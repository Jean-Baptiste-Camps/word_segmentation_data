
PATROLOGIAE TOMUS L.

CASSIANUS / VIGILIUS DIACONUS / FASTIDIUS / POSSIDIUS / S. COELESTINUS I PAPA / ANTONINUS HONORATUS / S. XYSTUS III PAPA / S. VINCENTIUS LIRINENSIS / S. EUCHERIUS / S. HILARIUS ARELATENSIS

HORUM TOMUS UNICUS.---CASSIANI TOMUS POSTERIOR.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS L.


CASSIANUS,



VIGILIUS DIACONUS,



FASTIDIUS,



POSSIDIUS,



S. COELESTINUS I PAPA



ANTONINUS HONORATUS,



S. XYSTUS III PAPA,



S. VINCENTIUS LIRINENSIS,



S. EUCHERIUS,



S. HILARIUS ARELATENSIS,

ETC.,

HORUM TOMUS UNICUS.---CASSIANI TOMUS POSTERIOR.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


Volume title page


JOANNIS CASSIANI



OPERA OMNIA,

CUM AMPLISSIMIS COMMENTARIIS ALARDI GAZAEI IN HAC PARISIENSI EDITIONE, CONTRA QUAM IN LIPSIENSI, TEXTUI CONTINENTER AD MAJOREM COMMODITATEM LECTORIS SUBJACENTIBUS. EDITIO ACCURATISSIME RECOGNITA. PRIX: 14 FR. LES 2 VOL.

TOMUS POSTERIOR, In quo etiam continentur: VIGILII DIACONI, FASTIDII, POSSIDII, S. COELESTINI I, ANTONINI HONORATI, S. XYSTI III S. VINCENTII LIRINENSIS, S. EUCHERII, S. HILARII ARELATENSIS, ETC., SCRIPTA QUAE EXSTANT UNIVERSA.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR















CASSIANUS (CONTINUATIO).
Libri de Incarnatione, quibus triplex subjicitur appendix. 	Col. 9-367

VIGILIUS DIACONUS.
Regulo Monachorum. 	373

FASTIDIUS.
Liber de Vita Christiana. 	383

POSSIDIUS.
Vita nec non Indiculus operum S. Augustini. 	407

S. COELESTINUS I.
Epistola et decreta. 	417

ANTONINUS HONORATUS.
Epistola consolatoria ad Arcadium. 	567

S. XYSTUS III.
Epistolae et decreta. 	581

S. VINCENTIUS LIRINENSIS.
Duo Commonitoria. 	637

S. EUCHERIUS.
Libellus de Laude Eremi. 	701
Epistola paraenetica ad Valerianum. 	711
Liber formularum Spiritalis intelligentiae. 	727
Instructiones ad Salonium. 	773
Passio S. Mauricii et sociorum. 	827
Homiliae quaedam. 	833
Exhortatio ad Monachos. 	865
Epitome Operum Cassiani. 	867

S. HILARIUS ARELATENSIS.
Sermo de Vita S. Honorati. 	1249
Epistola ad S. Eucherium. 	1271
Sermo de Miraculo S. Genesii. 	1273
Versus in natali Machabaeorum martyrum. 	1275
Metrum in Genesim. 	1287

PASCHASINUS.
Epistola una. 	1293

ANNAEUS SYLVIUS.
Kalendarium. 	Ibid.

TURRIBIUS.
Epistola una. 	1295





Main volume text




[OPERA JOANNIS CASSIANI.]




[Col. 0009]
JOANNIS CASSIANI MASSILIENSIS PRESBYTERI DE INCARNATIONE CHRISTI CONTRA NESTORIUM HAERETICUM LIBRI SEPTEM. (C)



[a 5Kb] Praefatio, AD LEONEM ROMANAE URBIS EPISCOPUM.

[Col. 0009A] [b 1Kb] Absolutis dudum Collationum spiritalium libellis sensu magis quam sermone insignibus (quia alto sanctorum virorum sensui sermo nostrae imperitiae impar fuit), cogitaram et propemodum [c 1Kb] constitueram, post illum proditae inscitiae pudorem, ita me in [Col. 0010A] portu silentii collocare, ut excusarem, quantum in me esset, per taciturnitatis verecundiam loquacitatis audaciam. Sed vicisti propositum ac sententiam meam laudabili studio et imperiosissimo affectu tuo, mi Leo venerande [Lips. in marg. veneranda], ac [Col. 0011A] [a 1Kb] suspicienda charitas mea Romanae Ecclesiae ac divini ministerii decus, producens me ex illo praemeditati silentii recessu in publicum formidandumque judicium; et nova subire cogis, adhuc de praeteritis erubescentem; cumque etiam minoribus impar fuero, par majoribus a te esse compellor. Ego enim ne in illis quidem opusculis, quibus per ingenioli nostri oblatiunculam Domino sacrificavimus, moliri aliquid aut usurpare tentassem, nisi episcopali tractus imperio. Crevit itaque per te oris nostri et styli dignitas. Nam qui jussi antea de Dominicis studiis locuti sumus, nunc id exigis ut de ipsa Incarnatione Domini ac majestate dicamus. Ita qui prius in sancta templi velut per sacerdotalem manum introducti sumus, nunc ductu tuo atque subsidio quasi in sanctorum [Col. 0011B] sancta penetramus. Magnus honor, sed periculosa progressio [Lips. in marg. professio], quia obtineri sacrorum penetralium ac divini praemii palma non potest, nisi hoste superato. Exigis itaque ac jubes adversum recentem haeresim ac [b 19Kb] novum fidei hostem conserere imbecilles manus, et contra pestiferi serpentis graves hiatus aperto, ut aiunt, ore consistere: scilicet ut insurgentem in Ecclesias Dei [Col. 0012A] sinuosis tractibus draconem vis prophetica et sermonis evangelici divina virtus, me quasi incantatore, irrumpat. Pareo obsecrationi tuae, pareo jussioni; malo enim de me ipso tibi quam mihi credere, maxime quia id tecum amor Jesu Christi Domini mei praecipit, qui hoc ipsum etiam in te jubet. Superest ut effectum imperati negotii ab ipso postules per quem imperasti. Tua enim jam hic magis causa quam mea vertitur, tuum magis judicium quam meum officium periclitatur. Me enim, sive par sim tuo imperio, sive non sim, ipsa aliquatenus obedientiae ratio atque humilitatis excusat; nisi quod hoc plus meriti est in obsequio meo, si minus est in possibilitate. Facile enim cujuslibet jussioni ex abundantia satisfacimus: illius officium grande est et mirabile, [Col. 0012B] qui etiam idem in voto habet quod in viribus non habet. Tua ergo haec res, tuum negotium, tui pudoris opus est: ora et obsecra ne imperitia mea periclitetur electio tua; et opinioni tantae nobis non respondentibus, etiamsi ego per obedientiae veniam bene pareo, tu tamen per inconsiderantiam judicii male imperasse videaris.



LIBER PRIMUS.
[Col. 0011]


CAPUT PRIMUM. Haeresis hydrae poeticae comparatur.
[Col. 0011C]

[a 8Kb] Tradunt fabulae poetarum, desectis quondam hydram capitibus, numerosius renascentem per sua [Col. 0012C] damna crevisse, ita ut novo inauditoque miraculo, multiplicato mortibus suis monstro lucri genus esset amissio; scilicet dum quidquid ferrum secantis abscinderet, totum id fecunditas prodigiosa geminaret, [Col. 0013A] donec laborans atque aestuans coeptae illius desectionis industrius appetitor, cassatis toties inefficaci opere virtutibus, fortitudinem belli armaret arte consilii, et, admotis, ut aiunt, ignibus, multiplicem portentuosi corporis prolem ferventi gladio desecaret; ac sic, ambustis intrinsecus medullis, cum rebelles venas improbae fecunditatis exureret, tandem parturitio monstruosa cessaret. Ita ergo etiam haereses in Ecclesiis, illius quam poetarum commenta finxerunt hydrae similitudinem gerunt; et istae enim adversum nos linguis feralibus sibilant, et istae virus lethale jaciunt, et istae sectis capitibus renascuntur. Sed quia resurgente morbo non debet cessare medicina; et quanto major fuerit aegritudo, tanto instantior debet esse curatio; potens est enim [Col. 0014A] Dominus Deus noster ut quod de morte hydrae illius gentilium falsitas finxit, hoc in Ecclesiarum bellis veritas peragat, et ignitus sancti Spiritus gladius; ita in exstinguenda novella haeresi penitus medullas perniciosae generationis exurat, ut tandem prodigiosa fecunditas emorientibus venis parere desistat.



CAPUT II. Varia haereseon monstra ex sese invicem pullulantia describit.

[a 3Kb] Non nova enim sunt haec in Ecclesiis monstruosi seminis germina: semper has Dominici agri seges lappas sentesque toleravit, et assiduum in ea suffocatricis zizaniae germen emersit. Hinc enim [b 1Kb] Hebionitae, hinc [c 1Kb] Sabelliani, hinc [d 9Kb] Ariani, hinc denique [e 1Kb] Eunomiani et [f 1Kb] Macedoniani, hinc [g 2Kb] Fotiniani et [Col. 0015A] [a 1Kb] Apollinaristae, caeterique Ecclesiarum vepres, et enecantes bonae fidei frugem tribuli pullularunt. Quorum primus Hebion, dum Incarnationem Dominicam nimis asserit, divinitatis eam conjunctione nudavit. Sabellii autem post hunc [b 3Kb] ex dissimilitudine haereseos superioris schisma prorumpens, dum in Patre ac Filio et Spiritu sancto distantiam nullam esse contendit, sacram et ineffabilem Trinitatem, quantum in ipso fuit, blasphema confusione permiscuit. Secuta est deinde hunc quem diximus [c 2Kb] Arianae perversitatis impietas: quae ne videretur sacras miscere personas, diversas esse dixit atque dissimiles [Col. 0016A] in Trinitate substantias. Eunomius autem post hunc quidem, sed ejusdem admodum pravitatis, [d 1Kb] licet similem sibi divinam esse asseruit Trinitatem, diversam tamen a seipsa esse contendit, admittens similitudinem, excludens parilitatem. Macedonius quoque irremediabili in Spiritum sanctum impietate blasphemans, licet ejusdem substantiae Patrem et Filium dixerit, sanctum tamen Spiritum creaturam vocans, reus totius Divinitatis fuit, quia laedi in Trinitate aliquid non potest sine totius Trinitatis injuria. Fotinus autem [e 1Kb] quamvis Jesum, qui ex Virgine natus est, Deum dixerit, male tamen [f 1Kb] cum principio hominis [Col. 0017A] principium esse Dei confinxit. Apollinaris vero hominem unitum Deo inconsiderate intelligens, humanam eum non habuisse animam male credidit, quia non minoris erroris est Domino Jesu Christo impropria addere quam propria derogare. Quod enim de illo non ita dicitur ut est, etiamsi honor videatur, [Col. 0018A] injuria est. Ita singuli ex similitudine haereseos haeresim procreantes, omnes quidem a se diversa, sed omnes tamen fidei adversa senserunt. Nuper quoque, id est, in diebus nostris, emersisse [a 42Kb] haeresim venenosam, [b 10Kb] et maxime Beligarum [Lips. in marg. ex maxima Veligarum] urbe conspeximus, certi erroris, [Col. 0019A] incerti nominis: quia cum recenti capite [a 2Kb] ex antiqua Ebionitarum stirpe surrexerit, dubium admodum est antiqua magis dici, an recens debeat. Nova enim assertoribus, sed vetusta erroribus fuit. Solitarium quippe hominem Dominum nostrum Jesum Christum natum esse blasphemans, hoc quod ad Dei postea honorem potestatemque pervenit, humani meriti, non divinae asseruit fuisse naturae: ac per hoc eum divinitatem ipsam non ex proprietate unitae sibi divinitatis semper habuisse, sed postea pro praemio laboris passionisque meruisse; cum utique Dominum Salvatoremque nostrum non Deum natum, sed a Deo blasphemaret [Col. 0020A] assumptum: [b 1Kb] confinis scilicet huic haeresi quae nunc exstat, et quasi germana ac consanguinea, quaeque tam Ebionitis quam his recentibus consentanea, tempore quidem inter utrosque media, sed utrisque tamen perversitate conjuncta. Sint quamvis ejus nonnulla alia his quae jam diximus consimilia, sed longum est universa memorare. Neque enim nunc ad dicendum commemorationem praeteritorum, sed confutationem novorum sumpsimus.



CAPUT III. Pelagianorum pestilentem errorem notat.

[c 12Kb] Illud sane unum praetereundum non arbitramur, [Col. 0021A] quod peculiare ac [a 2Kb] proprium supradictae illius haereseos, quae ex Pelagiano errore descenderat, fuit: quod dicentes quidem solitarium hominem Jesum Christum sine ulla peccati contagione vixisse, eo progressi sunt, ut assererent homines, [b 17Kb] si velint, sine peccato esse posse. Consequens enim existimabant, ut si homo solitarius Jesus Christus sine peccato fuisset, omnes quoque homines sine Dei adjutorio esse possint, quidquid ille homo solitarius sine consortio [Col. 0022A] Dei esse potuisset. Ac sic nullam facerent inter omnem hominem ac Dominum nostrum Jesum Christum esse distantiam; cum idem utique homo nisu atque industria sua mereri possit, quod Christus studio ac labore meruisset. Quo factum est ut in majorem quoque ac monstruosiorem insaniam prorumpentes, dicerent, Dominum nostrum Jesum Christum hunc in mundum, non ad praestandam humano generi redemptionem, sed ad praebenda bonorum [Col. 0023A] actuum exempla venisse: videlicet ut disciplinam ejus sequentes homines, dum per eamdem viam virtutis incederent, ad eadem virtutum praemia pervenirent: [a 2Kb] evacuantes, quantum in ipsis fuit, omne sacri adventus donum et omnem divinae redemptionis gratiam, cum idem dicerent homines consequi posse vivendo, quod praestitisset Deus pro humana salute moriendo. Addiderunt quoque Dominum, Salvatoremque nostrum post baptisma factum esse Christum, post resurrectionem Deum: alterum assignantes unctionis mysterio, alterum merito passionis: unde advertit novus nunc jam, non novae haereseos auctor, qui Dominum Salvatoremque nostrum solitarium hominem natum esse contendit, idem se omnino dicere quod Pelagianistae ante dixerunt: [Col. 0023B] et consequens errori suo esse, ut qui utique sine peccato solitarium hominem Jesum Christum vixisse asserit, omnes quoque per se homines sine peccato posse esse blasphemet: nec necessariam quoque exemplo illius dicant redemptionem Domini fuisse, cum ad coeleste regnum suo tantum homines nisu (ut aiunt) valeant pervenire. Nec dubium id est, re ipsa penitus declarante. Hinc enim illud est, [b 1Kb] quod intercessionibus suis Pelagianistarum querelas fovet, et scriptis suis causas illorum asserit: quod subtiliter his, vel, ut verius dixerim, subdole patrocinatur, et consanguineae sibi improbitati improbo suffragatur affectu, sciens scilicet ejusdem se esse sensus, ejusdem spiritus, et ideo dolens cognitam [Lips. in marg. cognatam] sibi haeresim [Col. 0023C] ab Ecclesia esse disjunctam, quam scit sibi utique perversitate conjunctam.



CAPUT IV. Leporius una cum aliis nonnullis Pelagianismum recantat.

Sed tamen quia illi qui de hac pestilentium spinarum [Col. 0024A] stirpe descenderant, [c 1Kb] divina ope jam ac pietate sanati sunt, orandus quoque etiam nunc Dominus Deus noster est, ut quia consentaneae sibi in quibusdam sunt [d 1Kb] pristina illa haeresis et haec nova, similibus malorum initiis similem bonorum exitum largiatur. [e 2Kb] Leporius enim tunc monachus, modo presbyter, qui ex Pelagii, ut supra diximus, institutione, vel potius pravitate, descendens apud Gallias assertor praedictae haereseos, aut inter primos, aut inter maximos, fuit a nobis admonitus, a Deo emendatus; ita male conceptam persuasionem magnifice condemnavit, ut non minus pene admiranda sit correctio illius, quam illaesa multorum fides; quia primum est errorem penitus non incurrere, secundum bene repudiare. Is ergo in se reversus, non solum in Africa, [Col. 0024B] ubi tunc erat atque nunc est, tam errorem suum cum dolore quam sine pudore confessus est, sed etiam ad omnes admodum Galliae civitates flebiles confessionis ac planctus sui litteras dedit: scilicet ut ubi deviatio ejus prius cognita erat, illic etiam emendatio nosceretur; et qui testes erroris antea fuerant, iidem postea correctionis essent.



CAPUT V. Publicum peccatum publica confessione diluendum esse Leporii exemplo confirmat, simul ex ejus sententia docens quid de Verbi Incarnatione sentiendum sit.

Ex cujus confessione, vel potius deploratione, nonnulla inserenda existimavimus, duplici ex causa: ut correctio eorum et nobis testimonio et his qui nutant exemplo esset; quorumque errorem sequi non [Col. 0024C] erubuissent, eorum emendationem sequi non erubescerent; ac sicut simili aegritudine infirmarentur, ita simili remedio sanarentur. Is ergo agnita opinionis suae perversitate, et inspecta fidei luce, scribens ad episcopos Gallicanos, ita exorsus est: Quid in me primum, o domini mei venerandi et beatissimi sacerdotes, [Col. 0025A] accusem nescio, et quid in me primum excusem non invenio. Sic imperitia et superbia, sic stulta simplicitas cum persuasione noxia, sic fervor cum intemperantia, sic, ut verius dicam, cum sui diminutione debilis fides, simul in me omnia recepta viguerunt, ut tot et tantis simul sit et obedisse confusio, et haec eadem ab animo potuisse cedere, mihi stupenda gratulatio. Et post pauca subjungit: Si ergo minime percipientes hanc potentiam Dei, sensu nostro et propria ratione sapientes, quasi in inferiora [Lips. in marg. quasi inferiora] se Deus agere videatur, ita hominem cum Deo natum esse dicamus, ut seorsum quae Dei sunt soli Deo demus, et seorsum quae sunt hominis soli homini reputemus, [a 1Kb] quartam manifestissime introducimus in Trinitate personam, [Col. 0025B] et de uno Filio Deo non unum, sed facere incipimus duos Christos, quod a nobis jam ipse Dominus et Deus Christus avertat! Ergo confitemur Dominum ac Deum nostrum Jesum Christum unicum Filium [Col. 0026A] Dei, qui sibi ante saecula natus ex Patre est, nobis a tempore de Spiritu sancto, et Maria semper virgine factum hominem, Deum natum. Et confitentes utramque substantiam carnis ac Verbi, unum eumdemque Deum atque hominem inseparabilem semper pia fidei credulitate suscipimus; et ex tempore susceptae carnis, sic [b 10Kb] omnia dicimus quae erant Dei transisse in hominem, ut omnia quae erant hominis in Deum venirent. Et [c 2Kb] hac intelligentia Verbum factum sit caro, non ut conversione aut mutabilitate aliqua coeperit esse quod non erat, sed ut potentia divinae dispensationis Verbum Patris numquam a Patre discedens, homo proprie fieri dignaretur, incarnatusque sit unigenitus secreto illo mysterio quo [Al. quod] ipse novit; nostrum namque est credere, [Col. 0026B] illius nosse. Ac sic ipse Deus Verbum, totum suscipiens quod est hominis, homo sit; et [d 1Kb] assumptus homo totum accipiendo quod Dei est, aliud quam Deus esse non possit. Non tamen quia [e 22Kb] incarnatus [Col. 0027A] dicitur, et immixtus, diminutio ejus est accipienda substantiae; novit enim Deus sine sui corruptione misceri, et tamen in veritate misceri; novit in se ita suscipere ut nihil ei crescat augmenti, sicut seipsum totum novit infundere, ut nihil accidat detrimenti. Non ergo ad intelligentiam imbecillitatis nostrae secundum experimentorum visibilia documenta facientes conjecturam de aequalibus se invicem ingredientibus creaturis, putemus Deum hominemque commixtum, et tali confusione carnis et Verbi quasi aliquod corpus effectum. [a 2Kb] Absit ita credere, ut conflatili quodammodo genere duas naturas in unam redactas arbitremur esse substantiam; hujusmodi enim commixtio partis utriusque corruptio est. Deus enim, qui capax non capabilis est, penetrans [Col. 0027B] non penetrabilis, implens non implebilis, qui ubique simul totus est, et ubique diffusus est, per infusionem potentiae suae misericorditer naturae est mixtus humanae. Et post pauca: Nascitur ergo nobis proprie de Spiritu sancto et Maria semper virgine [Col. 0028A] Deus homo Jesus Christus Filius Dei. Ac sic in alterutrum unum fit Verbum et caro: ut manente in sua perfectione naturaliter utraque substantia, sine sui praejudicio, et humanitati divina communicent, et divinitati humana participent. Nec alter Deus, alter homo, sed idem ipse Deus qui et homo; et vicissim homo, qui et Deus Jesus Christus unus Dei Filius nuncupetur et vere sit: et ideo id agendum nobis semper est et credendum, ut Dominum nostrum Jesum Christum Filium Dei, Deum verum, quem cum Patre semper et aequalem Patri ante saecula confitemur, eumdem a tempore susceptae carnis factum Deum hominem non negemus; nec, quasi per gradus et tempora proficientem in Deum, alterius status fuisse ante resurrectionem credamus, [Col. 0028B] alterius post resurrectionem, sed ejusdem semper plenitudinis atque virtutis. Et item paulo post: Sed quia Verbum Deus in hominem dignanter hominem suscipiendo descendit, et per susceptionem Dei homo ascendit in Verbum, [b 2Kb] totus Deus Verbum factus est [Col. 0029A] totus homo. Non enim Deus Pater homo factus est, nec Spiritus sanctus, sed Unigenitus Patris; ideoque una persona accipienda est carnis et Verbi, ut fideliter sine aliqua dubitatione credamus unum eumdemque Dei Filium, inseparabilem semper [a 1Kb] geminae substantiae, etiam gigantem nominatum in diebus carnis suae (Psalm. XVIII), et vere semper omnia gessisse quae sunt hominis, et vere semper possedisse quae Dei sunt. Quoniam et sic crucifixus est ex infirmitate, sed vivit ex virtute Deï (II Cor. XIII).



CAPUT VI Concors catholicorum doctrina uti orthodoxa fides amplectenda est.

Hanc ergo [b 1Kb] ejus confessionem, id est, catholicorum [Col. 0029B] omnium fidem, et omnes Africani episcopi, unde scribebat, et omnes Gallicani, ad quos scribebat, comprobaverunt. Neque ullus adhuc omnino exstitit cui fides haec sine infidelitatis crimine displiceret, quia professio impietatis est, probatam negare pietatem. Sufficere ergo solus nunc ad confutandam haeresim deberet consensus omnium, quia indubitatae veritatis manifestatio est auctoritas universorum, et perfecta ratio facta est ubi nemo dissensit [Lips. in [Col. 0030A] marg. dissentit]. Ita ut qui contra hoc sentire nitatur, hujus prima statim fronte non tam sit audienda assertio, quam damnanda perversitas: quia praejudicium secum damnationis exhibuit, qui judicium universitatis impugnat; et audientiae locum non habet, qui a cunctis statuta convellit. Confirmata enim semel ab omnibus veritate, quidquid contra id venit, hoc ipso statim falsitas esse noscendum est, quod a veritate dissentit. Ac per hoc sufficere ei etiam id solum convenit ad sententiam damnationis, quod discrepat a judicio veritatis. Sed tamen quia rationi non obest sermo rationis, et semper veritas ventilata plus rutilat, meliusque est errantes disputationis curatione corrigi, quam censurae severitate damnari; curanda est, quantum in nobis est, per [Col. 0030B] divinam opem in novis haereticis vetus haeresis, ut, recepta per sacram misericordiam sanitate, medela potius eorum det sanctae fidei testimonium quam damnatio justae severitatis exemplum. Adsit tantum disputationi ac sermoni de se habito ipsa Veritas, et pietate illa qua Deus ad homines venire dignatus est humanis erroribus opituletur, qui ad hoc se vel maxime in terris atque in homine nasci voluit, ut falsitati amplius locus esse non posset.



LIBER SECUNDUS.
[Col. 0029]


CAPUT PRIMUM. Posteriorum haereticorum errores in auctoribus atque inventoribus suis damnatos et confutatos esse.
[Col. 0029C]

Quoniam libello primo quaedam praemisimus, quibus [a 1Kb] novum haereticum ex antiquis haereseos stirpibus pullulare approbaremus, sufficere quidem ei ad excipiendam justae damnationis sententiam debet priorum haereticorum justa damnatio. Quia cum easdem radices habeat, atque iisdem erroribus [Lips. in marg. scrobibus] emergat, satis jam in auctoribus suis ipse damnatus est; maxime cum idipsum quod ipsi asserunt, etiam hi qui proxime ante hos male secuti sunt bene condemnarint, ut sufficere [Col. 0029D] his abunde jam in alterutrum suorum exempla debeant, vel horum scilicet qui emendati, vel eorum qui condemnati sunt. Si enim corrigi queunt, habent in suorum correctionibus medelam; si corrigi non queunt, habent in suorum damnatione sententiam: [Col. 0030C] tamen ne praejudicio magis adversum eos quam judicio uti velle existimemur, ipsam eorum in medium pestiferam propositionem, vel potius blasphemantem amentiam proferamus: Sumentes in omnibus scutum fidei, et gladium spiritus, quod est verbum Dei (Ephes. VI), scilicet ut resurgens vetusti draconis caput idem divini sermonis gladius etiam nunc in novis anguibus desecet, qui prius in antiquis serpentibus amputavit. Nam cum idem horum error sit qui illorum fuit, pro desectione istorum haberi debet desectio illorum: et quia renascentes colubri pestiferos in Ecclesia Domini flatus agunt et tabescere quosdam sibilis suis faciunt, jungenda est propter [Col. 0030D] novas infirmitates antiquis curationibus recens medela, ut etiam si illud quod prius actum est non valet ad languoris damnationem [Lips. in marg. curationem], hoc tamen quod nunc agimus valeat ad languentium sanitatem.



CAPUT II. Virginem Deiparam non tantum , verum etiam , et Christum vere Deum esse demonstrat.
[Col. 0031A]

Dicis itaque, quisquis es ille haeretice, qui Deum [Col. 0032A] ex Virgine natum negas, Mariam matrem Domini nostri Jesu Christi [a 129Kb] , id est, matrem Dei, appellari non posse, sed ., hoc est, Christi tantum matrem, non Dei nemo enim, inquis, [Col. 0035A] [a 19Kb] antiquiorem se parit. Ac de hoc quidem tam stulto argumento, quo nativitatem Dei carnali intelligentia aestimandam putas, et mysterium majestatis humanis credis censendum esse rationibus, postea, si Deus annuet, disputabimus; nunc interim et Christum Deum, et Mariam matrem Dei divinis testibus approbemus. Audi itaque loquentem ad pastores de Dei ortu angelum Dei: Natus est, inquit, vobis hodie Salvator, qui est Christus Dominus, in civitate David (Lucae II). Ne solum utique in Christo hominem intelligeres, et Domini tibi et Salvatoris nomen adjecit, scilicet ut quem Salvatorem esse cognosceres, Deum nequaquam esse dubitares; et cum salvandi virtus non nisi divinae competeret potestati, divinae esse eum potentiae non ambigeres, in quo potentiam [Col. 0035B] salvandi esse didicisses. Sed hoc incredulitati tuae parum fortasse videatur, quia cum angelus Dominum potius et Salvatorem quam Deum aut Dei Filium nominavit, cum utique impiissime Deum neges quem Salvatorem esse fatearis. Audi quoque archangelum Gabrielem Mariae virgini praedicantem: Spiritus, inquit, sanctus veniet in te, et virtus Altissimi obumbrabit tibi: ideo et quod nascetur in te sanctum, vocabitur Filius Dei (Lucae I). Vides quemadmodum nativitatem Dei indicaturus, Divinitatis opera praemiserit? Spiritus enim sanctus, inquit, veniet in te, et virtus Altissimi obumbrabit tibi. Pulcherrime loquens angelus, divinitate verborum, majestatem divini operis explicuit. Spiritus enim sanctus Virginis interiora sanctificans, et in his potentia divinitatis suae [Col. 0035C] spirans, [b 1Kb] humanae se inseruit miscuitque naturae, atque id quod alienum a se fuerat suum fecit, virtute id sua, scilicet, ac majestate praesumens. Ac ne ad introitum divinitatis humana fortasse infirmitas non subsisteret, venerandam omnibus Virginem virtus Altissimi roboravit, ut corpoream imbecillitatem circumfusa umbrae suae protectione firmaret, et ad consummandum conceptus sacri inenarrabile sacramentum humana infirmitas non deficeret, quam divina obumbratio sustineret. Spiritus ergo, inquit, sanctus veniet in te, et virtus Altissimi obumbrabit tibi. Si nasciturus itaque de sana Virgine homo tantummodo solitarius erat, quid tanto agebatur sacri adventus nuntio? quid tanto divinitatis ipsius apparatu? [Col. 0036A] Si utique homo ex homine, et caro tantummodo nascebatur ex carne, jussio quippe tantum ad id potuerat aut voluntas divina sufficere. Si enim ad fabricandos coelos, fundandam terram, creandum mare, sedes denique et thronos, et angelos, et archangelos, et principatus, et potestates, si ad creandam postremo omnem coelestem militiam, et ad illa innumera divinorum exercituum millium millia, sola sibi tantum voluntas Dei imperiumque suffecit (quia ipse dixit, et facta sunt; ipse mandavit, et creata sunt (Psalm. XXXII), cur id ad conceptionem (ut tu ais) unius hominis parum visum est, quod satis ad procreationem divinorum omnium fuit? et id potentia ac majestas Dei in ortu unius infantuli parum credidit, quod ad conditionem terrenorum omnium [Col. 0036B] coelestiumque suffecit. Sed illud utique est, quod illa omnia opera acta fuerant per jussionem Dei; nativitas autem agenda non erat nisi per adventum, quia et concipi ab homine Deus nisi se donante, et nasci nisi se illabente, non poterat; et ideo archangelus superventuram Virgini majestatem sacram indicabat, videlicet ut quia agi tanta res per hominum officium non valebat, ipsius ad futuram deceret [Lips. in marg. diceret] majestatem in conceptu, qui erat futurus in partu. Et ideo descendit Verbum Filius, adest majestas Spiritus sancti, virtus obumbravit Patris, utique ut in sacramento sacrae conceptionis omnis esset cooperatio Trinitatis. Ideo inquit: Et quod nascetur ex te sanctum, vocabitur Filius Dei. Bene addidit, ideo, ut ostenderet scilicet [Col. 0036C] ideo haec secutura, quia fuerant illa praemissa; et quia Deus supervenisset in conceptione, ideo Deus futurus esset in partu. Rationem ergo tantae rei puellae reddidit nescienti, dicens: Utique quia Spiritus sanctus superveniet, et quia virtus Altissimi obumbrabit, ideo et quod nascetur sanctum, vocabitur Filius Dei. Hoc est dicere: Ne ignores, inquit, hunc tantae rei apparatum, hoc tanti mysterii sacramentum, ideo in te tota veniet majestas Dei, quia ex te nascetur Filius Dei. Quid hic ultra adhuc ambigi, aut quid amplius dici potest? Deum dixit superventurum, Dei Filium nasciturum. Tu quaere nunc, si placet, quomodo aut Dei Filius Deus non sit; aut quomodo quae Deum edidit, Theotocos, id est, Dei [Col. 0037A] mater esse non possit? Sufficere ergo haec tibi sola, immo sufficere haec tibi summa deberent.



CAPUT III Prosequitur idem argumentum veteris Scripturae testimoniis.

Sed quia testimonia sacrae nativitatis abunde suppetunt, utpote quae idcirco omnia scripta sunt ut ipsius testes essent, inspiciamus in pauxilla aliqua portione, etiam ad nuntiationem de Deo veteris Testamenti, ut intelligas futurum ex Virgine Dei ortum, non tunc tantum cum factus est nuntiatum, sed etiam ab ipso admodum mundi ortu esse praedictum; revera ut quia ineffabile opus agendum erat, tolleret quandoque incredulitatem rerum praesentium praemissa semper annuntiatio futurorum. Ait itaque [Col. 0037B] Isaias propheta: [a 1Kb] Ecce virgo concipiet, et pariet filium, et [b 1Kb] vocabunt nomen ejus [c 2Kb] Emmanuel, quod est interpretatum, Nobiscum Deus (Isaiae VII). Quis est hic incredulae ambiguitati locus? Concepturam propheta virginem dixit, virgo concepit; filium nasciturum, filius natus est; vocandum Deum, vocatur [Col. 0038A] Deus. Hoc enim appellatur nomine, quod natura. Unde cum vocandum eum Dei Spiritus Deum dixerit, probat se ab Spiritu Dei vacuum, qui se a consortio reddit divinae nuncupationis alienum. Ecce ergo, inquit, virgo concipiet, et pariet filium, et vocabunt nomen ejus Emmanuel, quod est interpretatum, Nobiscum Deus. Sed illud est forsitan quo se infidelis vertat tergiversatio, ut dicat hoc quod vocandum eum Deum propheta dixerat, non tam ad majestatem divinitatis quam ad appellationem nominis pertinere. Sed quid facimus [d 3Kb] quod appellatus hoc nomine in Evangeliis Christus omnino non est, et tamen mentitus esse per prophetam Dei Spiritus dici non potest? Quid ergo illud est? ut intelligamus utique prophetiam illam divinitatis nomen tunc praedixisse, non carnis. [Col. 0038B] Nam cum [e 1Kb] aliud in Evangelio homo unitus Deo nomen acceperit, necesse est utique hoc vocabulum hominis fuisse, illud divinitatis. Sed pergamus ulterius, et alia ad veritatem probandam veritatis testimonia convocemus. Ubi enim de Deo agitur, nulla re divinitas melius quam suis testibus approbatur. Ait ergo [Col. 0039A] idem propheta alibi: Filius natus est nobis, parvulus datus est nobis, cujus principatus super humerum ejus, et vocabitur nomen ejus magni consilii angelus, [a 1Kb] Deus, fortis, pater futuri saeculi, princeps pacis (Isa. IX). Sicut superius utique vocandum eum Emmanuel propheta dixerat, ita hic vocandum eum et magni consilii nuntium, et Deum, fortem, et patrem futuri saeculi, et pacis principem dicit, cum utique nullo loco eum in Evangeliis vocatum his nominibus legerimus; ut intelligamus scilicet [b 1Kb] non carnis esse haec vocabula, sed divinitatis: atque illud in Evangeliis [c 1Kb] nomen esse hominis suscepti, hoc [d 1Kb] ingenitae potestatis. [e 1Kb] Et quia nasciturus in homine Deus erat, ita nomina ipsa per dispensationem sacram fuisse divisa, ut et carni hominis nomen inderet, et divinitati [Col. 0039B] Dei. Vocabitur ergo, inquit, magni consilii nuntius, Deus, fortis, pater futuri saeculi, princeps pacis. Non hic, quisquis es, o haeretice, non hic propheta ille divino spiritu plenus, exemplo assertionis tuae, illum qui natus est, conflatili statuae et figmento insensibili comparavit. Filius enim, inquit, natus est nobis, parvulus datus est nobis, cujus principatus super humerum ejus, et vocabitur nomen ejus magni consilii nuntius, Deus, fortis. Ne hunc quem annuntiabat alium quam illum qui in carne natus est intelligeres, nomen nativitatis adjecit, dicens: Parvulus natus est nobis, filius datus est nobis. Vides quot cognominibus ad demonstrandam corporalis ortus proprietatem propheta usus sit? et natum enim eum et parvulum nominavit, scilicet ut evidentius significationem [Col. 0039C] natae sobolis nomen exprimeret parvitatis: praevidens absque dubio divinus Spiritus hanc blasphemantium haereticorum perversitatem, his omni mundo Deum qui nascebatur rerum ipsarum vocabulis demonstravit; ut etiam si blasphemare haereticus quaereret, blasphemiae tamen locum penitus invenire non posset. Filius ergo, inquit, natus est nobis, parvulus datus est nobis, cujus principatus super humerum ejus, et vocabitur nomen ejus magni consilii nuntius, Deus, fortis, pater futuri saeculi, princeps pacis. Parvulum hunc qui natus est, et pacis principem esse docuit, et futuri saeculi patrem, et Deum, fortem. Quis est tergiversandi locus? separari parvulus hic qui natus est a Deo qui in eo natus est non potest; hunc enim quem natum dixit, patrem futuri [Col. 0039D] saeculi nominavit; hunc quem parvulum nuncupavit Deum, fortem praedixit. Quid est, haeretice, quo [Col. 0040A] te conferas? septa et conclusa sunt omnia, non est usquam penitus exeundi locus. Superest ut errorem quem voluntas noluit intelligere, tandem incipiat vel necessitas confiteri. Sed non contenti his quae sufficiunt, quid etiam per alium prophetam Spiritus sanctus dixerit inquiramus: [f 22Kb] Si affiget, inquit, homo Deum suum, quia vos affigitis me (Malach. III)? ut evidentiora utique fierent quae prophetabantur, quod de passione Domini nostri propheta cecinit, quasi ipsius de quo dicebat ore praedixit: Si affiget homo Deum suum, quia vos affigitis me? Nonne tibi, quaeso, dixisse hoc Dominus Deus noster quasi ad crucem ductus videtur? Cur, quaeso, Redemptorem vestrum me non agnoscitis? Cur Deum indutum pro vobis carne nescitis? Salvatori vestro necem [Col. 0040B] paratis? auctorem vitae ad mortem ducitis? Deus vester sum, quem suspenditis, Deus vester quem crucifigitis. Quis, rogo, hic error, aut quae insania est? Si affiget homo Deum suum, quia vos affigitis me? Vides quomodo vox haec ipsarum quodammodo quae actae sunt rerum vox sit? Numquid expressius quidquam aut manifestius quaereres? Vides quomodo testimonia sacra natum in carne Dominum Jesum Christum, ab ipsis quodammodo incunabulis usque ad crucem, quam pertulit, prosecuta sint? Cum utique illum quem alibi legis Deum in carne nasci, hic Deum in cruce videas affigi. Et ideo a propheta et illic ubi natus est Deus dicitur, et illic ubi crucifixus est Deus evidentissime nominatur; ne scilicet in aliquo dignitati divinitatis praejudicaret carnis assumptio, [Col. 0040C] et honorem majestatis infringeret vel humilitas corporis, vel contumelia passionis; cum utique augere in nobis affectum ejus et cultum debeat vel dignatio tam humilis nativitatis, vel pietas tam benigna patientis, quia maximum utique et immani simum scelus est, ut ideo apud nos minus honoris habeat, quia plus amoris impendit.



CAPUT IV. Ex apostolo Paulo ejusdem doctrinae testimonia profert.

Sed his omissis, quae explicari ideo nullo modo possunt, quia sicut immensitas beneficiorum illius, ita et relatio modum non habet, tempus est ut fortissimum de eo ac manifestissimum testem ejus [Col. 0040D] apostolum Paulum consulamus; fidelissime enim nobis omnia de Deo dicere potest, e cujus semper [Col. 0041A] pectore locutus est Deus. Testatur ergo in hunc modum de gratia atque adventu Domini Dei nostri, missus ad destruendum gentilis superstitionis errorem electus gentium magister: [a 1Kb] Apparuit, inquit, gratia Dei et Salvatoris nostri omnibus hominibus, erudiens nos ut abnegantes impietatem et saecularia desideria, sobrie et pie et juste vivamus in hoc mundo, exspectantes beatam spem et adventum gloriae magni Dei, et Salvatoris nostri Jesu Christi (Tit. II). Apparuit, inquit, gratia Dei Salvatoris nostri. Bene congruo ad ostendendum novae gratiae et generationis adventum sermone usus est. Dicens enim, apparuit, ortum novae gratiae ac nativitatis expressit, quia exinde apparere donum gratiae novae coepit, ex quo Deus in mundo natus apparuit. Digna ergo et congrua hanc [Col. 0041B] novae gratiae lucem verbi proprietate, quasi digito indicante, monstravit. Hoc enim rectissime apparuisse dicitur, quod subita quasi apparitionis luce monstratur. Sicut in Evangeliis apparuisse stellam magis orientalibus legimus (Matth. II); et in Exodo, Apparuit, inquit, Mosi angelus in igne flammae rubi (Exod. III). In omnibus enim et his et aliis visionibus sacris hoc utendum vel maxime verbo Scriptura existimavit, ut apparuisse haec diceret, quae insolita claritate fulgerent. Ita ergo et Apostolus sciens adventum coelestis gratiae, quae ortu sacrae nativitatis apparuit, verbo eam fulgidae apparitionis expressit, ut apparuisse utique id diceret quod novae lucis splendore radiaret. Apparuit ergo gratia Dei Salvatoris nostri. Numquid causari hic aliquid [Col. 0041C] quasi de ambiguitate nominum potes, ut dicas aliud esse Christum, aliud Deum? ut Salvatorem a majestate nominis sui distrahas, et Dominum [Lips. in marg. Deum] a divinitate secernas? Ecce hic vir Dei ex Deo loquitur, et apparuisse ex Maria gratiam Dei evidentissima praedicatione testatur. Ac ne forte non ex Maria Deum apparuisse diceres, nomen statim addidit Salvatoris, scilicet ut eum natum ex Maria Deum crederes, quem Salvatorem natum negare non possis, juxta illud: Quia natus est vobis hodie Salvator (Luc. II). O admirabilem et vere a Deo datum gentibus magistrum! qui sciens futuram hanc haereticae pravitatis insaniam, quae in litem vocabula Dei verteret, et calumniari Deo de suis nominibus non timeret, ne Salvatoris vocabulum [Col. 0041D] haereticus a divinitate secerneret, nomen Dei ante praemisit; scilicet ut praemissum Dei nomen omnia sibi quae sequerentur nomina vindicaret, neque ullus in sequentibus solitarium esse hominem Christum crederet, quem in primo statim vocabulo [Col. 0042A] Deum esse didicisset. Exspectantes, inquit idem Apostolus, beatam spem, et adventum gloriae magni Dei, et Salvatoris nostri Jesu Christi. Vidit profecto ille divinae sapientiae doctor ad insidiosas calliditates diabolicae captionis simplicem tantummodo non sufficere doctrinam, nisi sanctam fidei praedicationem munimine cautionis armasset. Et ideo cum superius nomen Dei Salvatorisque posuisset, hic addidit, Jesu Christi; scilicet ne ad significandum Dominum Jesum Christum sufficere tibi forsitan nomen solum non crederes Salvatoris, et non eumdem Jesum Christum Deum esse intelligeres quem Salvatorem Deum esse cognovisses. Quid ergo ait? Exspectantes, inquit, beatam spem, et adventum gloriae magni Dei et Salvatoris nostri Jesu Christi. Nihil hic de [Col. 0042B] nominibus Domini nostri deest, et Deum hic, et Salvatorem, et Jesum et Christum vides. Sed omnia haec videns, omnia in Deo esse perspicis. Audisti enim Deum, sed Salvatorem. Audisti Deum, sed Jesum. Audisti Deum esse, sed Christum. Separari hoc appellationis diversitate non valet, quod divinitas unitate conjunxit. Quidquid libet de his requisieris, idem invenies. Salvator Deus est, Jesus Deus est, Christus Deus est: omne hoc quod audis, [b 1Kb] plurale est nuncupatione, sed unum est potestate. Quia cum et Salvator Deus sit, et Jesus Deus, et Christus Deus, intelligere apertum est quod omnia haec distinguuntur appellatione, sed junguntur majestate. Et cum evidentissime audias quod unus in singulis nuncupatur Deus, intelligere utique aperte potes quod est in omnibus [Col. 0042C] unus Deus. Ac sic non licet tibi jam ex dissimilitudine Dominicae nuncupationis quaerere discrepantiam potestatis, et pro varietate appellationis diversitatem facere personae. Non licet dicere: Christus ex Maria natus est, et non Deus; Apostolus enim proclamat: Deus. Non licet dicere, Jesus ex Maria natus est, et non Deus; Apostolus enim testatur: Deus. Non licet dicere: Salvator natus est, et non Deus; Apostolus enim confirmat: Deus. Nihil est quo te conferas; quidquid de Dominicis vocabulis sumpseris, [c 1Kb] Deus est quod nominaris. Nihil est quod dicas, nihil est quod afferas, nihil quod improba falsitate confingas. Potes habere in incredulitate impia quod non credas, non habes in calumniandi occasione quod deneges.



CAPUT V. Ex gratiae divinae muneribus quae per Christum accipimus, colligit ipsum vere Deum esse.
[Col. 0042D]

Quamquam quia de divina hac Salvatoris Domini [Col. 0043A] nostri gratia paulo superius loqui coepimus, volo ut de eadem re adhuc ex lectionibus sacris aliqua dicamus. Legimus in Actibus Apostolorum, apostolum Petrum eos qui, Evangelium recipientes, nihilominus tamen jugum vetustae legis portandum esse censebant, ita redarguentem: Quid, inquit, tentatis Deum, imponere jugum super cervices discipulorum, quod neque patres nostri, neque nos portare potuimus? Sed per gratiam Domini nostri Jesu Christi credimus salvari, quemadmodum et illi (Actor. XV). Donum certe gratiae hujus per Jesum Christum datum apostolus dicit. Responde mihi nunc, si placet, gratiam hanc quae ad salutem omnium data est, ab homine, an a Deo datam existimes? Si ab homine, reclamat tibi Vas Dei Paulus, dicens: Apparuit gratia Dei Salvatoris [Col. 0043B] nostri (Tit. II). Divini esse gratiam hanc docet muneris, non imbecillitatis humanae. Et sane etiam si sacrum testimonium non suppeteret, ipsa rei veritas testimonio erat, quia praestare rem perpetui et immortalis boni fragilia et terrena non possunt, nec dare quisquam alteri valet quo ipse indiget, aut tribuere illius rei copiam cujus rei inopiam sustinere fateatur. A Deo ergo necesse est gratiam datam non neges. Deus ergo est qui dedit, data autem est per Dominum nostrum Jesum Christum; ergo Dominus Jesus Christus Deus. Si autem est ille, utique ut est, Deus, ergo illa quae Deum peperit, Theotocos, id est, genitrix Dei. Nisi forte ad tam ridiculam blasphemiae contradictionem tendere velis, ut illam ex qua Deus natus est, Dei matrem [Col. 0043C] neges: cum illum qui natus est, Deum negare non possis. Sed videamus tamen quid de hac eadem Domini nostri gratia etiam Evangelium Dei senserit. Gratia, inquit, et veritas per Jesum Christum facta est (Joan. I). Si solitarius homo Christus, quomodo haec facta per Christum? Unde in eo virtus divina, si in eo sola, ut ais, humana conditio? Unde coelestis largitas, si terrena paupertas? Nemo enim potest tribuere quod non habet. Dans ergo divinam gratiam Christus, habuit quod dedit. Neque enim potest harum diversissimarum inter se rerum quis differentiam sustinere, ut simul et patiatur indigentiam inopis, et habeat munificentiam largientis. Et ideo sciens apostolus Paulus omnes divitiarum coelestium thesauros in Christo esse, recte ad Ecclesias scribit: [Col. 0043D] Gratia Domini nostri Jesu Christi vobiscum (I Cor. XVI). Qui scilicet saepius jam docuerat eumdem Deum esse quem Christum, cunctamque in illo majestatem deitatis esse, et omnem in eo corporaliter plenitudinem Divinitatis habitare, recte utique jam sine adjectione nominis Dei solam precatur gratiam Christi. Quia cum eamdem docuerit saepius gratiam Dei esse quam Christi, plenissime nunc solam precatur gratiam Christi, quia in gratia Christi omnem scit Dei gratiam contineri. Gratia ergo, inquit, Domini nostri Jesu Christi vobiscum. Interrogo te, quisquis [Col. 0044A] es, o haeretice, scribens haec ad Ecclesias Paulus, quid his precabatur ad quos scribebat? Gratia enim, inquit, Domini nostri Jesu Christi vobiscum. Si homo [a 1Kb] solitarius Jesus Christus, ergo et ille optans dari Ecclesiis gratiam Christi, gratiam dari hominis optabat; et dicens, gratia Christi vobiscum, hoc dicebat, gratia hominis vobiscum, gratia carnis vobiscum, gratia imbecillitatis corporeae, gratia fragilitatis humanae Aut cur omnino nomen gratiae ipsius nominaret, si gratiam hominis optaret, quia optandi ratio non subsistebat, ubi non erat quod optaretur, nec precandum erat ut ejus gratia his contingeret, qui substantiam, ut ais, ipsius quae optabatur gratiae non haberet? Ergo vides haec stulta esse penitus et ridicula; immo potius non ridicula, sed deflenda: [Col. 0044B] ea enim quae quibusdam facilioribus sunt ridicula; piis ac fidelibus flenda sunt, quia in stultitia vestrae infidelitatis illi effundunt lacrymas charitatis, et in insipientia impietatis alienae illi habent lacrymas pietatis suae. Resipiscamus ergo aliquando, et respiremus, quia sensus hic non sapientia tantum, sed etiam spiritu caret cum sit utique et spiritali sapientia vacuus, et spiritu salutis alienus.



CAPUT VI. Divinae gratiae conferendae facultatem non accessisse in Christo temporis progressu, sed ab ipso ortu illi congenitam fuisse.

Sed dicas forsitan gratiam hanc Domini nostri Jesu Christi, de qua Apostolus scribit, non cum ipso natam, sed postea ei illapsu divinitatis infusam; [Col. 0044C] quia et homo ipse a te Dominus noster Jesus Christus, quem solitarium dicis, non cum Deo natus, sed postea a Deo dicatur assumptus, ac per hoc totum, homini illi gratiam quando et divinitatem datam? Neque nos aliud dicimus quam quod divina gratia cum divinitate descenderit, quia et divina gratia Dei sit et largitio quodammodo ipsius divinitatis ac donum munificentia gratiarum. Temporis ergo inter nos forsitan putetur magis quam rei esse distantia, quia divinitatem quam nos cum Domino Jesu Christo natam, tu postea dicas infusam. Sed illud est quod natam cum Domino divinitatem negans, nec postea fideliter confiteri potes, quia non potest una eademque res in parte esse impia, et in parte probari pia, et eadem in portione fidei et in portione esse perfidiae. [Col. 0044D] Primum ergo illud a te requiro: Dominum nostrum Jesum Christum, qui ex Maria virgine natus est, hominis tantum filium, an etiam Dei dicas Filium? Nos enim, id est, catholicorum omnium fides, nos, inquam, omnes utrumque hoc et credimus, et intelligimus, et scimus, et confitemur, quod et hominis est filius, quia ex homine natus est, et Dei Filius, quia ex Divinitate conceptus. Tu ergo utrumque hoc, id est Dei Filium atque hominis, an tantum hominis esse asseris? Si tantum hominis, reclamant tibi apostoli, reclamant prophetae, reclamat [Col. 0045A] denique ipse [a 6Kb] per quem est facta conceptio Spiritus sanctus. Obruitur impudentissimum os tuum cunctis divinorum apicum testimoniis; obruitur sacris voluminibus sanctis testibus; obruitur denique ipso Dei Evangelio, quasi divina manu. Et Gabriel ille magnus, qui in Zacharia vocem incredulam virtute verbi sui coercuit, multo magis in te blasphemam atque impiam suo ipso ore damnavit, dicens ad Mariam [Col. 0046A] virginem Dei matrem: Spiritus, inquit, sanctus veniet in te, et virtus Altissimi obumbrabit tibi. Ideo et quod nascetur ex te sanctum, vocabitur Filius Dei (Lucae I). Vides quod ut secundum carnem hominis fieret filius Jesus Christus, ante est Filius Dei praedicatus? Paritura enim Dominum virgo Maria, sancto in se Spiritu descendente et virtute Altissimi cooperante concepit. Ac per hoc intelligis [b 14Kb] quod [Col. 0047A] Domini Salvatorisque nostri inde est origo, unde conceptus; et cum descendente in Virginem totius Divinitatis plenitudine natus sit, filius esse hominis non poterat, nisi prius Dei Filius fuisset, et ideo missus ad annuntiandam sacri ortus nativitatem angelus Dei, cum sacramentum conceptionis ante dixisset, partui ipsi nomen imposuit, dicens: [a 11Kb] Ideo et quod nascetur ex te sanctum, vocabitur Filius Dei (hoc est, illius Filius nuncupabitur [b 1Kb] quo generante est generatus). Dei ergo Filius Jesus Christus, quia et a divinitate genitus, et [c 1Kb] a divinitate conceptus. [d 1Kb] Si autem Dei Filius, ergo indubitanter Deus; si autem Deus, ergo gratia Dei non carens, neque enim ea re umquam caruit quam ipse fecit. Gratia enim et veritas per Jesum Christum facta est.



CAPUT VII. Perfectam ab aeterno fuisse, esse et fore in Christo divinitatem, majestatem, potentiam, virtutem, etc.
[Col. 0048A]

Omnis ergo in eo gratia, omnis virtus, omnis potentia, omnis divinitas, omnis denique divinitatis ac majestatis ipsius plenitudo cum eo atque in eo semper fuerunt, sive in coelo, sive in terra, sive in utero, sive in ortu: nihil umquam Deo de Deo defuit; semper enim cum Deo deitas, non loco umquam ab eo, non tempore separata: ubique enim Deus totus, ubique perfectus, non divisus, non demutatus, non imminutus est; quia nec addi umquam Deo nec detrahi quidquam potest: sic enim imminutionem deitatis non habet, sicut nec augmentum. Idem ergo in terris fuit, qui et in coelis; idem in humilibus, qui [Col. 0049A] in excelsis; idem in hominis exiguitate, qui in Dei majestate. Et ideo bene Apostolus Christi gratiam nominans (I Corint. XVI), Dei gratiam nominabat, quia Christus totum erat quod Deus: omnis in ipsa statim hominis conceptione Dei virtus, omnis divinitatis venit plenitudo. Inde enim illi omnis divinitatis perfectio, unde et origo. Neque enim umquam sine Deo fuerat homo ille, qui utique hoc ipsum quod erat, a Deo acceperat. Hoc itaque primum, velis, nolis, negare non potes, quod Dominus Jesus Christus Filius Dei sit; Archangelo utique clamante [Col. 0050A] in Evangeliis: Quod ex te nascetur sanctum, vocabitur Filius Dei (Lucae I). Hoc autem posito, scito te quidquid de Christo legeris, de Dei Filio legere; quidquid de Domino aut Jesu legeris, Dei Filium nominant: omnia haec ejus vocabula, Filium Dei clamant. Et ideo tu in his omnibus quaecumque audieris, nomen divinitatis agnoscens, cum in omnibus videas te Dei Filium intelligere debere, argumentare, si placet, quomodo Deum valeas a Dei Filio separare.



LIBER TERTIUS.
[Col. 0049]


CAPUT PRIMUM. Christum eumdem hominem ac Deum secundum carnem ex Israel et virgine Maria editum esse.
[Col. 0049B]

Scribens Romanis divinus ille Ecclesiarum magister, cum argueret, immo defleret Judaeorum, id est, fratrum suorum infidelitatem, his verbis usus est: [a 16Kb] Optabam, inquit, anathema esse ipse ego a Christo pro fratribus meis, qui sunt cognati mei secundum carnem, qui sunt Israelitae, quorum adoptio est filiorum, et gloria, et testamentum, et legislatio, et obsequium, et promissiones; [b 1Kb] quorum patres, ex quibus Christus secundum carnem, qui est super omnia Deus benedictus in saecula (Rom. IX). O affectum, et fidelissimi apostoli, et piissimi propinqui, qui inaestimabili [Col. 0049C] charitate mori vult, et pro cognatis ut proximus, et pro discipulis ut magister. Et quae tandem causa ut mori vellet? una utique, ut illi viverent. Vita autem eorum in quo continebatur? in hoc scilicet, ut ipse ait, ut Deum Christum secundum carnem natum ex sua carne cognoscerent. Et ideo utique Apostolus plus dolebat, quia eum ex Israel natum non intelligerent, qui ex suis editum plus amare deberent. Ex quibus Christus, inquit, secundum carnem, qui est super omnia Deus benedictus in saecula (Rom. IX). Eum scilicet ex illis Christum natum ait secundum carnem, qui sit super omnia Deus benedictus in saecula. Christum utique secundum carnem natum ex illis non negas; sed idem qui ex illis natus [Col. 0050B] est, Deus est. Quid circumis? quid tergiversaris? Christum ex Israel natum secundum carnem Deum esse Apostolus dicit. Tu doce quando non fuerit. Ex quibus Christus, inquit, secundum carnem, qui est super omnia Deus. Vides quia hoc Apostolus unitate conjunxerit, separari omnino non potest Deus a Christo. Sicut enim ex illis Christum Apostolus praedicat, ita Deum in Christo esse confirmat. Aut utrumque hoc neges necesse est, aut utrumque fatearis Natus secundum carnem Christus ex illis dicitur, sed idem in Christo Deus ab Apostolo praedicatur. Unde et alibi: Deus enim erat in Christo mundum reconcilians sibi (II Cor. V). Dividi hoc ab alterutro nequaquam potest. Aut Christum ex illis editum denega, aut ex Virgine Deum in Christo [Col. 0050C] editum confitere: Qui est, inquit, super omnia Deus benedictus in saecula.



CAPUT II. Dei appellatio aliter Christo, aliter hominibus tributa est.

Sufficere quidem fidelibus ad indicandam majestatem divinitatis nomen Dei abunde potuit: sed addendo, super omnia Deus benedictus, blasphemiam perfidae assertionis exclusit; ne quis scilicet impiorum vocabulum Dei interdum etiam hominibus temporarie dono divinae dispensationis indultum, ad injuriam summae divinitatis assumeret, et contumeliosis Deo comparationibus coaptaret, sicut utique illud ubi ad Moysen dicit Deus: [c 2Kb] Dedi te deum Pharaoni [Col. 0051A] (Exod. VII), aut illud, Ego dixi, Dii estis (Psal. LXXXI), cum utique evidentissimam indulti nominis habeat significationem. Nam ubi dicit, Ego dixi, non tam nomen est potestatis quam sermo dicentis. Sed et illud ubi dicit, Dedi te deum Pharaoni, non divinitatem accipientis, sed potestatem dantis exposuit. Nam cum dixerit, dedi, in illo utique significata est Dei potestas qui dedit, non divinitatis natura in eo qui accepit. De Deo autem ac Domino nostro Jesu Christo cum dicitur, qui est super omnia Deus benedictus [Col. 0052A] in saecula, et res statim probatur in verbo, et verbi res demonstratur in nomine, quia Dei nomen in Dei Filio [a 3Kb] non significatio est adoptionis indultae, sed veritas proprietasque naturae.



CAPUT III. Explicat illud Apostoli, Nos ex hoc neminem novimus secundum carnem, etc.

Itaque, inquit idem Apostolus, [b 1Kb] Nos neminem ex hoc novimus secundum carnem, [c 3Kb] et si cognovimus [Col. 0053A] secundum carnem Christum, sed nunc jam non novimus (II Cor. V). Bene sibi cuncta sacri sermonis scripta conveniunt, et in omni penitus sui parte, etiam ubi verborum specie non consonant, rerum tamen virtute concordant: sicut in hoc quod ait, et si cognovimus Christum secundum carnem, sed nunc jam non novimus; testimonium enim dicti praesentis confirmatio superioris est, quo dixit, Ex quibus Christus secundum carnem, qui est super omnia Deus benedictus in saecula (Rom. IX). Illic enim posuit, ex quibus Christus secundum carnem; hic autem, et si cognovimus Christum secundum carnem; illic, qui est super omnia Deus; hic autem, Christum secundum carnem nunc jam non novimus. Species verborum est alia, sed rei virtus una; eumdem enim quem illic secundum carnem [Col. 0053B] natum Deum super omnia praedicat, hic secundum carnem se jam non nosse confirmat. Ideo scilicet, quia eumdem quem natum in carne noverat Deum, in saecula confitetur, et ideo a se eum ignorari secundum carnem, quia sit super omnia Deus benedictus in saecula; ac per hoc et illud ibi, qui est super omnia Deus, et hoc dicit, Non novimus jam Christum secundum carnem, quia est Deus benedictus in saecula. Ascendit ergo quodammodo, quasi in altiorem gradum doctrinae apostolicae praedicatio, et licet sibi sensu in utroque conveniat, sacramentum tamen perfectae fidei quasi sententia expressiore confirmat, dicens: Et si cognovimus secundum carnem Christum, sed [a 1Kb] nunc jam non novimus, videlicet, quia prius eum et hominem scimus et Deum, nunc tantum Deum. [Col. 0053C] Cessante enim infirmitate carnis, nihil in eo jam novimus nisi virtutem divinitatis; quia totum in eo virtus est majestatis divinae, ubi esse desiit infirmitas imbecillitatis humanae. Omne ergo penitus hoc testimonio mysterium et sumptae carnis et perfectae divinitatis [Col. 0054A] exposuit. Dicens enim, Et si cognovimus Christum secundum carnem, sacramentum nati in carne Dei locutus est; adjiciens autem, Nunc jam non novimus, vim depositae infirmitatis explicuit. Ac per hoc cognitio illa carnis ad significationem pertinet hominis, ignoratio autem ad honorem divinitatis: Hoc est enim dicere, Cognovimus Christum secundum carnem, quamdiu quod secundum carnem agnosceretur, fuit; nunc jam non novimus postquam esse desivit. [b 2Kb] Natura enim carnis in spiritualem est translata substantiam; et illud quod fuerat quondam hominis, factum est totum Dei. Et ideo non novimus Christum secundum carnem, quia absorpta per divinam majestatem infirmitate corporea, nihil sacro resedit corpori ex quo imbecillitas in eo carnis possit [Col. 0054B] agnosci. Ac per hoc quidquid fuerat prius substantiae duplicis, factum est virtutis unius. Cum utique non sit dubium Christum qui crucifixus est ex infirmitate nostra, totum vivere ex majestate divina.



CAPUT IV. Ex ea quae ad Galatas est Epistola profert testimonium quo probat infirmitatem carnis in Christo per divinitatem absorptam esse.

Quod scilicet Apostolus omni scriptorum suorum corpore praedicans, bene etiam ad Galatas scribens ait: Paulus apostolus non ab hominibus neque per hominem, sed per Jesum Christum et Deum Patrem (Galat. I). Vides quam bene sibi in prioribus praesentibusque conveniat. Illic enim dicit, nunc jam non novimus Christum secundum carnem; hic ait, [Col. 0054C] non ex hominibus, neque per hominem, sed per Jesum Christum. Patet quemadmodum etiam hic idem quod in superioribus doceat. Dicens enim, missum se non per hominem, hoc dicit, non novimus Christum secundum carnem; et ideo [c 2Kb] non per hominum missum, [Col. 0055A] sed per Jesum, quia per Christum missus, non per hominem missus sum, sed per Deum; nomen enim in eo jam hominis non cadit, in quo totum sibi divinitas vindicavit. Et ideo cum dixisset missum se non ab hominibus, neque per hominem, sed per Jesum Christum, bene addidit, et Deum Patrem; hoc est, missum se a Deo Patre et a Deo Filio esse designans. In quibus utique licet propter mysterium sacrae et ineffabilis generationis, duplex sit persona, generantis et geniti, una tamen est virtus mittentis Dei. Et ideo ille missum se a Deo Patre et Deo Filio dicens, in personis quidem dualem ostendit numerum, sed in missione unam docuit potestatem.



CAPUT V. Sicut blasphemia est Christo adimere divinitatem, ita quoque verum hominem illum esse negare, blasphemum est.
[Col. 0055B]

Sed per Christum, inquit, Jesum, et Deum Patrem, qui suscitavit eum a mortuis. Praeclarus utique et admirabilis magister, sciens Dominum Jesum Christum sicut verum Deum, ita et verum hominem praedicandum, ita semper majestatem divinitatis in eo praedicat, ut Incarnationis confessionem penitus non relinquat: excludens utique et [a 1Kb] phantasma Marcionis Incarnatione vera, et [b 2Kb] paupertatem Hebionis divinitate perfecta; ne scilicet per alterutram blasphemiae perversitatem Dominus Jesus Christus [Col. 0056A] aut homo penitus sine Deo, aut Deus sine homine credatur. Bene ergo Apostolus missum se sicut a Deo Patre, ita et a Deo Filio praedicans, confessionem statim Dominicae Incarnationis adjunxit, dicens: Qui suscitavit eum a mortuis; verum scilicet incarnati Dei corpus suscitatum a mortuis docens juxta illud: Et si cognovimus Christum secundum carnem; bene addens, sed jam non novimus. Hoc enim se in eo nosse dicit secundum carnem, quod sit a mortuis suscitatus. In eo vero se eum jam non nosse secundum carnem, quod cessante carnis fragilitate, in sola eum noverit Dei esse virtute. Fidelis scilicet praedicandae Dominicae divinitatis et satis idoneus testis, qui in principio vocationis suae coelitus castigatus, majestatem suscitati a mortuis Domini [Col. 0056B] nostri Jesu Christi, non fide tantum animi sui crederet, sed [c 11Kb] etiam oculis corporalibus approbasset.



CAPUT VI. Ex apparitione Christi, quae Apostolo persequenti Ecclesiam facta est, utramque naturam in eo fuisse demonstrat.

Unde etiam [d 2Kb] apud Agrippam regem et caeteros mundi judices disserens, ita ait: Dum irem Damascum cum potestate et permissu principis sacerdotum, die media in via vidi, rex, de coelo supra splendorem solis circumfulsisse me lumen, et omnes qui mecum [Col. 0057A] simul erant: omnesque nos cum decidissemus in terram, audivi vocem dicentem mihi Hebraica lingua, Saule, Saule, quid me persequeris? durum est tibi contra stimulum calcitrare. Ego autem dixi: Quis es, Domine? Dominus autem dixit ad me: Ego sum Jesus Nazarenus, quem tu persequeris (Act. XXVI). Vides quod eum Apostolus, quem in tanto majestatis fulgore viderat, recte jam se secundum carnem non nosse dicebat. Cum enim jubar illud divini luminis quod sustinere non potuit, in ipsa sui prostratione vidisset, vox haec secuta est: Saule, Saule, quid me persequeris? Cui quaerenti quis esset, ita evidenti Dominus personae suae significatione respondit: Ego sum Jesus Nazarenus, quem tu persequeris. Te, te, inquam, haeretice, nunc interrogo, te [Col. 0057B] appello: credis de se Apostolo, aut non credis? Aut si parum id aestimas, credis de se Domino, aut non credis? Si credis, finita quaestio est. Hoc enim necesse est quod nos credimus, credas. Nos enim, juxta Apostolum, et si cognovimus Christum secundum carnem, sed nunc jam non novimus. Nos Christum contumeliis non afficimus, nos carnem a Deo non separamus, et totum quod Christus est, esse in Deo credimus. Tu ergo si idem quod nos credimus, credis, eadem necesse est fidei sacramenta fatearis. Si autem a nobis dissides, si neque Ecclesiis, neque apostolo, neque ipsi denique de se Deo credis, ostende nobis in hoc quod Apostolus vidit, quid sit caro, et quid sit Deus. Ego enim hic discernere nihil valeo: video ineffabilem illuminationem, video [Col. 0057C] inexplicabilem claritatem, video splendorem humanae fragilitati intolerabilem, et supra id quod ferre mortales oculi queunt, inaestimabilem majestatem, Dei luce fulgentem. Quae hic divisio, quae hic discretio est? In voce Jesum audimus, in majestate Deum cernimus; quid est aliud, nisi ut in una eademque substantia Deum et Jesum esse credamus? Volo tamen de hoc eodem adhuc aliquid apud te loqui. Dic mihi, quaeso, si tibi nunc persequenti fidem catholicam id appareret quod ignoranti Apostolo tunc apparuit, si te inopinantem atque securum fulgor ille circumdaret, et perculsum atque perterritum splendor immensi luminis consterneret, jaceresque in tenebris oculorum atque errorum tuorum, quas tibi immensas et ineffabiles angustias pavor [Col. 0057D] mentis augeret! Dic mihi, obsecro, cum te imminentis mortis formido premeret, et terror comminantis [Col. 0058A] desuper majestatis urgeret, audires quoque illud in tanta mentis confusione dignum perfidia tua nomen, Saule, Saule, quid me persequeris? et quaerenti tibi quis esset, responderetur a coelo: Ego sum Jesus Nazarenus, quem tu persequeris; quid diceres? Nescio, non ad plenum adhuc credo, deliberare amplius mecum volo quem te esse existimem, qui e coelo loqueris, qui me fulgore tuae divinitatis obruis, cujus vocem audio et majestatem ferre non possum. Tractandum mihi de hoc negotio est, credendum tibi sit, an non credendum; Christus sis tu, an Deus: si Deus solus sis, an in Christo; si Christus solus sis, an in Deo. Discretionem hanc subtiliter observari et diligenter considerari volo quid credendus sis, quid judicandus sis. Nolo enim [Col. 0058B] aliquid de officio meo perdere, ut cum te ut hominem despiciam, aliquid tibi divini honoris impendam. Si ergo ut Paulus tunc apostolus jacuit, prostratus humi jaceres, et fulgore divini luminis obrutus extremos spiritus ageres, haec forsan diceres, hac otiosa loquacitatis garrulitate gannires. Sed quid facimus? quod aliud tunc Apostolo visum est. Et cum tremens ac semianimis concidisset, dissimulandum ultra non censuit, deliberandum amplius non putavit; suffecitque ei quod ineffabilibus experimentis quem ignorans hominem esse credidit, admonitus Deum esse cognovit: non dissimulavit, non distulit; nec male conceptum errorem infideli amplius deliberatione suspendit, sed audito e coelis Jesu Domini sui nomine, subdita ut famulus, trepida [Col. 0058C] ut flagellatus, devota ut conversus voce respondit: Quid faciam, Domine? Itaque paratissima ac devotissima fide id statim meruit, ut quem fideliter credidit, eo ipso jugiter non careret; et ad quem corde transierat, is in cor ejus ipse transiret, dicente ipso de se Apostolo: An experimentum [a 1Kb] quaeritis ejus qui in me loquitur, Christus (II Cor. XIII)?



CAPUT VII. Aliis rursum Apostoli testimoniis Christum Deum esse pronuntiat.

Quo loco volo, haeretice, ut mihi disseras, hunc quem loqui Apostolum intra se dicit, homo sit an Deus? Si homo, quomodo in corde ejus corpus loqui poterat alterius? Si Deus, ergo jam non homo Christus, [Col. 0058D] sed Deus: quia cum locutus in Apostolo Christus sit, et [b 1Kb] loqui in eo non potuerit nisi Deus, ergo [Col. 0059A] locutus in eo est Christus Deus. Vides itaque nihil esse hic jam quod dici queat, nec disjunctionem aut divisionem aliquam inter Christum fieri et Deum posse, quia totus in Christo Deus, et totus in Deo Christus. Nulla hic recipi disseparatio potest, nulla discissio: una tantum est simplex, una tantum pia, una tantum sana confessio, adorare, amare et colere Christum Deum. Vis autem adhuc plenius et cumulatius scire nullam inter Deum et Christum esse distantiam, et eumdem penitus Deum intelligendum esse quem Christum? audi Apostolum ad Corinthios loquentem: Omnes enim nos, inquit, manifestari oportet ante tribunal Christi, ut referat unusquisque propria corporis, prout gessit, sive bonum, sive malum (II Cor. V). Alio autem loco ad Romanam Ecclesiam [Col. 0059B] scribens: Omnes, inquit, astabimus ante tribunal Dei (Rom. XIV). Scriptum est enim: Vivo ego, dicit Dominus, quia mihi flectetur omne genu, et confitebitur omnis lingua Deo (Isaiae XLIX). Vides ergo unum atque idem tribunal Dei futurum esse quod Christi? Intellige ergo indubitanter Christum Deum; et ubi vides inseparabilem penitus Christi ac Dei esse substantiam, inseparabilem quoque agnosce esse personam. Nisi forte quia Apostolus in alia nos manifestandos epistola ante tribunal Christi, in alia ante tribunal Dei dixit, duo forte tribunalia facias, et alios judicandos a Christo, alios a Deo censeas. Sed haec frivola et furiosa sunt, et insanientibus insaniora. Agnosce ergo omnium Dominum, agnosce universitatis Deum, agnosce in tribunali Christi tribunal Dei. Ama vitam, [Col. 0059C] ama salutem tuam, ama a quo creatus es, metue a quo judicandus es. Velis enim, nolis, manifestandus ante tribunal Christi es, et seposita impietatis blasphemia, ac verborum infidelium cantilena, si aliud putas tribunal Dei esse quam Christi, venies ante tribunal Christi, et invenies utique documento inexplicabili ipsum tribunal Dei esse quod Christi, [Col. 0060A] totamque in Filio Dei Christo et Filii Dei majestatem et Patris Dei potestatem. Non enim Pater judicat quemquam, sed judicium omne dedit Filio, ut omnes honorificent Filium, sicut honorificant Patrem (Joan. V). Qui enim negat Patrem, et Filium: omnis qui negat Filium, nec Patrem habet; [a 1Kb] qui confitetur Filium, et Patrem habet (I Joan. II). Disce itaque inseparabilem esse Patris ac Filii honorem, inseparabilem dignitatem; neque honorari Filium sine Patre, nec Patrem posse sine Filio. Honorare autem Deum ac Dei Filium, nisi in Christo unigenito Dei Filio nullus valet, quia spiritum ipsum utique honorandi Dei, nisi in spiritu Christi habere non potest, dicente Apostolo: Vos autem in carne non estis, sed in spiritu; si tamen Spiritus Dei habitat in vobis. Si quis autem [Col. 0060B] Spiritum Christi non habet, hic non est ejus (Rom. VIII). Et iterum: Quis accusabit adversus electos Dei? Deus qui justificat. Quis est qui condemnet? Christus Jesus, qui mortuus est, immo qui resurrexit (Ibid.). Vides ergo jam, etsi non vis, nullam omnino penitus vel inter Spiritum Dei et Spiritum Christi, vel inter judicium Dei et judicium Christi esse distantiam. Tu elige utrum malis, alterum enim fieri necesse est, ut aut Christum Deum esse fide intelligas, aut in Christo Deum damnatione cognoscas.



CAPUT VIII. In confessione divinitatis Christi, crucis confessionem non esse silentio premendam.

Sed videamus tamen caetera quae sequuntur. Scribens [Col. 0060C] ad Corinthiorum Ecclesiam idem, de quo superius locuti sumus, doctor Ecclesiarum omnium Paulus, ita locutus est: Judaei, inquit, signa petunt, et Graeci sapientiam quaerunt: nos autem praedicamus Christum crucifixum, [b 1Kb] Judaeis quidem scandalum, [c 1Kb] gentibus autem stultitiam, ipsis autem qui salvi fiunt, Judaeis atque Graecis, [d 3Kb] Christum Dei virtutem et Dei [Col. 0061A] sapientiam (I Corinth. I). O fortissimum fidei Magistrum! cui docenti Ecclesias parum etiam hoc loco visum est ut Christum Deum esse diceret nisi crucifixum addidisset, scilicet ut ad exertissimam ac validissimam fidei doctrinam eumdem quem crucifixum diceret, Dei sapientiam praedicaret. Non ergo subtilitate aliqua aut circumitione verborum usus est, nec in praedicando Domini Evangelio crucis Christi nomen erubuit. Et licet hoc scandalum esset Judaeis, et stultitia gentibus, [a 14Kb] Deum audire natum, Deum audire corporeum, Deum audire passum, Deum audire crucifixum; non tamen ille propter Judaici scandali impietatem, virtutem pietatis suae non enervavit, aut propter alienae stultitiae infidelitatem fidei suae robur imminuit; sed palam, constanter, fortiter eum quem [Col. 0061B] caro ediderat, homines occiderant, lancea perforarat, crux distenderat, virtutem Dei et sapientiam praedicabat, [Col. 0062A] Judaeis quidem scandalum, gentibus autem stultitiam. Sed tamen hoc quod erat aliis scandalum ac stultitia, aliis erat virtus Dei et sapientia. Pro diversitate enim personarum, erat diversitas sensuum; et quod expers sani intellectus et incapax veri boni diffidentia insipiens denegaverat, id intra ipsos animae recessus sacrum esse ac salutiferum fides sapiens sentiebat.



CAPUT IX. Apostolicam praedicationem a Judaeis et gentibus repudiatam esse eo quod Christum crucifixum Deum esse confiteretur.

Dic mihi ergo, haeretice, hostis quidem omnium, sed tuus maxime, cui crux Domini nostri Jesu Christi, et cum Judaeis scandalum est, et stultitia cum [Col. 0062B] gentibus, qui sacramenta verae salutis et illorum respuis scandalo, et istorum non sapis stoliditate; cur [Col. 0063A] Pauli apostoli praedicatio, aut paganis stultitia, aut Judaeis scandalum fuit? numquid potuerat offendere homines, si Christum, ut tu asseris, solitarium esse hominem etiam ipse docuisset? cui enim nativitas illius, cui passio, cui crux, cui peremptio incredibilis aut gravis esse potuisset? aut quid novi vel inauditi in se Pauli praedicatio habuerat, si id passum hominem Christum esse dixisset, quod passim quotidie in hominibus conditio humana toleraret? Sed illud utique erat quod gentilis stultitia non recipiebat, quod Judaica infidelitas respuebat, quod Christum utique, quem illi, ut tu, solitarium hominem arbitrabantur, Apostolus Deum esse dicebat. Hoc erat utique quod impiorum sensus refutabat, quod perfidorum aures ferre non poterant, in homine Jesu Christo Dei [Col. 0063B] praedicare nativitatem, Dei asseri passionem, Dei annuntiare crucem. Hoc utique erat grave, hoc incredibile, quia hoc erat incredulum humanae audientiae, quod inauditum fuerat divinae contigisse naturae. Itaque securus es tali affirmatione atque doctrina, quod numquam praedicatio tua aut gentibus stultitia, aut Judaeis scandalum erit. Numquam tu a Judaeis atque gentibus aut cum Petro crucifigeris, [a 3Kb] aut cum Jacobo lapidaberis, aut cum Paulo capite plecteris. Non enim habet praedicatio tua illorum offensionem. Solitarium hominem natum, solitarium passum asseris. Timere non potes, ne persecutione sua te illi laedant, cum tu eos tua praedicatione confirmes.



CAPUT X. Quomodo Christum Dei virtutem et Dei sapientiam asserat Apostolus.
[Col. 0063C]

Sed videamus tamen adhuc aliquid de hoc ipso. Christus ergo, juxta Apostolum, virtus Dei et sapientia Dei est. Quid habes quod respondeas? quid habes quo te conferas? Exire hinc et progredi nusquam potes. Christus Dei sapientia est, et Dei virtus. [Col. 0064A] Ille quem Judaei insectati sunt, quem gentiles riserunt, quem tu cum illis ipse persequeris; ille, inquam, qui et paganis stultitia est, et Judaeis scandalum, et tibi utrumque; ille, inquam, est Dei virtus, et Dei sapientia. Quid habes quod agas? claudes fortasse aures ne audias. Hoc et Judaei, Apostolo praedicante, fecerunt. Quidlibet facias, Christus in coelo est, et in Deo, et cum eo, atque in eo in superioribus, in quo et in inferioribus fuit, persequi eum jam cum Judaeis non potes. Sed facis unum tamen quod potes, persequeris eum in fide, persequeris in Ecclesia, persequeris opinionis impiae telo, persequeris pravi dogmatis gladio. Plus forte aliquid quam quidam veterum Judaeorum facis: Christum tu nunc persequeris, postquam eum etiam illi qui persecuti [Col. 0064B] fuerant crediderunt. Sed minoris criminis forsan putas, quod injicere in eum jam manus non potes. Non minus, inquam, non minus illi gravis illa est persecutio, in qua eum in suis impii persequuntur. Sed offendit te Dominicae crucis nomen, hoc et Judaeos semper offendit. Exhorrescis Deum audire passum, hoc et gentilis error irrisit. Quaero ergo nunc, in qua ab illis parte dissideas, cum in hac tibi atque illis perversitate conveniat? Sed ego praedicationem hanc sacrae crucis, praedicationem hanc Dominicae passionis non solum non imminuo, sed, quantum in voto est ac substantia mea, augeo. Hunc enim qui crucifixus est, non solum virtutem ac sapientiam Dei, qua nihil majus est, sed etiam totius divinitatis ac majestatis Dominum praedicabo. Hoc [Col. 0064C] magis, quod hic sermo meus doctrina Dei est, dicente Apostolo: [b 1Kb] Sapientiam loquimur inter perfectos: sed sapientiam non hujus saeculi, neque principum hujus saeculi, qui destruuntur; sed loquimur Dei sapientiam in mysterio, quae abscondita est, quam praedestinavit Deus ante saecula in gloriam nostram, [c 2Kb] quam nemo [Col. 0065A] principum saeculi hujus cognovit. Si enim cognovissent, numquam Dominum majestatis crucifixissent (I Cor. II). Sed, sicut scriptum est, Quod oculus non vidit, nec auris audivit, nec in cor hominis ascendit, quae praeparavit Deus his qui diligunt eum (Ibid. et Isaiae LXIV). Vides quam breviter sermo Apostolicus quanta dixerit? Sapientiam se loqui dicit, sed sapientiam quam perfecti tantummodo sciant, prudentes saeculi nesciant. Dei enim hanc ait esse sapientiam, quae sit divino tecta mysterio, et ante omnia saecula in sanctorum gloriam praedestinata; atque ideo eam his tantum qui Deum sapiunt esse cognitam, principibus autem saeculi hujus penitus ignotam. Causam autem subdidit, qua utrumque quod dixerat comprobaret, dicens: Si enim cognovissent, [Col. 0065B] numquam Dominum majestatis crucifixissent. Sed scriptum est: Quod oculus non vidit, nec auris audivit, nec in cor hominis ascendit, quae praeparavit Deus his qui diligunt eum. Vides ergo quod sapientia Dei in mysterio abscondita, et ante saecula praedestinata, his fuit incognita, qui majestatis Dominum crucifixerunt? his autem cognita qui susceperunt? Bene autem in mysterio absconditam dicit Dei fuisse sapientiam, quia nullius hoc umquam hominis vel oculus videre, vel audire auris, vel cor potuit cogitare, quod majestatis Dominus vel nasciturus esset ex Virgine, vel venturus in carne, vel omni afficiendus poenae et contumeliae passione. Sed haec utique Dei dona, sicut nemo est qui, cum essent abscondita in mysterio, sapere umquam per se potuerit, ita beatus [Col. 0065C] est qui revelata cognovit. Unde quicumque eam non agnoverunt, necesse habeantur inter principes saeculi; qui autem cognoverunt, inter sapientes Dei. Non agnoscit ergo Deum in carne natum, qui negat; ergo et vos non agnoscitis, qui negatis. Sed quidlibet faciatis, quamlibet impie negetis, nos plus Apostolo credimus. Et quid Apostolo dico? plus Deo credimus. Ipsi enim per Apostolum credimus, quem locutum in Apostolo certi sumus. Dominum majestatis sermo divinus crucifixum a principibus hujus saeculi dicit; tu negas, et illi negabant Deum se crucifigere qui crucifigebant. [Col. 0066A] Habent ergo qui confitentur cum confitente Apostolo partem, habeas tu necesse est cum persequentibus portionem. Quid ergo est hic jam quod dici queat? Dominum majestatis crucifixum Apostolus dicit: immuta hoc si potes; separa nunc, si vales, Jesum a Deo. Crucifixum certe a Judaeis Christum negare non potes. Sed Dominus majestatis est qui crucifixus est, ergo necesse est aut Christum affixum esse in cruce deneges, aut Deum affixum esse fatearis.



CAPUT XI. Evangelicis testimoniis eamdem doctrinam corroborat.

Sed forte offendit te quod tamdiu unius vel maxime Pauli apostoli testimoniis loquor. Satis mihi idoneus est quem elegit Deus; nec enim erubesco eum fidei [Col. 0066B] meae habere testem, quem Deus voluit mundi totius esse doctorem. Sed tamen ut acquiescam in hoc voluntati tuae, qui habere me forsan alios quorum utar testimoniis non arbitraris, audi perfectum humanae salutis et sempiternae beatitudinis sacramentum, Martham in Evangelio praedicantem. Quid enim ait? Utique, Domine, [a 1Kb] ego credidi quia tu es Christus Filius Dei vivi, qui in hunc mundum venisti (Joan. XI). Disce a muliere fidem veram, disce aeternae spei confessionem. Habes tamen grande solatium; non erubescas ab ea sacramentum salutis agnoscere, a qua testimonium Deus non refutavit accipere.



CAPUT XII. Ex B. Petri laudatissima confessione Christum Deum esse convincit.

[Col. 0066C] Quod si auctoritas tibi forsan personae majoris placet (quamvis nullius displicere vel persona vel sexus debeat cui confessio sacramenti auctoritatem facit, quia quamlibet conditio cujusquam aut locus minor sit, virtus tamen fidei nescit imminui), interrogemus tamen non incipientem aliquem puerulum cujus institutio rudis, aut feminam cujus fides forsitan videatur incipiens, sed summum illum et inter discipulos discipulum, et inter magistros magistrum, [b 1Kb] qui Romanae Ecclesiae gubernaculum regens, [c 1Kb] sicut fidei habuit, ita et sacerdotii principatum. Dic [Col. 0067A] nobis ergo, dic nobis, quaesumus, princeps apostolorum Petre, dic quemadmodum credere Ecclesiae Deum debeant? aequum est enim ut doceas nos, doctus a Domino, et aperias nobis januam, cujus clavem accepisti. Exclude omnes suffodientes coelestem domum, et eos qui per adulterinas cavernas et illicitos intrare aditus moliuntur averte, quia certum est quod nullus ostium regni intrare poterit, nisi [a 1Kb] cui clavis a te in Ecclesiis collocata [collata] reserarit. Dic ergo quemadmodum credere Jesum Christum et confiteri communem Dominum debeamus. Respondebis utique absque dubio: Quid me consulis qualiter Dominus confitendus sit, cum habeas qualiter sim ego ipse confessus? Lege Evangelium, et non requires personam meam, cum habeas confessionem meam; [Col. 0067B] immo illic habes personam meam, ubi confessionem meam, quia cum persona mea auctoritatem sine confessione non habeat, auctoritas est personae meae ipsa confessio. Dic ergo, evangelista, dic nobis confessionem: dic summi fidem apostoli, hominemne tantum confessus sit Jesum, an Deum; carnem in eo tantum esse dixerit, an Dei Filium praedicarit? Interroganti ergo Domino Jesu Christo quem eum crederent, quem confiterentur esse discipuli, respondit primus apostolorum Petrus, unus utique pro omnibus; idem enim unius habuit responsio, quod habebat omnium fides. Sed primum decuit respondere, ut [Col. 0068A] idem esset ordo responsionis qui erat honoris; et ipse antecederet confessione, [b 2Kb] qui antecedebat aetate. Quid ergo ait? [c 3Kb] Tu es, inquit, Christus Filius Dei vivi (Matth. XVI). Simplici et rustica interrogatione ad confutandum te mihi, haeretice, uti necesse est. Dic mihi, quaeso, quis ille fuerit, cui Petrus ista respondit? Negare non potes Christum fuisse. Interrogo ergo, Christum quem vocas? hominem an Deum? hominem utique absque dubio; hinc enim omnis est tua haeresis, quia negas Christum Filium Dei. Et ideo etiam Mariam Christotocon esse, non Theotocon dicis, quia Christi genitrix sit, non Dei; Christum ergo tantum hominem asseris, non Deum, et ideo filium esse eum hominis, non Dei. Quid ergo ad haec respondit Petrus? Tu es, inquit, Christus Filius Dei vivi. Christum hunc quem tu hominis tantum filium [Col. 0068B] esse asseris, ille testatur Filium Dei. Cui vis credamus? tibi, an Petro? opinor, non es tam impudens, ut praeponere te audeas primo apostolorum. Tametsi quid est quod tu non audeas? aut quemadmodum apostolum non despicias, qui Deum negare potuisti? Tu es ergo, inquit, Christus Filius Dei vivi. Numquid hoc ambigui aut obscuri aliquid in se habet? Simplex tantum est et aperta confessio, Christum Dei Filium praedicat. Negas fortasse dictum, sed evangelista testatur. An mentiri apostolum dicis? sed detestabilis falsitas, apostolum falsitatis accusans. An [Col. 0069A] de alio Christo aliquo forsan hoc dictum esse contendis? Sed novum hoc prodigiosi commenti genus. Quid ergo reliquum est? unum scilicet, ut cum et quid scriptum sit legatur, et verum sit quod legitur, tandem vel vi vel necessitate constrictus, cum falsitatem astruere non valeas, veritatem impugnare desistas.



CAPUT XIII. B. Petri confessio a Christo ipso veritatis testimonium accepit.

Sed tamen quia summi apostoli testimonio usus sum, quo Dominum Jesum Christum coram Deo ipse confessus sit, videamus quemadmodum confessionem ejus is quem confessus est approbarit, quia plus est multo quam quod apostolus dixit, si dictum illius Deus ipse laudavit. Dicenti ergo apostolo, Tu es [Col. 0069B] Christus Filius Dei vivi, quid a Domino Salvatore responsum est? [a 2Kb] Beatus es, inquit, Simon Barjona, quia caro et sanguis non revelavit tibi, sed Spiritus Patris mei qui in coelis est. Si displicet tibi uti apostoli testimonio, Dei utere; laudando enim Deus quod dictum est, auctoritatem suam apostolico dicto addidit: ita ut etiam si dictum illud apostoli ore prodiit, suum esse hoc tamen Deus fecerit qui probavit. Beatus es, inquit, Simon Barjona, quia caro et sanguis non revelavit tibi, sed Spiritus Patris mei qui in coelis est. Ergo in apostoli dicto et Spiritus sancti, et praesentis Filii, et Dei Patris testimonium vides; quid ergo amplius aut quid simile requiris? Filius laudavit, Pater interfuit, Spiritus sanctus revelavit. Apostoli ergo dictum totius Divinitatis est testimonium, quia [Col. 0069C] illius necesse est hoc dictum auctoritatem habeat, quo auctore processit. Beatus ergo es, inquit, Simon Barjona, quia caro et sanguis non revelavit tibi, sed Spiritus Patris mei qui in coelis est. Ergo si Petro non caro et sanguis revelaverunt ista et inspiraverunt, jam intelligis quis inspiraverit tibi. Si illum Spiritus Dei docuit qui Christum Deum esse confessus est; vides quod tu spiritu daemonis doctus sis, qui negare potuisti?



CAPUT XIV. B. Petri confessionem totius Ecclesiae fidem esse.

Sed tamen dictum illud Domini, quo collaudavit [Col. 0070A] Petrum, quae dicta alia consequuntur? Et ego, inquit, tibi dico: Quia tu es Petrus, et super hanc petram aedificabo Ecclesiam meam. Vides quod dictum Petri Ecclesiae fides est? ergo extra Ecclesiam sit necesse est, qui fidem Ecclesiae non tenet. Et tibi, inquit Dominus, dabo claves regni coelorum. [b 1Kb] Fides haec coelum meruit, fides haec claves regni coelestis accepit. Intellige quae te maneant. Introire clavis hujus januam non poteris, qui fidem clavis istius denegasti. Et portae, inquit, inferni non praevalebunt adversum te. Portae inferni, fides est haereticorum, immo perfidia. Quantum enim a coelo inferna distant, tantum ab eo qui Christum Deum confessus fuerit is qui negat. Quae ligaveris, inquit, in terris, ligata erunt in coelis; et quaecumque solveris super terram, erunt soluta et in [Col. 0070B] coelis. Perfecta apostoli fides potestatem quodammodo Divinitatis accepit; ut quae ligasset vel solvisset in terris, vel ligata essent in coelestibus, vel soluta. Tu ergo qui contra fidem apostoli venis, cum ligatum te jam in terris videas, superest ut ligatum quoque in coelis esse cognoscas. Sed longum est ire per singula, quae prolixissimam et copiosissimam dissertionem numero sui faciunt, etiamsi breviter strictimque memorentur.



CAPUT XV. Eamdem Petri fidem D. Thomas quoque post resurrectionem Domini professus est.

Sed unum addere tamen adhuc tibi apostoli testimonium volo, ut intelligas his quae ante passionem [Col. 0070C] Domini acta sunt, ea etiam quae post passionem sunt secuta congruere. Illapsus in conventum discipulorum suorum clausis Dominus januis, cum veritatem corporis sui apostolis declarare voluisset, palpata Thomas apostolus carne illius, tractato latere, exploratisque vulneribus, comperta penitus manifestati corporis veritate, quid proclamavit? Dominus, inquit, meus et Deus meus (Joan. XX). Numquid dixit hoc quod tu dicis? homo et non Deus Christus, et non Divinitas? Corpus utique Domini sui tetigit, et Deum esse respondit. Numquid discretionem aliquam hominis et Dei intulit? aut [c 99Kb] carnem [Col. 0071A] illam Theodochon, ut tu ais, id est, susceptricem [a 26Kb] Deitatis nominavit? vel more impietatis tuae cum quem contigit, non propter se, sed propter eum quem in se receperat, venerandum esse memoravit? sed subtilitatem hanc discretionis tuae apostolus Dei forte non norat, et elegantiam judicii tui ac differentiam non habebat, homo videlicet rusticus et imperitus, dialecticae artis nescius, philosophicae disputationis ignarus, cui scilicet institutio Domini sui abunde sufficiebat, et qui nihil omnino sciebat, nisi hoc quod Domino docente cognoverat? Et ideo sermo suus coelestis doctrina erat, fides sua magisterium divinum erat; disjungere, ut tu facis, a corpore suo Dominum non didicerat, et divellere a se ipso Deum penitus nesciebat. Sanctus, sincerus, pius, innocentiam, peritiam, [Col. 0071B] fidem illaesam, scientiam incorruptam habens, [b 1Kb] sensum cum astutia simplicem, cum perfecta simplicitate [c 1Kb] sapientiam totius mali expertem, totius corruptionis ignarum, totius haereticae perversitatis immunem, et qui formam divini magisterii in se exprimens, [Col. 0072A] hoc tantum quod didicerat tenebat. Itaque ille, ut tu forsitan putas, rusticus et imperitus brevi te nunc responsione concludit, paucis sermonis sui [Lips. in marg. sermonibus suis] conteret. Quid ergo apostolus Thomas tetigit, cum ad palpandum Deum accessit? Christum utique absque dubio. Quid autem exclamavit? Dominus, inquit, meus, et Deus meus. Nunc si potes, et Christum a Deo separa, et muta dictum hoc, si vales. Da dialecticam disputationem, da prudentiam mundialem, et stultam illam verbosa calliditate sapientiam. Verte omnes tete in facies, et contrahe. Quidquid sive animis sive arte valeas, quidlibet dicas, quidlibet facias, exire hinc nusquam vales, nisi hoc quod apostolus tetigit Deum esse fatearis. Et quidem si quo modo possis immutare forsan [Col. 0072B] historiae evangelicae praedicationem velis, ut nec corpus Domini Thomas apostolus contigisse, nec Christum Dominum Deum dixisse legeretur, sed immutari quod in Evangelio Dei scriptum est nequaquam potest. Coelum enim et terra transibunt, verba [Col. 0073A] vero Dei non praeteribunt (Matth. XXIV). Ecce enim etiam nunc tibi ille qui nunc [forte legendum tunc] testatus est, Thomas apostolus clamat: Deus est Jesus quem tetigi, Deus est cujus membra palpavi; non ego incorporalia tenui, nec intractabilia tractavi, non spiritum manu contigi, ut de eo tantum credar dixisse, Deus est; spiritus enim, juxta Domini mei dictum, carnem et ossa non habet (Lucae XXIV). Ego corpus Domini mei tetigi, ego carnem et ossa palpavi, ego digitos meos in locum vulnerum misi, et de Christo Domino meo, quem palpaveram, proclamavi: Dominus meus et Deus meus. Non enim novi inter Christum et Deum facere distantiam, inserere sacrilegas opiniones inter Jesum et Deum nolo, divellere a se ipso Dominum meum nescio. Facesse a [Col. 0073B] me quisquis diversa sentis, quisquis diversa loqueris. [a 1Kb] Ego aliud Christum quam Deum esse non novi, hoc cum coapostolis meis tenui, hoc Ecclesiis tradidi, hoc gentibus praedicavi, hoc etiam tibi clamo, Christus Deus est, Christus Deus est. Aliud meus sana non sentit, aliud fides sana non loquitur, divelli a se Divinitas non potest. Et cum utique quidquid est Christus Deus sit, inveniri in Deo aliud non potest quam Deus.



CAPUT XVI. Dei Patris de Filii divinitate profert testimonium.

Quid ais tu nunc, haeretice? sufficiuntne haec testimonia fidei, etiam summae infidelitati, an aliquid adhuc addendum est? et quid vel post prophetas, vel post apostolos addi potest, nisi forte, ut Judaei quondam expostulabant signum tibi de coelo, etiam [Col. 0073C] tu dari postules? Sed petenti hoc tibi, illud quod responsum tunc illis est, necesse est responderi: Generatio prava et adultera signum quaerit, et signum non dabitur ei, nisi signum Jonae prophetae. Et vere sufficere tibi signum hoc vel cum Judaeis crucifigentibus poterat, ut Dominum nostrum Deum etiam hac [Col. 0074A] re sola doctus crederes, qua etiam illi qui persecuti fuerant crediderunt. Sed tamen quia coelestis signi fecimus mentionem, ostendam tibi de coelo signum: et quidem tale, cui ne daemones umquam contradixerunt; dum ipsa veritatis necessitate cogente, licet Jesum corporeum esse cernerent, Deum tamen, quod erat, esse clamabant. Quid ergo ait Evangelista de Domino Jesu Christo? Baptizatus, inquit, confestim ascendit de aqua. Et ecce aperti sunt ei coeli, et vidit spiritum descendentem sicut columbam et venientem super se. Et ecce vox de coelis dicens: [b 17Kb] Hic est Filius meus dilectus, in quo mihi complacui (Matth. III). Quid ad haec nunc, haeretice, ais? dictum displicet, an persona dicentis? Nec interpretatione certe indiget intelligentia allocutionis, nec commendatione verborum [Col. 0074B] dignitas alloquentis. Deus Pater est qui dixit: Evidens est quod dictum est. Numquid aut tam impudentem, aut tam sacrilegam vocem proferre poteris, ut dicas de unigenito Dei Filio nec Deo Patri esse credendum? Hic est ergo, inquit, Filius meus dilectus, in quo mihi complacui. Sed tentabis forsitan dicere, ut est dementia, [c 1Kb] de Verbo hoc, non de Christo dictum fuisse. Dic mihi ergo, quis erat qui baptizabatur? Verbum, an Christus? caro, an spiritus? Negare ut que non potes Christum fuisse. Homo ergo ille ex homine ac Deo natus, Spiritu sancto in virginem descendente, et virtute Altissimi obumbrante conceptus, ac sic hominis et Dei filius, ille utique, ut negare non potes, baptizatus est. Si ergo ille baptizatus est, ille et nominatus: quia ille utique [Col. 0074C] nominatus, qui baptizatus est. Hic est, inquit, Filius meus dilectus, in quo mihi complacui. Numquid dici significantius aut expressius quidquam potest? Christus baptizatus est; Christus ascendit de aqua; Christo baptizato coeli aperti sunt; propter Christum columba descendit super Christum; in corporali [Col. 0075A] specie Spiritus sanctus astitit; Christum Pater appellavit. Hoc si de Christo dictum negare ausus es, superest ut nec baptizatum Christum fuisse, nec Spiritum descendisse, nec Patrem locutum esse contendas. Sed urget tamen et premit te ipsa veritas: ut etiam si confiteri eam nolis, tamen negare non possis. Quid enim ait evangelista? Baptizatus autem confestim ascendit de aqua. Quis baptizatus est? Christus utique. Et ecce, inquit, aperti sunt ei coeli. Cui scilicet, nisi illi qui baptizatus est? Christo utique. Et vidit spiritum Dei descendentem sicut columbam et venientem super se. Quis vidit? Christus scilicet. Super quem descendit? super Christum utique. Et vox facta est de coelo, dicens. De quo? de Christo scilicet. Quid enim sequitur? Hic est Filius [Col. 0075B] meus dilectus, in quo mihi complacui. Ut omnia illa propter quem facta essent, ostenderentur, vox consecuta est dicens: Hic est Filius meus dilectus, hoc est dicere: Hic est propter quem cuncta haec facta sunt. Hic est enim Filius meus, propter hunc coeli aperti sunt, propter hunc spiritus meus venit, propter hunc vox mea facta est. Hic est enim Filius meus. Dicens ergo, hic est Filius meus, quem designabat? illum utique quem columba tangebat. Quem ergo columba tetigit? Christum scilicet. Ergo Christus Filius Dei est. Impleta est, ut reor, sponsio mea. Vides ergo profecto, haeretice, signum tibi de coelo datum: et quidem non unum, sed et multa et singularia? Habes enim unum in apertione coeli, aliud in Spiritus descensione, tertium in Patris voce. Quae [Col. 0075C] utique evidentissime omnia Christum Deum esse declarant: quia eum et reseratio coelorum Deum indicat, et descensio super eum Spiritus sancti Deum approbat, et allocutio Patris Deum esse confirmat. Neque enim vel coelum nisi Domini sui honore patuisset, vel Spiritus specie corporali nisi super Dei [Col. 0076A] Filium descendisset, nec Pater Filium nisi vere Filium declarasset: praesertim cum his divinae nativitatis significationibus, quae non solum veritatem piae fidei confirmarent, sed etiam pravitatem impiae opinionis excluderent. Ineffabili enim divini dicti magnificentia cum expresse ac significanter dixisset Pater, hic est Filius meus dilectus, addit etiam illud quod secutum est, dilectus scilicet, in quo mihi complacui. Utique sicut per prophetam Deum fortem, et Deum magnum jam praedicaverat (Isaiae IX): ita hic dicens, Filius meus dilectus in quo mihi complacui, insuper proprii filii sui nomen adjecit, ut proprietatem divinae videlicet naturae nominum significaret adjectio, et id ad honorem Filii Dei peculiariter pertineret, quod nulli omnino homini contigisset. Itaque sicut [Col. 0076B] illa propria ac peculiaria in persona Domini nostri Jesu Christi fuerunt, quod coeli aperti sunt, quod eum Deus Pater cunctis videntibus per adventantem atque astantem columbam quasi manu quodammodo sua tetigit, et quasi digito indicante monstravit, dicens, Hic est Filius meus: ita illud quoque proprium ei ac singulare, quod peculiariter dilectus, et peculiariter Patri complacitus nominatur: ut peculiarem utique naturae significationem peculiaria additamenta monstrarent, et proprietatem unigeniti Filii etiam cognominum proprietas confirmaret, quam jam honor signorum praecedentium comprobasset. Sed jam libelli istius finis sit. Neque enim dictum hoc Dei Patris aut augeri humanis sermonibus aut exaequari potest. Nobis de Domino nostro [Col. 0076C] Jesu Christo Filio suo, satis per se ipse Deus Pater idoneus testis est, dicens, Hic est Filius meus. Tu si contradicendum his Dei Patris vocibus putas: illi a te necesse est contradici, qui eum evidentissima declaratione Filium suum esse ab omni mundo fecit agnosci.



LIBER QUARTUS.
[Col. 0075]


CAPUT PRIMUM. Christum ante carnis susceptionem, Deum ab aeterno fuisse.
[Col. 0075C]

Consummatis libellis tribus quasi fidelissimis atque opulentissimis testibus, utpote quorum veritas [Col. 0075D] non humanis tantum, sed etiam divinis testimoniis locupletata est, sufficere quidem nobis ad causae probationem, per divinam auctoritatem abunde poterant; cum ipsa utique per se causae suae auctoritas divina sufficiat. Sed tamen quia plena est his testimoniis sacrorum voluminum series ubi tot testes sunt quot sententiae, immo ubi ipsa Scriptura sacra quasi unum quodammodo divini oris est testimonium: accumulanda quaedam adhuc putavimus, non pro necessitate approbationis, sed pro facultate rerum et copia: ut quidquid necessarium non esset defensioni, totum proficeret ornatui. Ergo quia superioribus [Col. 0076C] libris Dominum Jesum Christum non propheticis tantum atque apostolicis, sed etiam evangelicis atque angelicis testimoniis, cum in carne atque in terra esset, Deum probavimus: nunc eum qui in carne natus est, etiam ante carnis susceptionem [Col. 0076D] Deum semper fuisse monstremus: ut intelligas consentientibus et quasi conclamantibus sibi divinorum voluminum testimoniis, eumdem te in nativitate corporea et hominem debere credere et Deum, quem ante nativitatem corpoream tantum Deum: et quem post editionem Virginis in corpore Deum, eumdem ante partum Virginis Verbum Deum. Disce ergo primum ab Apostolo totius mundi magistro, eum qui est sine exordio Deum, Filium Dei, in fine mundi, id est, in temporum plenitudine, Filium hominis factum esse. Ait enim: At ubi venit plenitudo temporis, [a 13Kb] misit Deus Filium suum factum ex muliere, [Col. 0077A] factum sub lege (Galat. IV). Dic mihi ergo nunc, antequam Dominus Jesus Christus ex matre Maria nasceretur, habuit Deus Filium, aut non habuit? Negare non potes quin habuerit: neque enim umquam aut sine patre filius, aut sine filio pater: quia sicut ex patre filius, ita ex filio pater dicitur.



CAPUT II. Colligit ex his quae dixit, Virginem Mariam antiquiorem et majorem se Filium peperisse.

Vides ergo quod, dicente Apostolo, misit Deus Filium suum, suum utique Filium, ut ipsius verbis utar Apostoli, suum Filium Deus misit. Neque enim aut alienum aliquem filium misit, quia suum misisse dicitur: aut omnino mittere potuit, si non erat qui mitteretur. Misit ergo, inquit, Filium suum, factum [Col. 0077B] ex muliere. Ergo et quia misit eum, misit qui erat: et quia suum misit, non alienum utique, sed suum misit. Ubi ergo illud est tuum calliditatis terrenae argumentum: [a 2Kb] Nemo anteriorem se parit? Numquid enim non antiquior Maria Dominus? numquid non antiquior filia hominis, Dei Filius? numquid non antiquior denique homine ipso Deus? cum utique nullus hominum non ex Deo. Vides ergo quod non solum, inquam, antiquiorem se Maria peperit: non solum, inquam, antiquiorem se, sed auctorem sui, et procreans procreatorem suum, facta est parentis parens: quia quam promptum utique fuit Deo nativitatem homini tribuere, tam promptum sibi; quam facile ut hominem nasci faceret, tam facile ut ipse ex homine nasceretur. Neque enim circumscripta [Col. 0077C] est in persona sua potestas Dei, ut quod ei in [Col. 0078A] omnibus licet, non liceat in se, et qui utique in natura deitatis ipsius id habet ut omnia possit Deus, in sua tantum persona id non habeat, ut sit Deus in homine. Sequestratis ergo ac repudiatis frivolis et caducis terrenarum argumentationum stoliditatibus, simplici tantummodo testificationi ac nudae credendum est veritati: et his tantum de Deo testibus fides accommodanda, quos Deus misit, et in quibus ipse de se, ut ita dixerim, praedicavit. Aequum est enim ut de agnitione illius ipsi credamus cujus scilicet totum est quod de eo novimus: quia agnosci utique Deus ab homine non potuit, nisi agnitionem sui ipse tribuisset. Et ideo justum est ut totum credamus de eo quod scimus, cujus est omne quod scimus: quia si ei non credimus a quo scimus, fit ut omnino nihil [Col. 0078B] sciamus, dum ei non credimus per quem scimus.



CAPUT III. Ex epistola ad Roman. probat Christi ab aeterno divinitatem.

Itaque quia superiore testimonio patuit, quod Deus Filium suum misit, et is filius hominis factus est, qui semper Filius Dei fuit; videamus an idem Apostolus alibi simile aliquid testimonio huic dixerit, ut lucens jam per se veritas, duplicata testimoniorum luce plus luceat. Ait idem ergo Apostolus: Misit Deus Filium suum in similitudinem [b 11Kb] carnis peccati (Rom. VIII). Vides utique Apostolum non casu aliquid aut inconsiderata voce dixisse, ut id quod semel dixerat praeteriret? quia scilicet nec cadere in eum casus aut inconsiderantia poterat, in quo plenitudo divini [Col. 0078C] consilii et sermonis habitabat. Qui ergo ait: Misit [Col. 0079A] Deus Filium suum in similitudinem carnis peccati; idem iterat, idem inculcat dicens: Misit Deus Filium suum. Eximius utique et admirabilis magister: sciens in hoc totum penitus catholicae sacramentum fidei contineri, ut natus in carne Dominus, et missus esse in hunc mundum Dei Filius crederetur, hoc etiam atque etiam clamitat dicens: Misit Deus Filium suum. Nec mirum si ad evangelizandum Dei adventum peculiariter missus sic praedicavit, cum id etiam ante legem lator legis ipse clamaverit, dicens: [a 2Kb] Obsecro, Domine, provide alium quem mittas (Exod. IV). Quod in Hebraeorum voluminibus multo evidentius legitur: Obsecro, Domine, mitte quem missurus es. Pius utique propheta, et totius in se generis humani affectum habens, eum qui mittendus [Col. 0079B] a Patre ad redemptionem ac salutem omnium erat, ut quam celerrime mitteretur, quasi totius a Deo Patre humanae carnis vocibus postulabat, dicens: Obsecro, Domine, mitte quem missurus es. Misit ergo, inquit, Deus Filium suum in similitudine carnis peccati. Bene cum missum eum in carne diceret, peccatum ab eo carnis exclusit. Misit enim, inquit, Deus Filium suum in similitudine carnis peccati: hoc est, ut in vera carnis susceptione agnosceretur veritas non fuisse peccati: et quantum ad corpus veritas intelligeretur: quantum ad peccatum, similitudo peccati. Quia cum omnis caro peccatrix sit; ille autem sine peccato carnem habuerit, similitudinem peccatricis carnis in se habuit, dum in carne esset: veritate autem peccati caruit, quia sine peccato [Col. 0079C] fuit. Misit ergo, inquit, Deus Filium suum in similitudine carnis peccati.



CAPUT IV. Aliunde profert ejusdem sententiae testimonia.

Vis scire quam bene hoc Apostolus praedicarit, audi quemadmodum hoc in os Apostoli, quasi ex ipsius Dei ore defluxerit, dicente Domino: Non enim misit Deus Filium suum in mundum, ut judicet mundum, sed ut salvetur mundus per ipsum (Joan. V). Ecce ipse, ut vides, Dominus missum se a Deo Patre [Col. 0080A] ad salutem humani generis protestatur. Quod si evidentius declarandum putas, quem Filium ad salvandos homines Deus miserit, quamvis proprius atque unigenitus Dei Filius non nisi unus sit: et cum Filium suum misisse dicitur, unigenitum utique suum misisse monstretur. Audi tamen David prophetam, eum qui ad salutem humanam missus sit, evidentissime designantem. Misit, inquit, [b 2Kb] Verbum suum et sanavit eos (Psalm. CVI). Numquid vertere hoc ad carnem potes? ut dicas ad sanandum humanum genus hominem tantum a Deo missum. Non potes utique: reclamat enim tibi cum omnibus Scripturis sacris David propheta, dicens: Misit Verbum suum, et sanavit eos. Vides ergo ad sanandos homines Verbum missum esse: quia licet per Christum sanitas [Col. 0080B] data sit, Verbum tamen Dei in Christo fuit quod per Christum cuncta sanavit: ac sic unito per sacramentum Incarnationis Christo et Verbo Dei, factus est Christus et Verbum Dei unus ex re utraque Filius Dei. Quod utique apostolus Joannes declarare aperte volens, Misit, inquit, Deus Filium suum Salvatorem mundi (I Joan. IV). Intelligis quomodo inseparabili connexione Deum hominemque conjunxerit? Christus enim cui ex Maria natus est, Salvator absque dubio appellatur, secundum illud, Quia natus est vobis hodie Salvator, qui est Christus Dominus (Lucae II). Hic autem ipsum quod missum est Verbum Dei, Salvatorem nominat, dicens: Misit Deus Filium suum Salvatorem mundi.



CAPUT V Propter hypostaticam utriusque in Christo naturae conjunctionem, et Verbum Salvatorem, sive hominem incarnatum, et Dei Filium recte appellari.
[Col. 0080C]

Patet itaque quod per sacramentum uniti cum homine Verbi Dei, et Verbum quod ad salvandum missum est, Salvator dicitur; et Salvator in carne natus, per Verbi utique consortium Dei Filius nuncupatur: ac sic indiscreta utriusque nominis majestate, quia unitus est cum homine Deus, [c 1Kb] quidquid est homo et Deus, totum penitus nuncupatur [Col. 0081A] Deus. Et ideo idem Apostolus bene subdidit dicens: Quisquis crediderit quia Jesus est Filius Dei, Deus in illo manet, et charitas Dei in eo perfecta est (I Joan. IV). Illum vere praedicat credere, illum plenum divina asserit charitate, qui Jesum Filium Dei credit. Filium autem Dei Verbum Dei esse testatur: ac per hoc unum atque idem penitus vult intelligi unigenitum Verbum Dei, et Jesum Christum Filium Dei. Vis autem plenius scire, quamvis Christus secundum carnem vere ex homine homo natus est, tamen propter ineffabilem sacramenti unitatem, qua unitus cum Deo homo est, [a 1Kb] nullam penitus inter Christum et Verbum esse distantiam? Audi Dominicum Evangelium, immo potius audi ipsum descendentem Deum. Haec est, inquit, vita aeterna, [b 33Kb] ut cognoscant te solum [Col. 0081B] verum Deum, et quem misisti Jesum Christum (Joan. XVII, 3). Superius audisti verbum Dei ad sanandos homines missum esse: hic autem audis eum qui missus sit, Jesum Christum esse. Separa hoc si potes: cum videas tantam unitatem Christi et Verbi esse, ut non solum unitum cum Christo Verbum, sed etiam propter unitatem ipsam Christus jam Verbum esse dicatur.



CAPUT VI. Unam esse in Christo hypostasim.

Sed parum hoc elucere forsitan putas: non quia parum luceat, sed infidelitas tenebrosa semper ipsa sibi etiam in luce tenebras facit. Audi itaque paucis sermonibus omne hoc unitatis Dominicae sacramentum [Col. 0082A] Apostolum complectentem: Unus, inquit, Dominus noster Jesus Christus, per quem omnia (I Cor. VIII). Jesu bene, quanta est auctoritas in verbis tuis! tua enim sunt quae a tuis per te dicuntur. Ecce hoc Apostoli dictum quam paucis quanta complectitur! Unus, inquit, Dominus Jesus Christus, per quem omnia. Numquid ad praedicandum tanti mysterii sacramentum aliqua circumitione verborum usus est? aut id quod intelligi a nobis voluit, longae orationis narratione tractavit? Unus, inquit, Dominus noster Jesus Christus, per quem omnia. Simplici tantum et brevi locutione arcanum tantae majestatis edocuit: hac scilicet fiducia, qua sciebat sermonem suum in negotio Dei longis argumentationibus non egere, et fidem dictis suis divinitatem dare. Sola enim ad dictorum [Col. 0082B] confirmationem, rerum sufficit demonstratio, quando probatio in auctoritate dicentis est. Unus ergo, inquit, Dominus Jesus Christus per quem omnia. Considera ubi hoc de Verbo Patris legeris, quod de Christo legis. Omnia, inquit Evangelium, per ipsum facta sunt, et sine ipso factum est nihil (Joan. I). Apostolus dicit, per Christum omnia. Evangelium dicit, per Verbum omnia: numquid repugnant sibi sermones sacri? non utique: sed unum atque eumdem intelligi voluit et Apostolus Christum per quem omnia creata dixit, et evangelista Verbum per quod omnia facta esse memoravit. Audi, inquam, quid ipse de se Verbum Dei Deus pronuntiarit. [c 18Kb] Nemo, inquit, ascendit in coelum nisi [Col. 0083A] qui de coelo descendit Filius hominis qui est in coelo (Joan. III). Et iterum: Si videritis, inquit, Filium hominis ascendentem ubi erat prius (Joan. VI). Filium hominis in coelo fuisse dixit, Filium hominis e coelo descendisse memoravit. Quid est? quid mussitas? Negato hoc, si hoc vales. Sed rationem dicti quaeris? non reddo: interim Deus hoc dixit: Deus hoc locutus est mihi; verbum illius summa ratio est. Removeo argumenta, removeo disputationes: sola mihi ad credulitatem sufficit persona dicentis. Non licet mihi de fide dicti ambigere, non licet deliberare. Quid mihi quaerere quomodo verum sit quod Deus dixerit: cum dubitare non debeam, quin verum sit quod Deus dixerit? Nemo, inquit, ascendit in coelum, nisi qui descendit de coelo, Filius hominis [Col. 0083B] qui est in coelo. Verbum utique Patris semper in coelo fuit: et quomodo ille Filium hominis semper in coelo fuisse memoravit? Intellige ergo quod eum Filium hominis esse docuit, qui semper Dei Filius fuit: cum utique eum qui Filius hominis nuper exstitit, in coelo semper fuisse confirmet. Huc accedit majus aliud, quod eumdem Filium hominis, id est, Verbum Dei quod descendisse de coelo dixit, etiam tunc cum in terra loquitur, in coelo esse testatur. Nemo enim, inquit, ascendit in coelum, nisi qui de coelo descendit, Filius hominis qui est in coelo. Quis, quaeso, est qui hoc loquitur? Christus utique. Ubi autem tunc erat cum loqueretur? in terra scilicet. Et quomodo se et e coelo cum natus est descendisse; et cum loquitur, in coelo esse testatur: et eumdem [Col. 0083C] se Filium hominis esse dicit, cum utique et e coelo nisi Deus descendere non potuerit: et cum in terra loquitur, et in coelo utique nisi per Dei infinitatem esse non possit? Adverte ergo tandem, et percipe, quod idem est Filius hominis qui Verbum Dei; quia et Filius hominis dum ex homine vere nascitur; et Verbum Dei, dum idem qui in terra loquitur, manet semper in coelo. Ac sic humanae est nativitatis, quod Filium se hominis vere dicit: divinae autem infinitatis, quod e coelo penitus non recedit. Et ideo bene Apostolus instar divinorum verborum docens: Qui enim, inquit, descendit, ipse est, et qui ascendit super omnes coelos, ut impleret omnia (Ephes. IV), et ipsum descendisse dicit quem ascendisse. Descendere autem e coelo non potuit, nisi Verbum Dei. [Col. 0083D] Quod utique cum in forma Dei esset, exinanivit semetipsum, formam servi accipiens, in similitudinem hominum factus, et habitu inventus ut homo: humiliavit semetipsum, factus obediens usque ad mortem, mortem autem crucis (Philipp. II). Descendit ergo e coelo [Col. 0084A] Verbum Dei: ascendit autem Filius hominis: ipsum autem ascendisse dicit quem descendisse. Ergo vides quod idem et Filius hominis, qui Verbum Dei.



CAPUT VII. Revertitur ad priorem considerationem, ut ostendat adversus Nestorianos de homine dici quae sunt divinae naturae tamquam de hypostasi divinae naturae; et de Deo ea quae sunt humanae naturae tamquam de hypostasi humanae naturae, propterea quod hypostasis in Christo unica et simplex sit.

Et ideo secundum divini verbi magisterium intrepide jam et incunctanter et Filius hominis e coelo descendisse, et Dominus majestatis crucifixus esse dicendus est: quia secundum suscepti corporis sacramentum, et Filius Dei factus est Filius hominis, [Col. 0084B] et in Filio hominis crucifixus est Dominus majestatis. Et quid plura? longum est de singulis multa dicere: dies enim me deficiet, si omnia quae ad hanc rem afferri possunt, conquirere aut explicare tentavero. Revolvenda enim hoc volenti sacra Scriptura omnis, ac legenda est. Nam quae sunt quae non pertineant ad hoc cum omnia scripta sint propter hoc? Breviter ergo ac strictim nonnulla dici necesse est, ut dici possint: et enumeranda quaedam magis quam explicanda, ac damnis (ut ita dicam) damna redimenda. Cum propter hoc utique conveniat aliqua transcurri, necesse sit prope cuncta reticeri. Venit ergo, inquit Salvator in Evangelio, Filius hominis salvare quod perierat (Lucae XIX). Et Apostolus, Fidelis, inquit, sermo, et omni acceptione dignus: [Col. 0084C] quoniam Jesus Christus venit in mundum peccatores salvos facere, quorum primus ego sum (I Tim. I) Sed et Joannes evangelista, In propria, inquit, venit, et sui eum non receperunt (Joan. I). Vides ergo quod Scriptura alibi Filium hominis, alibi Jesum Christum, alibi Verbum Dei in mundum venisse praedicat? Intellige itaque [a 1Kb] dissimilitudinem appellationum esse, non rerum: et in diversa nominum specie [b 1Kb] unam esse virtutem. Nam licet venisse in mundum nunc Filius hominis, nunc Dei nominetur, id est Verbum; unus tamen in utroque nomine designatur.



CAPUT VIII. Hanc appellationum varietatem nihil praejudicare divinae potestati.

[Col. 0084D] Nam cum utique secundum evangelistam is in mundum venerit per quem ipse factus est mundus; et Filius hominis factus sit, qui est mundi creator Deus: non interest quid in singulis nominetur, qui Deus in omnibus intelligitur. Non praejudicat enim [Col. 0085A] divinitati dignatio, aut voluntas sua; cum hoc utique magis divinitatem ipsam comprobet; quia quidquid voluit, hoc fuit. Ergo et quia voluit, in mundum venit: et quia voluit, homo natus est: et quia voluit, Filius hominis appellatus est. Omnia enim sicut vocabula sunt, ita virtutes Dei. Non imminuit in illo dissimilitudo nominis vim potestatis. Quidquidlibet dictus fuerit, in cunctis unum est; scilicet in specie vocabulorum aliqua diversitas, non est in virtute nominum nisi una majestas.



CAPUT IX. Veterum Prophetarum auctoritate sententiam hanc corroborat.

Verum quia hactenus evangelicis vel maxime [Col. 0086A] atque apostolicis quasi novis testibus usi sumus: nunc de propheticis [a 1Kb] veteribus [Lips. in marg. de prophetis veteres] proferamus: admiscentes interdum antiquis nova, ut intelligant omnes, Scripturam sacram venturum in carne Dominum, toto quodammodo suo corpore, quasi uno ore clamasse. Ait itaque eximius ille et admirabilis tam munere Dei dives, quam testimonio, [b 4Kb] cui uni admodum contigit sanctificari antequam nasci, [c 11Kb] Jeremias propheta, [d 1Kb] Hic est, inquiens, Dominus noster: non reputabitur alius praeter eum: qui invenit omnem viam disciplinae, et dedit eam Jacob puero suo, et Israel dilecto suo (Baruch. III). Post haec in terris visus est, et inter homines conversatus est. Hic est ergo, [Col. 0087A] inquit, Deus noster. Vides a propheta Deum quasi manu indice ostendi, et quasi digito significante monstrari? Hic est enim, inquit, Deus noster. Dic mihi ergo, quem Deum his signis propheta tunc atque indiciis demonstrabat? numquidnam Patrem? Et quid necesse erat ostendi eum quem se omnes nosse credebant? Non enim Judaei Deum tunc ignorabant: quia sub Dei lege vivebant. Sed id agebatur utique, ut Filium Dei Deum noscerent. Et ideo bene propheta eum qui omnem disciplinam invenisset, id est, legem dedisset, videndum in terris, id est, venturum in carne dicebat: ut quia eum qui legem dedisset, Deum esse Judaei non dubitarent, eum qui in carne venturus esset Deum esse cognoscerent: cum eum utique quem legislatorem Deum [Col. 0087B] crederent, videndum inter homines per susceptionem humanae carnis audirent: eodem ipso quoque per prophetam adventum proprium pollicente: Quia ego ipse qui loquebar, ecce adsum (Isaiae LII). Non reputabitur ergo, inquit, Scriptura sacra, alius praeter eum. Pulchre hic propheta praevidens perversa dogmata, omnem sensum haereticae perversitatis exclusit, dicens: Non reputabitur alius praeter eum. Hic est enim unus [a 1Kb] ex Deo in Deum natus; cujus jussione universitatis opus secutum est; cujus voluntas rerum ortus est; cujus imperium mundi fabrica est; qui cuncta dixit, et facta sunt: cuncta mandavit, et creata sunt. Hic ergo unus est ad patriarchas loquens, in prophetis manens, ex Spiritu conceptus, natus ex Virgine Maria, in mundo visus, [Col. 0087C] inter homines conversatus, [b 1Kb] affigens ligno crucis chirographum peccatorum, triumphans in semetipso, adversarias nobis inimicasque virtutes morte occidens, resurgendi fidem omnibus tribuens, gloria sui corporis corruptionem humanae carnis interimens. [Col. 0088A] Vides ergo quod haec Domino Jesu Christo peculiaria sunt: et ideo non reputabitur alius ad eum, quia unus in hac gloriae ac beatitudinis singularitate Deus ex Deo natus est. Id ergo prophetica doctrina tunc agebatur, ut unigenitus a cunctis Dei Patris Filius disceretur [Lips. in marg. diceretur]; et cum ad Filium non reputari Deum alterum audirent, unum utique in Patre ac Filio Deum esse cognoscerent. Post haec, inquit, in terris visus est, et cum hominibus conversatus est. Vides quod evidenter hic ad ventus Domini ac nativitas designatur? Numquid enim Pater umquam, qui non nisi Filio tantum visibilis esse legitur, aut in terris visus est, aut in carne editus, aut inter homines conversatus est? Non utique. Intelligis ergo quod omnia haec de Filio Dei [Col. 0088B] dicta sunt. Nam et cum videndum in terris Deum propheta dixerit, et alius praeter Filium non sit visus in terris, non de alio hoc absque dubio propheta dixit quam de quo dictum postea res probavit. Cum enim videndum utique Deum dixerit, non de alio hoc vere dicere potuit, quam qui vere postea visus fuit. Sed de hoc satis hactenus, nunc ad alia transeamus. [c 1Kb] Labor, inquit Isaias propheta, labor Aegypti et negotiatio Aethiopiae, et Sabaim viri sublimes ad te transibunt, et tui erunt. Post te ambulabunt, vincti manicis pergent, et te adorabunt, teque deprecabuntur; quoniam in te est Deus, et non est praeter te Deus. [d 2Kb] Tu es enim Deus noster, et nesciebamus, Deus Israel Salvator (Isaiae XLV). Quam bene sibi divina semper scripta conveniunt! Superior enim [Col. 0088C] propheta dixit: Hic est Deus noster; iste autem, tu es Deus noster. In illo utique divina doctrina, in hoc humana confessio est. Alter personam magistri docentis, alter personam populi confitentis [confirmantis] explicuit. Pone enim nunc docentem quotidie [Col. 0089A] in Ecclesia, sicut facit, Jeremiam prophetam ac dicentem de Domino Jesu Christo: Hic est Deus noster (Baruch. III); quid aliud utique responderet cuncta Ecclesia, sicut facit, quam id quod alius propheta ad Dominum Jesum dixit, Tu es Deus noster? Ita ut bene praesenti confessioni etiam praeterita ignorantia possit adjungi, dicente populo: Tu es Deus noster, et nesciebamus. Bene enim hi qui prius, daemoniacis superstitionibus occupati, ignorabant Deum, conversi ad fidem dicere possunt: Tu es Deus noster, et nesciebamus.



CAPUT X. Probat Christi divinitatem tum ex judaizantium Judaeorum perfidia, tum ex confessione illorum qui ad Christi fidem convertuntur.

[Col. 0089B] Quod si ex Judaeorum magis persona probari tibi idipsum cupis, considera post infelicem illam ignorantiam et impiam persecutionem convertentes se ad fidem, et agnoscentes Deum passim populos Judaeorum; et vide an recte dicere possint, Tu es Deus noster, et nesciebamus. Sed ego addo aliud, ut tibi non ex confitentibus tantummodo Judaeis, sed etiam ex negantibus probem. Interroga enim eos qui perdurant adhuc in sacrilegio Judaeos, an sciant vel credant Deum. Scire utique se et credere confitebuntur. At contra interroga an credant Filium Dei, negabunt profecto et blasphemabunt. Vides ergo quod de eo hoc propheta dixit quem Judaei et nescierunt semper, et adhuc nesciunt; non de eo quem utique et credere se putant et confiteri. Et ideo bene hi qui ex [Col. 0089C] Judaeis ad fidem post ignorantiam veniunt, dicere possunt: Tu es Deus noster, et nesciebamus. Recte enim [a 1Kb] hi qui post ignorantiam credunt, nescisse se dicunt, quem adhuc non credentes se nescire contendunt. [Col. 0090A] Palam enim est quod eum nescisse se prius dicunt, post ignorantiam confitentes, quem adhuc nesciunt denegantes.



CAPUT XI. Redit ad vaticinium Isaiae.

[b 1Kb] Labor, inquit, Aegypti et negotiatio Aethiopiae, et Sabaim viri sublimes ad te transibunt (Isaiae XLV). In his diversarum nationum vocabulis adventum crediturarum gentium significari, nemini dubium est. Transisse autem ad Christum gentes, negare non vales, utpote quae [c 1Kb] nomine Christianitatis indepto, non fide tantum ad Dominum Jesum Christum, sed etiam ipso nomine transierunt. Quia cum idem quod sunt vocentur, [d 2Kb] factum est quod erat fidei opus, nominis sacramentum. Ad te, inquit, transibunt, et [Col. 0090B] tui erunt: post te ambulabunt, vincti manicis pergent. Sicut sunt vincula coercitionis, ita sunt vincula charitatis, secundum illud quod ait Dominus: [e 1Kb] Attraxi eos in vinculis charitatis (Ose. XI). Vere enim magna sunt haec vincula, et ineffabilis charitatis, quibus qui alligantur gaudent catenis suis. Vis scire hoc verum esse? audi apostolum Paulum gaudentem et exsultantem vinculis suis, cum ait, Obsecro vos ego vinctus in Domino (Ephes IV). Et illud: Obsecro, cum sis talis ut Paulus senex, nunc autem et vinctus Christi Jesu (Ad Philemonem). Vides quantum gaudebat vinculorum suorum merito, [f 1Kb] quorum etiam alios provocabat exemplo. Non dubium est autem in quibus unus est Domini amor, unum esse Dominicae vinculationis affectum, secundum illud: Multitudinis autem credentium [Col. 0090C] erat cor unum et anima una (Actor. IV). Te, inquit, adorabunt, teque deprecabuntur, quoniam in te est Deus, et non est praeter te Deus. Dictum prophetae Apostolus evidenter exposuit, dicens: Quoniam [g 3Kb] Deus erat in Christo, mundum reconcilians sibi [Col. 0091A] (II Cor. V). In te ergo est Deus, inquit, et non est praeter te Deus. Bene Propheta dicens: In te est Deus, [a 1Kb] non tantum eum qui praesens esset, sed etiam eum qui esset in praesenti, monstravit, habitantem scilicet ab eo in quo habitaret, [b 1Kb] naturarum significationem, non unitatis abnegatione distinguens.



CAPUT XII. Salvatoris appellationem aliter Christo et aliter hominibus tributam esse.

Tu, inquit, Deus, et nesciebamus, Deus Israel Salvator. [Col. 0092A] Quamvis multis jam Scriptura et evidentibus signis, de quo loqueretur, ostenderet, expressit tamen manifestissime in Salvatoris nomine Christi nomen, quia idem Salvator utique qui Christus, dicente angelo: Quia natus est vobis hodie Salvator, qui est Christus Dominus (Luc. II). [c 9Kb] Jesum enim Hebraice Salvatorem interpretari nemini dubium est, sicut angelus sanctae Mariae virgini protestatur, dicens: Et vocabis nomen ejus Jesum: ipse enim salvum faciet [Col. 0093A] populum suum a [a 3Kb] peccatis eorum (Luc. I, et Matth. I). Ac ne forte eum hoc modo Salvatorem diceres praedicatum quo de aliis dictum est: Et [b 1Kb] suscitavit eis Dominus salvatorem [c 1Kb] Othoniel filium Chenez (Judic. III). Et iterum: Suscitavit eis Dominus salvatorem [d 1Kb] Aod filium Gera (Ibid.); adjecit: Ipse enim salvum faciet populum suum a peccatis eorum (Matth. I). Non est autem humanae opis redimere populum a captivitate peccati, quod illi soli utique possibile est de quo dictum est: Ecce agnus Dei, ecce qui tollit peccata [Col. 0094A] mundi (Joan. I). Caeteri enim non suum populum, sed Dei; et non a peccatis, sed ab hostibus salvaverunt.



CAPUT XIII. Exponit quorumnam in illis verbis, Tu es Deus noster, et nesciebamus, personam sustinuerit Propheta Isaias.

Tu es ergo, inquit, Deus noster, et nesciebamus, Deus Israel Salvator (Isaiae XLV). [e 1Kb] Quos magis putas [Col. 0095A] hoc dicere? quibus hoc magis putas convenisse? Judaeis, an gentibus? Si Judaeis: Judaei utique Christum non cognoverunt, secundum illud: Israel autem me non cognovit, et populus meus non intellexit (Isaiae I), et illud: Et mundus per ipsum factus est, et mundus eum non cognovit: in propria venit, et sui eum non receperunt (Joan. I). Si autem gentibus: palam est quod Christum gentilitas idolis occupata nescivit: quamvis illa nec Patrem scierit: sed tamen etiamsi nunc novit, non nisi per Christum tamen novit. Vides ergo quod sive ex gentibus sit credens populus, sive ex Judaeis, bene pro se uterque dicit, Tu es Deus noster, et nesciebamus, Deus Israel Salvator. Quia et gentes colentes prius idola, ignorabant Deum: et Judaei negantes Dominum, [Col. 0095B] ignorabant Filium Dei. Ac per hoc bene de Christo tam illi, quam isti dicunt: Tu es Deus noster, et nesciebamus. Quia tam illi nesciebant Deum qui non credebant, quam illi qui Dei Filium negabant. Sic ergo Christus credendus est, ut veritas loquitur, ut divinitas protestatur, ut Christus denique ipse praedicat, [Col. 0096A] qui utrumque est. Quid interserere te, infelix furor, inter Deum et Christum niteris? quid separare corpus suum a Filio Dei appetis, et ipsum a se Deum dividere conaris? unita discindis, et conjuncta discernis. Verbo Dei de Deo crede: nulla enim re melius confiteri divinitatem Dei omnino poteris, [a 1Kb] quam si ea ipsa de se, sicut Divinitas docuit, voce fatearis. Scitote enim juxta prophetam, quia Dominus ipse est Deus, qui invenit omnem viam disciplinae: qui utique et in terris visus est, inter homines conversatus est. Ipse lumen fidei in mundum intulit: ipse lucem salutis ostendit. Deus enim Dominus, et illuxit nobis. Hunc ergo crede, hunc dilige, hunc confitere. Quia [b 2Kb] quando ei, ut scriptum est, omne genu flectetur, coelestium et terrestrium et infernorum, et omnis [Col. 0096B] lingua confitebitur, quia Dominus Jesus Christus in gloria est Dei Patris (Philip. II): velis, nolis, negare non poteris, quia Dominus Jesus Christus in gloria est Dei Patris. Haec enim perfectae confessionis perfecta virtus est, Deum ac Dominum Jesum Christum semper in Dei Patris gloria confiteri. Amen.



LIBER QUINTUS.
[Col. 0095]


CAPUT PRIMUM. Acerrime invehitur in errorem Pelagianistarum qui Christum solitarium hominem affirmaverunt.
[Col. 0095C]

Diximus libro primo [a 2Kb] haeresim illam Pelagianae haereseos discipulam atque imitatricem, id omnibus modis tentasse atque pugnasse, ut Dei Filius Dominus Jesus Christus, natus ex virgine, homo tantummodo [Col. 0096C] solitarius crederetur; et arrepta postmodum virtutis via, id eum pie religioseque vivendo obtinuisse, ut dignus per hanc vitae sanctimoniam fieret, cui se majestas divina sociaret: ac sic exclusa ab eo penitus sacrae originis dignitate, sola ei tantummodo meritorum relinqueretur electio. Id adnitentes utique ac laborantes, ut eo quasi [b 1Kb] in plebem omnium [Col. 0097A] misso, et velut in turbam humani generis aggregato, id per bonorum actuum conversationem mereri omnes homines posse dicerent, quidquid bene vivendo ille meruisset. Pestifera scilicet ac lethalis assertio, quae et Deo vera derogans, et hominibus falsa promittens, in utroque nefandi esset damnabilis mendacii, dum et sacrilegii injuria Deum afficit, et hominem in spem falsae praesumptionis inducit. Perversissima scilicet atque impiissima assertio, [a 1Kb] mortalitati donans quod non erat, Deo tollens quod erat. Hujus ergo perniciosae ac mortiferae pravitatis haec quae nunc orta est recens haeresis, quasi redivivos quodammodo suscitans cineres, in veteribus favillis novum movit incendium: Solitarium quippe hominem natum esse asserit Dominum Jesum [Col. 0097B] Christum. Et ideo quid necesse est ut requiramus, an in consequentibus ejus perversitatis sit quae est in capite ipso sceleris unius? Superfluum quippe est exspectare in posterioribus qualis sit, quae exspectandi omnino causas jam in principio non reliquit: Quae enim ratio est explorare, an in similitudinem superioris haereseos eadem promittat homini quae (quod immanissimum scelus est) eadem tollit Deo? Ita ut pene impium sit, cum videamus quid praecesserit, requirere quid sequatur: quasi vero aliqua in consequentibus causa afferri possit, qua se probet non esse impium, qui negaret Deum. Ait ergo, ut saepe jam diximus, nova haeresis, Dominum Jesum Christum hominem tantummodo solitarium, ex virgine [Col. 0098A] natum esse: et ideo [b 19Kb] Mariam Christotocon, non Theotocon esse appellandam, quia Christi mater, non Dei. Addit praeterea sacrilegae assertioni quam prava argumenta, tam frivola, dicens: Nemo anteriorem se parit. Quasi vero unigeniti Dei nativitas a prophetis praedicta, a saeculis praenuntiata, humanis sit tractanda aut aestimanda rationibus: Aut vero ipsa, quisquis es, o haeretice, qui de partu suo calumniaris, virgo Maria propriis hoc quod actum est, egerit consummaritque virtutibus: ut ei in tanta re ac tanto opere imbecillitas objiciatur humana. Si quid itaque in hac re per hominis opus actum est, humanas quaere rationes: si autem totum quod actum est, Dei virtus est; quid impossibilitatem spectas humanam, ubi efficientiam vides esse divinam? Sed [Col. 0098B] de hoc tamen plenius postea. Nunc quod paulo anterius dicere coepimus exsequamur: ut omnes sciant in Pelagianis cineribus [c 1Kb] ignes quaerere te, et novis sacrilegiorum flatibus favillas veteres excitare.



CAPUT II. Pelagiano errori conjunctum ac vicinum est Nestorii dogma.

Dicis ergo Christum hominem tantummodo solitarium natum esse. Hoc utique et illa quam in primo libro evidenter ostendimus, Pelagianae impietatis haeresis praedicavit, Christum hominem tantummodo solitarium natum esse. Addis praeterea Dominum ipsum omnium Jesum [d 277Kb] Christum imaginem [Col. 0099A] appellandum, id est, non Deum, sed susceptorem Dei; scilicet, ut eum non propter se, quia sit Deus, sed quia [Col. 0100A] Deum in se suscipiat, honorandum putas. Hoc utique illa etiam quam ante dixi haeresis asserebat, [a 12Kb] Christum [Col. 0101A] non propter se colendum, videlicet quia Deus esset, sed quia bonis ac piis actibus Deum in se habere meruisset. Ergo vides Pelagianum te virus vomere, Pelagiano te spiritu sibilare. Unde convenit, ut de te non tam judicandum quam judicatum esse videatur: quia cum ejusdem erroris sis, necesse est ejusdem quoque etiam damnationis esse credaris. Ut non dicam illud interim, quod imperiali statuae Dominum comparans, in tantam sacrilegii impietatem ac blasphemiam prorupisti, ut recte admodum etiam Pelagium ipsum qui pene omnes impietate vicerit, hac amentia vicisse videaris.



CAPUT III. Hanc divinitatis participationem quam Pelagiani et Nestoriani Christo tribuunt, omnibus viris sanctis communem esse.
[Col. 0101B]

[Col. 0102A] Ais ergo Christum imaginem appellandum, id est, non propter se eum quia sit Deus, sed quia Deum in se susceperit honorandum. Hoc modo ergo nihil inter eum et omnes qui fuerunt sanctos homines esse asseris, quia omnes utique sancti homines Deum in se habuerunt. Siquidem et in patriarchis Deum fuisse, et in prophetis Deum locutum non ignoramus. Omnes denique non dico apostolos, martyres, sed omnes quoque sanctos Dei et servos Dei habere in se Spiritum Dei credimus, secundum illud, Vos estis templum Dei vivi; sicut Deus dixit, quia habitabo in eis (II Cor. VI). Et iterum: Nescitis quia templum Dei estis et Spiritus Dei habitat in vobis [Col. 0102B] (I Cor. III)? Et per hoc omnes [a 16Kb] Theodochi sunt, ac [Col. 0103A] sic hoc modo cunctos admodum Christo similes et Deo pares dicis. Sed absit haec abominandi erroris impietas, ut facturae suae factor, ut famulis suis Dominus, ut terrenae fragilitati Deus terrestrium et coelestium comparetur; et haec ei ex beneficiis suis injuria fiat, ut qui habitatione sua dignatur hominem, idcirco idem quod homo esse dicatur.



CAPUT IV. Inter Christum et sanctos quid intersit.

Quinimmo hoc inter illum interest et sanctos omnes, quod inter habitaculum et habitatorem, quod utique ut habitetur non habitaculi est, sed habitatoris, in cujus scilicet arbitrio est et aedificatio habitaculi et usus; id est, vel ut, cum velit, habitaculum ipsum facere, vel ut, cum fecerit, dignetur habitare. An [Col. 0103B] experimentum quaeritis, inquit Apostolus, ejus qui in me loquitur Christus (II Cor. XIII)? Et alibi: Nescitis quia Christus Jesus in vobis est? nisi forte reprobi estis (Ibid.) Et iterum: In interiore, inquit, homine habitare Christum per fidem in cordibus vestris (Ephes. III). Vides quid intersit inter doctrinam Apostolicam et blasphemiam tuam? Tu in Christo Deum velut in homine habitare dicis; ille Christum ipsum in hominibus habitare testatur. Quod profecto, ut tu ais, caro et sanguis facere non possunt, scilicet ut ex hoc ipso quo eum Deum tu esse negas, Deus probetur. Nam cum eum qui in nomine habitet, Deum non neges, necesse est ut eum quem in hominibus habitare cognoscimus, evidentissime Deum esse credamus. Omnes ergo sive patriarchae, sive prophetae, [Col. 0103C] sive apostoli, sive martyres, sive denique sancti [Col. 0104A] omnes, habuerunt quidem in se Deum, et omnes filii Dei facti sunt, et [a 18Kb] omnes Theotoci fuerunt; sed diversa utique multo dissimilique ratione. Omnes enim credentes Deum filii Dei sunt per adoptionem, unigenitus autem tantum Filius per naturam; qui non ex materia aliqua est a Patre genitus, quia omnis res et omnis rerum materia per unigenitum Dei Filium est; non ex nihilo, quia ex Patre; non quasi partus, quia nihil in Deo vacuum atque mutabile; sed ineffabiliter atque inaestimabiliter Deus Pater in his quae ingenita in se erant, Unigenitum suum genuit; ac sic ab ingenito summo et sempiterno Patre unigenitus summus et sempiternus est Filius, idem habendus in carne qui habetur in spiritu, idem credendus in majestate, quia nasciturus in carne [Col. 0104B] [Lips. in marg. idem credendus in corpore qui creditur in majestate, quia nasciturus in carne]. Non divisionem aliquam aut discissionem sui fecit, ut se ex parte aliqua non nascente pars sui aliqua nasceretur; aut aliquid in eo divinitatis postea superveniret, quod in eo natum ex Virgine non fuisset. Omnis enim, juxta Apostolum, [b 2Kb] omnis in Christo plenitudo divinitatis habitat corporaliter (Coloss. II). Non quia aliquando habitaverit, et aliquando non habitaverit; nec quia postea fuerit, et ante non fuerit. Alioquin ad illam Pelagianae [c 1Kb] haereseos impietatem devolvimur, ut dicamus ex certo tempore habitantem in Christo Deum; tum in eum supervenisse, quando ille vita et conversatione id promeruerit, ut in se virtus divinitatis habitaret. Hominum ergo, hominum sunt haec, [Col. 0104C] non Dei, ut in quantum humana imbecillitas valet, [Col. 0105A] Deo se humilient, Deo subdant, Dei se habitaculum faciant, et habere hospitem atque habitatorem Deum fide et pietate mereantur. Quia prout quis idoneus munere Dei fuerit, ita eum divina gratia muneratur. Prout si quis dignus putatur Deo, ita Dei fruitur adventu, secundum illam Domini promissionem: Si quis diligit me, sermonem meum servabit; et ego et Pater meus veniemus ad eum, et mansionem apud eum faciemus (Joan. XIV). Longe autem alia de Christo res atque ratio est, in quo omnis plenitudo divinitatis habitat corporaliter, et qui ita divinitatis plenitudinem in se habet, ut cunctis de sua plenitudine largiatur; qui inhabitante in se divinitatis plenitudine, ita ipse in singulis sanctorum habitat, prout eos dignos [Col. 0105B] suo putarit habitaculo, et ita omnibus de plenitudine sua tribuit ut ipse in plenitudine sua jugiter perseveret; qui utique etiam cum in corpore suo in terra esset, animabus tamen sanctorum omnium inerat, coelos, terras, mare, omnem denique universitatem infinitate potentiae suae ac majestatis implebat; et ita totus in seipso erat, ut eum tamen mundi universa non caperent. Quia quamlibet magna sint et ineffabilia quae facta sunt, nulla tamen tam capacia et immensa sunt, quae ipsum possint capere factorem.



CAPUT V. Christum ante ortum temporalem Deum semper a prophetis appellatum fuisse.
[Col. 0106A]

Iste ergo est de quo propheta dicit: Quoniam in te est Deus, et non est praeter te Deus. Tu es enim Deus noster, et nesciebamus, Deus Israel Salvator (Isaiae XLV); qui in terris utique postea visus est, et cum hominibus conversatus est (Baruch III). De quo etiam David propheta ex persona ipsius dicit: De ventre matris meae Deus meus es tu (Psalm. XXI), ostendens utique quod numquam [a 3Kb] homo ille Dominicus sine unitate Dei fuerit, in quo in ipso statim Virginis utero plenitudo divinitatis habitaret. Sicut et alibi idem propheta, Veritas, inquit, de terra orta est, et justitia de coelo prospexit (Psal. LXXXIV), ut [Col. 0106B] intelligeremus scilicet prospiciente e coelis Filio Dei, id est, adveniente ac descendente, justitiam natam esse e carne Virginis; non phantasiam corporis, sed veritatem. Ipse est enim veritas, secundum illud ipsius testimonium Veritatis: Ego sum veritas, et vita (Joan. XIV). Ergo quia anterioribus libris veritatem hanc, id est, Dominum Jesum Christum natum ex Virgine Deum probavimus, nunc, ut libello abhinc proximo instituimus, eum qui ex Virgine nasciturus esset semper Deum praenuntiatum esse doceamus. Ait itaque Isaias propheta: [b 6Kb] Quiescite ab homine, [Col. 0107A] cujus spiritus in naribus ejus, quia in quo reputatus est ipse, vel, ut verius atque evidentius [a 1Kb] in Hebraeo est, quia Excelsus reputatus est ipse (Isaiae II). Pulchre autem dicens, quiescite, verbo vim prohibentis inquietudinem persecutionis expressit. Quiescite, inquit, ab homine cujus spiritus in naribus ejus, quia Excelsus reputatus ipse est. Numquid non una eademque sententia et humani corporis susceptionem et Dei locutus est veritatem? Quiescite, inquit, ab homine, cujus spiritus in naribus ejus, quia Excelsus reputatus est ipse. Nonne tibi, quaeso, palam alloqui persecutores Domini videtur, dicens, Quiescite ab homine quem persequimini, quia hic homo Deus est? Et licet in humilitate humanae carnis appareat, in celsitudine tamen divinae magnificentiae perseverat. [Col. 0107B] Bene autem dicens propheta, Quiescite ab homine cujus spiritus in naribus ejus, certissima humani corporis significatione hominem demonstravit. Intrepide utique ac fiducialiter, utpote qui tam constanter [Col. 0108A] veritatem hominis assereret quam Dei, quia haec fides vera est et catholica credere Dominum Jesum Christum ita substantiam veri corporis sicut veritatem perfectae divinitatis habuisse. Nisi forte in illo aliquid ambigendum putes, quia [b 2Kb] Excelsum pro Deo posuit; cum utique hic mos Scripturae sacrae sit Excelsum pro Deo dicere, sicut illud prophetae, Dedit vocem suam Excelsus, et mota est terra (Psal. XLV). Et, Tu solus Excelsus super omnem terram (Psal. LXXXII). Isaias quoque, qui haec dicit: Excelsus et sublimis habitans aeternitatem (Isaiae LVII). In quo manifeste intelligendum est: cum illic Excelsum sine ulla adjectione Dei posuerit, quod etiam hic Deum in Excelsi nomine nuncuparit. Ergo quia evidenter per prophetam sermo divinus Dominum Jesum [Col. 0108B] Christum et hominem et Deum praenuntiavit, videamus an veteribus testimoniis etiam nunc conveniant et concordent nova.



CAPUT VI. Eamdem doctrinam novi Instrumenti testimoniis illustrat.
[Col. 0109A]

[a 2Kb] Quod fuit, inquit apostolus Joannes, a principio, quod audivimus, quod vidimus oculis nostris, quod perspeximus, [b 1Kb] et manus nostrae palpaverunt de Verbo vitae, et vita manifestata est; et vidimus, et testamur, et annuntiamus vobis vitam aeternam, quae erat apud Patrem, et apparuit nobis. Vides quemadmodum vetera recentibus roborentur, et antiquam praenuntiationem novae praedicationis confirmatio consequatur? Isaias dixit: Quiescite ab homine, cujus spiritus in naribus, quia Excelsus reputatus est ipse (Isaiae II). Ipse Joannes autem, Quod fuit, inquit, a principio, [Col. 0109B] quod audivimus, quod vidimus oculis nostris, quod perspeximus, et manus nostrae palpaverunt. Ille persequendum a Judaeis hominem esse dixit, hic palpatum hominem humanis manibus praedicavit. Ille eumdem quem hominem annuntiarat, Deum excelsum esse praedixit; hic eum quem palpatum ab hominibus esse docuit, Deum in principio semper fuisse memoravit. Ergo evidentissimum est quod ambo Dominum Jesum Christum et hominem manifestarunt et Deum, quia eumdem postea hominem quem semper Deum, ac per hoc hominem et Deum, quia hominem ipsum Deum. Quod fuit ergo, inquit, in principio [Lips. in marg. a principio], quod audivimus, quod vidimus oculis nostris, quod perspeximus, et manus nostrae palpaverunt de Verbo vitae, et vita [Col. 0110A] manifestata est; et vidimus, et testamur, et annuntiamus vobis vitam aeternam, quae erat apud Patrem, et apparuit nobis. Vides quot indiciis, quot modis, quam variis, quam multiplicibus dilectissimus ille ac devinctissimus [Lips. in marg. devotissimus] Deo apostolus sacramentum divinae incarnationis insinuet? Jam primum quod eum qui in principio semper fuerit, visum in carne esse testatur. Deinde ne id quod auditum ac visum dixerat parum incredulis videretur, palpatum quoque, id est, tactum atque tractatum tam suis quam caeterorum manibus confirmavit. Bene utique per manifestationem assumptae carnis, [c 3Kb] opinionem Marcionitarum ac Manichaei errorem excludens; ne quis phantasiam ab hominibus visam crederet, cum palpatam corporis veritatem a se [Col. 0110B] apostolus praedicasset. Deinde addit Verbum vitae et vitam manifestam, hoc se vidisse, hoc annuntiare, hoc protestari, simul scilicet et exsequens officium fidei, et ingerens terrorem incredulitati, ut cum ille utique protestatur se praedicare, sibi imputaret periculum suum qui noluisset audire. Annuntiamus vobis, inquit, vitam aeternam, quae erat apud Patrem, et apparuit nobis: hoc quod apud Patrem semper fuit, hominibus apparuisse; hoc quod in principio semper fuit, ab hominibus visum esse; hoc quod Verbum vitae sine exordio erat, palpatum humanis manibus docuit esse. Vides quot modis, quam variis, quam multiplicibus, quam individuis, quam apertis ita sacramentum unitae cum Deo carnis exposuit, ut nemo alterutrum dicere omnino possit, [Col. 0111A] qui non utrumque memoraret. Quod ipse quoque Apostolus alibi evidentissime: [a 3Kb] Jesus enim, inquit, Christus heri et hodie, ipse et in saecula (Hebr. XIII). Hoc est illud utique quod superiore testimonio dixit: quod erat a principio, hoc manus nostrae palpaverunt. Non quia palpari spiritus per se possit, sed quia Verbum scilicet caro factum in homine quodammodo cui unitum fuerat palpabatur. Et ideo idem Jesus heri et hodie, id est, idem ante exordium mundi qui in carne; idem in praeterito, qui in praesenti; idem quoque etiam in saecula, quia idem per omnia, qui ante omnia. Et hoc totum Dominus Jesus Christus.



CAPUT VII. Rursum ostendit ex conjunctione duarum in Christo naturarum in unam personam, ea quae divinae naturae competunt, homini; et quae humanae, Deo recte accommodari.
[Col. 0111B]

Et quomodo idem ante mundi ortum, qui nuper [Col. 0112A] ortus? scilicet quia idem in homine nuper ortus, qui ante ortum omnium Deus. Et ideo Christus totum nominatur quod Deus, quia tanta est Christi et Dei unitas, ut nemo utique jam omnino possit vel Christum dicens non Deum in Christi nomine dicere, vel Deum dicens non Christum in Dei nomine nuncupare. Ac sic unito sibi penitus per majestatem sacrae nativitatis utriusque substantiae sacramento, quidquid erat, scilicet homo et Deus, factum est totum Deus. Unde Apostolus Paulus videns revelatis fidei oculis totum in Christo inexplicabilis majestatis arcanum, ita locutus est, invitans ad referendam Deo gratiam, agnoscentes beneficia Dei populos: Gratias, inquit, agentes Patri, qui dignos nos fecit portione sortis sanctorum in lumine, qui eripuit nos [Col. 0112B] de potestate tenebrarum, et transtulit in regnum Filii dilectionis suae, in quo habemus redemptionem per sanguinem ipsius, remissionem peccatorum; [b 12Kb] qui est [Col. 0113A] imago Dei invisibilis, primogenitus universae creaturae; quia in ipso condita sunt universa in coelis et in terra, visibilia et invisibilia, sive throni, sive dominationes, sive potestates: omnia per ipsum et in ipso creata sunt, et ipse est ante omnes, et omnia in ipso constant. Et ipse est caput corporis Ecclesiae, qui est principium, primogenitus ex mortuis, ut sit in omnibus ipse primatum tenens; quia in ipso complacuit omnem plenitudinem habitare, et per ipsum reconciliare omnia in ipsum, pacificans per sanguinem crucis ejus, sive quae in coelis, sive quae in terris sunt (Coloss. I). Numquid et hoc aliqua interpretationis adjectione indiget, cum ita copiose et evidenter expressum sit, ut in se non solum rerum fidem, sed etiam expositionis habeat claritatem? Gratias enim agere nos Patri jubet, [Col. 0113B] magna utique causa agendae gratiae adjecta, quia dignos nos fecerit portione sanctorum, et ereptos de potestate tenebrarum transtulerit in regnum Filii dilectionis suae, in quo habeamus redemptionem et remissionem peccatorum; qui sit imago Dei invisibilis, primogenitus universae creaturae; quia in ipso ac per ipsum creata sint omnia, quorum utique sicut factor ipse, ita etiam gubernator sit. Et quid post haec? Ipse est, inquit, caput corporis Ecclesiae, qui est principium, primogenitus ex mortuis. Resurrectionem quasi generationem Scriptura nominat; quia sicut generatio vitam creat, ita resurrectio generat ad vitam. Unde etiam [a 19Kb] resurrectio ipsa regeneratio nuncupatur, secundum illud Domini testimonium: Amen dico vobis, quod vos qui secuti estis me, in regeneratione [Col. 0113C] cum sederit Filius hominis in sede majestatis suae, sedebitis et vos super sedes duodecim judicantes duodecim tribus Israel (Matth. XIX). Ergo primogenitum ex mortuis eum dicit, quem superius invisibilem Dei Filium atque imaginem praedicavit. Quis autem imago invisibilis Dei, nisi unigenitus, Verbum Dei? et quomodo is resurrexisse ex mortuis dicitur, qui imago ac Verbum Dei invisibilis nominatur? Et quid tamen adhuc additur? Ut sit, inquit, ipse primatum tenens, [Col. 0114A] quia in ipso complacuit omnem plenitudinem habitare, et per ipsum reconciliare omnia in ipsum, pacificans per sanguinem crucis ejus, sive quae in coelis, sive quae in terra sunt. Numquid indiget primatu universorum Creator omnium? aut primatu eorum quae a se facta sunt, ipse qui fecit? Aut numquid dici de Verbo potest quod in eo qui sit primogenitus ex mortuis complacuerit omnem plenitudinem habitare, qui utique unigenitus Filius Dei, Verbum Dei ante universa rerum exordia, Patrem invisibilem in se habens, ita prius omnem plenitudinem in se habuit, ut esset ipse omnium plenitudo? Et quid postremo? Omnia, inquit, pacificans per sanguinem crucis ejus sive quae in terra, sive quae in coelis sunt. Manifestavit utique apertissime de quo diceret, quem primogenitum [Col. 0114B] ex mortuis nominasset. Numquid enim per Verbi aut Spiritus sanguinem reconciliata ac pacificata sunt omnia? Non utique. Neque enim in naturam cadere impassibilem res ulla potuit passionis, aut fundi sanguis valuit nisi hominis, aut mori alter quam homo; et tamen idem qui in sequentibus mortuus dicitur, superius imago Dei invisibilis praedicatur. Quomodo ergo et hoc? scilicet quia id omni modo ab apostolis cautum est, ne aliqua videretur in Christo esse divisio, et unitus in filio hominis Filius Dei inciperet per erraticas interpretationes duas habere personas, ac per pravas atque impias opiniones qui esset scilicet in se unus duplex fieret in nobis. Et ideo pulchre ac mirabiliter ab ipso unigenito Filio Dei usque ad unitum Filio Dei filium hominis [Col. 0114C] praedicatio apostolica descendit; ut sicut ipse rerum ordo, ita etiam doctrinae sermo decurreret. Ita cuncta inseparabili connexione et quasi quodam ponte continuans, ut sine ulla penitus divisione et intervallo eum quem in principio mundi legeres, in fine temporis invenires, neque ulla omnino distractione impiae discessionis admissa unum in carne atque alium in spiritu Filium Dei crederes; cum ita apostolicum magisterium, Deum pariter atque hominem per sacramentum [Col. 0115A] corporeae nativitatis unisset, ut eumdem tibi reconciliantem in cruce omnia demonstraret, quem ante exordium mundi imaginem Dei invisibilis praedicasset.



CAPUT VIII. Apostolicam sententiam Domini auctoritate corroborat.

Quod quidem quamvis Apostoli dictum sit, tamen doctrina Domini est. Idem enim hoc in Apostolo ad Christianos, qui consimile illud in Evangelio ad Judaeos per se locutus est, dicens: Nunc autem quaeritis me interficere hominem, qui [a 1Kb] veritatem vobis locutus sum, quam audivi a Deo. Neque enim ego a me ipso veni, sed ille me misit (Joan. VIII). Et Deum utique se et hominem esse indicans. Hominem in hoc quod hominem esse se praedicat; Deum in hoc quod [Col. 0115B] missum se esse confirmat. Apud eum enim necesse est fuerit a quo venerat; et ab eo venerat a quo se [Col. 0116A] missum esse dicebat. Unde etiam illud fuit quod dicentibus ad se Judaeis, Quinquaginta annos nondum habes et Abraham vidisti? convenientissima aeternitatis ac majestatis suae voce respondit, dicens: Amen amen dico vobis, [b 2Kb] priusquam Abraham fieret, ego sum (Ibid.). Quaero ergo, cujus dictum hoc velis esse? Christi utique absque dubio. Et quomodo qui natus recenti tempore fuerat, ante Abraham se esse dicebat? Per illud scilicet, cui unitus erat penitus, Verbum Dei, ut intelligerent omnes quanta esset Christi ac Dei unitas, cum quidquid Deus in Christo diceret, [c 1Kb] totum jam sibi divinitatis unitas vindicaret. Bene autem conscius aeternitatis suae, illa in corpore tunc Judaeis voce respondit, qua quondam [d 1Kb] Mosi locutus fuerat in spiritu. Hic enim ait: Priusquam Abraham fieret, [Col. 0116B] ego sum. Mosi autem: Ego [e 30Kb] sum qui sum (Exod. III). Admirabili utique divinae naturae aeternitatem sermonis [Col. 0117A] magnificentia praedicavit, quia [a 4Kb] nihil de Deo tam conveniens dici potest, quam ut semper esse dicatur, quia esse nec praeteriti initium nec futuri terminum habet. Et ideo apertissime hoc de aeterni Dei natura dicitur, quod aeternitati optime coaptatur. Quae quidem [Col. 0118A] ipse Dominus Jesus Christus, cum de Abraham diceret, diversitate sermonis ostendit, dicens: Priusquam Abraham fieret, ego sum. De Abraham dixit, priusquam fieret; de se autem, ego sum; scilicet quia temporalitatis est fieri; esse, aeternitatis. [b 8Kb] Et ideo [Col. 0119A] illud factum esse, humanae tribuit brevitati; illud autem, sum, naturae suae. Et haec omnia Christus utique, qui per sacramentum uniti hominis ac Dei in illo qui semper fuerat jam se fuisse dicebat.



CAPUT IX. Cum Christo tribuantur prodigiosa illa opera quae circa filios Israel jam inde a temporibus Moysis designata sunt, conficitur quoque illum jam olim ante ortum suum temporalem exstitisse.
[Col. 0120A]

[a 1Kb] Quod apostolus quoque cum dilucidare ac manifestare omnibus cuperet, ita locutus est: [b 13Kb] Quoniam Jesus populum de terra Aegypti salvans, secundo [Col. 0121A] eos qui non crediderunt perdidit. Sed et alibi, [a 22Kb] Neque tentemus, inquit, Christum sicut quidam illorum tentaverunt, et a serpentibus perierunt (I Cor. X). Eximius quoque apostolorum Petrus: Et nunc quid tentatis Deum imponere jugum super cervices discipulorum, quod neque patres nostri, neque nos portare potuimus? Sed per gratiam Domini nostri Jesu Christi credimus salvari quemadmodum et illi. Liberatum ab Aegypto Dei populum, et per ingentes [Col. 0122A] aquarum vias siccis pedibus abductum, ac per vastas eremi solitudines conservatum, non nisi a solo absque dubio Deo novimus, secundum illud: Dominus solus ducebat eos, et non erat cum eis Deus alienus (Deut. XXXII). Et quomodo apostolus tot et tam evidentibus testimoniis, et a Jesu liberatum ab Aegypto populum Judaeorum, et Christum a Judaeis tunc in deserto tentatum praedicat, dicens, Neque tentemus Christum, sicut quidam illorum tentaverunt, [Col. 0123A] et a serpentibus perierunt? omnes quoque sanctos qui vixerint sub lege veteris Testamenti, beatus apostolus Petrus per gratiam Domini nostri Jesu Christi praedicat esse salvatos? Exi itaque, effuge hinc, si potes, tu quisquis ille es qui, rabido ore ac blasphemo spiritu furens, nihil interesse admodum inter Adam et Christum putas, et qui eum etiam post partum Virginis Deum denegas, ostende penitus quemadmodum etiam ante ortum corporis Deum non fuisse convincas. Ecce enim Apostolus clamitat populum de terra Aegypti ab Jesu esse salvatum, in deserto ab infidelibus Christum esse tentatum; patres quoque nostros, id est, patriarchas atque prophetas per gratiam Domini nostri Jesu Christi salvatos; nega tu haec, si potes. Nec mirabor si feceris, [Col. 0123B] ut neges quae omnes legimus, qui quae omnes credimus denegasti. Intellige ergo tandem quia jam tunc et ex Aegypto populum in Deo Christus eduxit, et in Deo Christus a populo tentatore tentatus est, et omnes justos in Deo Christus gratiae suae liberalitate salvavit; quia per sacramenti unitatem ita et Deus in Christum et Christus in Deum transiit, ut et quidquid Deus fecit, Christus id perfecisse; et quod postea Christus pertulit, Deus id pertulisse dicatur. Et ideo dicens Propheta, [a 1Kb] Non erit in te Deus recens, nec adorabis Deum alienum; hoc sensu et hoc spiritu praedicabat quo apostolus Christum eductorem [Col. 0124A] ex Aegypto Israeliticae plebis esse dicebat, ut eum utique qui ex Virgine natus est hominem, semper per sacramenti unitatem in Deo fuisse sentiret; alioquin, nisi ita creditur, aut cum haereticis Christus non Deus, aut certe contra Prophetam recens esse creditur. Sed absit hoc a catholica Dei plebe, ut aut a Propheta dissentire, aut cum haereticis sentire videatur; et in maledictum forsitan illud populus benedictionis incurrat, ut spem suam in homine posuisse dicatur. Quia enim Dominum nostrum Jesum Christum solitarium hominem natum asserit, dupliciter maledictioni obnoxius sit necesse est, sive in eum credat, sive non credat. Si enim credit, [b 1Kb] Maledictus qui spem suam ponit in homine (Jerem. XVII). Si autem non credit, maledictus utique nihilominus, [Col. 0124B] quia licet in hominem non crediderit, Deum tamen penitus denegavit.



CAPUT X. Explicat quid sit confiteri, et quid solvere Jesum.

Hoc enim illud est quod, revelante sibi Domino, charissimus ille Dei Joannes praevidens, id de eo ipso locutus est qui in se loquebatur. Omnis, inquit, spiritus qui confitetur Jesum in carne venisse, ex Deo est; et [c 4Kb] omnis qui solvit Jesum, ex Deo non est; [d 32Kb] et hoc est Antichristi, quod audistis quia venit, et nunc jam in mundo est (I Joan. IV). O admirabilem Dei singularemque pietatem, qui velut cautissimus ac prudentissimus [Col. 0125A] medicus venturos quandoque in Ecclesiam suam morbos ante praedixit! et cum praenuntiaret infirmitatem, dedit ex ipsa praenuntiatione medicinam, ut omnes, scilicet agnoscentes languorem ingruentem, procul jam atque longe vitare inciperent quae imminere didicissent. Et ideo sanctus Joannes: Omnis, inquit, qui solvit Jesum, ex Deo non est, et hoc est Antichristi. Agnoscisne eum, haeretice? Agnoscis de te jam palam et designanter dixisse? Nemo enim ita solvit Jesum quam qui non confitetur Deum. Cum enim in hoc omnis Ecclesiae fides et omnis cultus sit, Jesum Deum verum fateri, quis magis venerationem ejus et cultum solvere potuit, quam qui totum in eo quod omnes colimus denegavit? Caveas ergo, obsecro, caveas ne quis etiam Antichristum dicere queat. [Col. 0125B] Conviciari me aut maledicere putas? Non meum est quod loquor, ecce evangelista dicit: Omnis qui solvit Jesum, ex Deo non est, et hic est Antichristus. Si non solvis Jesum et Deum non negas, Antichristum te nullus dicere potest. Si autem negas, quid accusas quod Antichristum te quisquam esse dicat? Tu hoc de te, tu, inquam dum negas, ipse dixisti. Vis scire hoc verum esse? Dic mihi Jesum cum ex Virgine nasceretur, quid velis, hominem fuisse an Deum? Si Deum tantum, solvis utique Jesum, qui in eo hominem unitum Deo fuisse deneges. Si autem hominem, solvis utique nihilominus, qui solum tantummodo, ut facis, hominem natum esse blasphemes. Nisi forte existimas quod non solvas Jesum, qui fuisse eum Deum negas, qui solveres utique etiam si natum cum [Col. 0125C] Deo hominem denegares. Sed exemplis forsan hoc manifestius velis fieri; accipe de utroque. [a 1Kb] Manichaeus extra Ecclesiam est, qui Jesum Deum tantum fuisse asserit; Hebion, quia hominem. Uterque enim Jesum negavit ac solvit, alter solum dicendo hominem, alter tantummodo solum Deum. Quia licet diversa dixerint, par tamen ipsius diversitatis impietas. Nisi quod si ulla inter malorum magnitudinem potest esse discretio, injuriosior blasphemia tua est, quae solum hominem asserit, quam illa quae solum Deum; quia licet utrumque malum sit, contumeliosius tamen est divina Domino quam humana rapuisse. Fides ergo haec tantum catholica, haec tantum vera est, Dominum Jesum Christum sicut Deum, ita et hominem, et sicut hominem, ita et Deum credere. Omnis [Col. 0126A] qui solvit Jesum, ex Deo non est. Solvere autem hoc est, quod unitum est in Jesu velle rumpere, et quod individuum separare. Quid autem in Jesu unitum et individuum? Homo utique et Deus. Ergo ille Jesum solvit, qui haec separaverit atque disruperit. Alioquin si non disrumpit, ac separat, ergo nec solvit. Si autem separat atque disrumpsit, ille utique solvit.



CAPUT XI. Dominicae Incarnationis sacramentum Christi divinitatem manifeste coarguit.

Et ideo omni homini in hanc blasphemiam atque insaniam prorumpenti, ipse pro se in Evangelio Dominus Jesus illud quod ad Pharisaeos locutus est clamat ac protestatur: [b 1Kb] Quod Deus conjunxit, homo non separet (Matth. XIX). Quod licet illic ubi a Deo [Col. 0126B] dictum est, [c 1Kb] ad causam aliam responsum esse videatur, tamen profunditas Dei, quae non magis de carnalibus quam de spiritualibus loquebatur, cum de illo hoc, tum magis de hoc voluit intelligi; quia credentibus tunc Judaeis id quod tu dicis, hominem tantummodo Jesum sine Deo esse, cum de societate conjugii Dominus interrogaretur, non de eo tantum, sed etiam de hoc edocuit, et de minoribus consultus, etiam de altioribus majoribusque respondit, dicens, Quod Deus conjunxit, homo non separet. Hoc est: Nolite id separare quod in me Deus junxit; non separet humana impietas quod in me univit divina majestas. Vis autem plenius scire hoc ita esse, audi Apostolum de his ipsis de quibus tunc Salvator docuit disserentem? qui utique utpote magister a Deo missus, [Col. 0126C] ut capere tunc auditorum imbecillitas poterat, ea ipsa quae Deus in mysterio praedicarat exposuit. Cum enim de conjugio carnali, unde interrogatus in Evangelio Salvator fuerat, disputaret, replicavit ea ipse, quibus ille usus tunc fuerat, legis veteris testimonia, scilicet ut intelligeretur quod eamdem rem exponeret qui iisdem testimoniis uteretur. Adjiciens praeterea, ne deesse causae aliquid videretur, etiam carnale conjugium, mulieris quoque ac viri nomen, quos ad mutuum adhortabatur affectum, ita posuit: Viri, diligite uxores vestras, sicut et Christus Ecclesiam (Ephes. V). Et iterum: Ita et viri debent diligere uxores suas, ut corpora sua. Qui uxorem suam diligit, seipsum diligit. Nemo umquam carnem suam odio habuit, sed nutrit et fovet eam, sicut et Christus Ecclesiam, [Col. 0127A] quia membra sumus corporis ejus (Ephes. V). Vides quemadmodum Christi atque Ecclesiae nomina viri ac mulieris nominibus adjungens, omnes a carnali audientia ad spiritualem intelligentiam traxit. Cum enim omnia ista dixisset, subdidit ea quibus in [Col. 0128A] Evangelio Dominus usus fuerat testimonia, dicens, [a 6Kb] Propter hoc relinquet homo patrem suum et matrem suam, et adjungetur ad uxorem suam, et erunt duo in carne una (Matth. XIX). Et quidem post haec quasi cum magna clamoris protestatione subjecit: [b 21Kb] Sacramentum, [Col. 0129A] inquit, hoc magnum est. Removit utique de hoc omnino et amputavit carnalem intellectum, ubi sacramentum penitus dixit esse divinum. Et quid tamen post ista subdidit? [a 2Kb] Ego autem dico in Christo et in Ecclesia. Cum dixisset, sacramentum hoc magnum est: non dixit, haec est expositio sacramenti. Sed quid? Ego autem dico, in Christo et in Ecclesia. Hoc est dicere: Illud quidem magnum est sacramentum, sed ego in Christo dico et in Ecclesia. Hoc est, ut [b 2Kb] quia capere illud ad praesens forsitan omnes non queunt, vel hoc capiant, quod tamen ab illo non discrepat, nec diversum est, quia utrumque de Christo est. Sed cui profundiora illa non capiunt, haec saltem [Col. 0130A] faciliora cognoscant, ut cum promptiorem intellectum coeperint capere, ad altiorem valeant pervenire, et planioris nunc rei adipiscentia sit postea profundioris via.



CAPUT XII. Latius exponit quodnam illud sacramentum sit quod sub viri et uxoris nominibus designatur.

Quod ergo magnum illud est sacramentum, quod sub viri atque uxoris nomine designatur? Apostolum ipsum interrogemus, qui ad docendam eamdem rem alibi verbis rei ipsius usus est dicens: [c 14Kb] Et manifeste magnum est pietatis sacramentum, quod manifestatum est in carne, justificatum est in spiritu, apparuit angelis, [Col. 0131A] praedicatum est gentibus, creditum est in mundo, assumptum est in gloria (II Tim. III). Quod ergo magnum est illud sacramentum quod manifestatum est in carne? Deus scilicet natus e carne, Deus visus in corpore: qui utique sicut palam est manifestatus in carne, ita palam est assumptus in gloria. Hoc ergo magnum est sacramentum, de quo ipse ait: Propterea relinquet homo patrem suum et matrem, et adhaerebit uxori suae: et erunt duo in carne una (Matth. XIX). Qui fuerunt ergo duo in carne una, Deus scilicet atque anima. [a 1Kb] In una enim, quae Deo unita est, carne hominis Deus est atque anima, secundum illud ipsius Domini, Nemo potest a me tollere animam meam; sed ego pono eam a me ipso. Potestatem habeo ponendi eam, et potestatem habeo iterum sumendi eam [Col. 0131B] (Joan. X). Tria ergo nunc in hoc vides, Deum, carnem, animam: Deus est, qui loquitur; caro, in qua loquitur; anima, de qua loquitur. Propterea ergo homo ille de quo propheta dicit, [b 3Kb] Frater non redimit, redimet homo (Psalm. XLVIII)? Qui, ut dictum est, ascendit ubi erat prius (Joan. VI), et de quo legimus, Nemo ascendit in coelum, nisi qui de coelo descendit Filius hominis, qui est in coelo (Joan. III). Propter hoc, inquam, reliquit homo patrem suum et matrem, id est, Deum ex quo natus est, et Jerusalem illam quae est mater omnium nostrum; et adhaesit [Col. 0132A] humanae carni, quasi uxori suae. Et idcirco de patre expresse dixit, relinquet homo patrem suum: [c 1Kb] de matre autem non dixit, suam, sed tantummodo matrem posuit, quia non tam ipsius erat mater, quam universorum credentium, id est, omnium nostrum. Et adjunctus est uxori suae, quia sicut vir et mulier unum corpus sunt, ita majestas divinitatis et caro hominis uniuntur, et facti sunt duo, id est, Deus atque anima in carne una. Quia sicut caro illa habitatorem in se habuit Deum, ita animam quoque in se cohabitantem Deo. Hoc ergo magnum est illud sacramentum, ad quod inquirendum nos admiratio Apostoli vocat et adhortatio Divinitatis invitat: non alienum utique etiam a Christo et ab Ecclesia, ut ipse ait, ego autem dico in [Col. 0132B] Christo et in Ecclesia. Quia et caro Ecclesiae caro Christi est, et in carne Christi Deus est atque anima; ac sit idem in Christo quod in Ecclesia, quia sacramentum quod in Christi carne creditur, etiam fide in Ecclesia continetur.



CAPUT XIII. Quanto desiderio veteres patriarchae sacramenti istius revelationem videre exoptarunt.

Hoc ergo sacramentum, quod et manifestatum est in carne, et apparuit in mundo, et gentibus praedicatur, [d 2Kb] multi sanctorum veterum sicut praevidebant [Col. 0133A] in spiritu, ita videre etiam in carne voluerunt. Amen enim, inquit Dominus, dico vobis quia multi prophetae et justi cupierunt videre quae vos vidistis, et non viderunt, et audire quae audistis et non audierunt (Matth. XIII). Et ideo Isaias propheta, [a 1Kb] Utinam, inquit, Domine, disrumperes coelos, et descenderes (Isa. LXIV). Sed et David: Domine, inclina coelos, et descende (Psal. CXLIII). Moses quoque: [b 1Kb] Ostende, inquit, mihi teipsum, ut manifeste videam te (Exod. XXXIII). Nemo admodum propius quam Moses legem capiens, alloquentem e nubibus Deum, atque ad ipsam admodum praesentiam majestatis accessit. Et quomodo cum nemo propiora quam ille de Deo cerneret, adhuc manifestiora poscebat dicens: Ostende mihi, inquit, teipsum, ut manifeste videam te, scilicet quia hoc ille [Col. 0133B] fieri precabatur quod iisdem admodum verbis Apostolus factum esse dicebat, id est, ut palam Dominus manifestaretur in carne, palam appareret mundo, palam assumeretur in gloria; et omnia oculis tandem carnalibus sancti cernerent, quae spiritalibus praevidebant.



CAPUT XIV. Impiam et blasphemam haereticorum sententiam redarguit, qui Deum in Christo velut in organo sive statua habitasse et locutum esse dixerunt.

Alioquin si, ut haereticus ait, Deus futurus in Domino Jesu Christo erat, [c 9Kb] velut in statua aut in organo, id est, ut habitaret tantum quasi in homine, et loqueretur quasi per hominem, non ut ipse esset qui habitaret, atque ex se et ex suo corpore loqueretur [Col. 0133C] Deus; jam utique sic et habitarat in sanctis, et locutus fuerat e sanctis. In his quoque ipsis, quos supra [Col. 0134A] dixi, qui adventum ipsius precabantur, sic erat ac loquebatur. Et quid necesse erat ut hoc omnes poscerent quod habebant, si hoc petebant quod jam acceperant? Aut quid videre oculis cuperent, quod corde retinebant, praesertim cum plus sit eamdem rem habere quempiam intra se, quam videre extra se? Aut si sic habitaturus erat in Christo Deus sicut in sanctis omnibus, cur magis Christum videre omnes sancti cuperent quam seipsos? Et si eamdem rem visuri in Domino Jesu erant quam in se habebant, cur non plus multo arbitrarentur eamdem rem in se habere quam in altero videre? Sed erras, infelix furor, non intelligens, ut Apostolus ait, et quae loquaris et de quibus affirmes (I Tim. I). Omnes enim prophetae et omnes sancti portionem quamdam divini Spiritus, [Col. 0134B] prout capere poterant, a Deo acceperunt. In Christo autem omnis plenitudo divinitatis habitavit atque habitat corporaliter (Colos. II). Et ideo longe de ejus plenitudine omnes sunt, ex cujus plenitudine aliquid accipiunt (Joan. I); quorum adimpletio Christi munus, quia vacui utique omnes erant, nisi ipse esset omnium plenitudo.



CAPUT XV. Sanctorum de Messiae adventu vota quid continebant, aut quale illud fuerit desiderium.

Hoc ergo sancti omnes optabant, hoc precabantur, hoc sic videre oculis desiderabant sicut animo ac mente sapiebant. Et ideo Isaias propheta: Utinam, inquit, disrumperes coelos, et descenderes (Isaiae LXIV). [Col. 0134C] Sed et Habacuc idem annuntians quod ille optans, [d 1Kb] Dum appropiant, inquit, anni, ostenderis; in adventu [Col. 0135A] temporum demonstraberis: Deus de Theman, sive illud, Deus ab Austro veniet (Habac. VIII). David quoque: Deus manifeste veniet (Ps. XLIX). Et iterum: Qui sedes super cherubin, appare (Ps. LXXIX). Alii adventum ejus quem mundo praestitit, annuntiabant, alii postulabant. Nonnulli specie dispari, sed affectu pari, intelligentes utique aliquatenus quantam rem precarentur, ut Deus in Deo habitans, in forma Dei ac sinu permanens, semetipsum exinaniret, formam servi acciperet, et se usque ad suscipiendas omnes passionum acerbitates contumeliasque submitteret, subiret poenam pro beneficiis, et, quod intolerabilissimum est et indignissimum, ab his ipsis mortem exciperet pro quibus ipse moreretur; intelligentes ergo hoc aliquatenus sancti omnes, aliquatenus, inquam, [Col. 0136A] intelligentes, quia quantum sit nemo intelligit, consona omnes adventum Dei voce et quasi concentu mutuo postulabant. Scientes utique in hoc spem omnium consistere, in hoc salutem omnium contineri; quia nullus solvere vinctos possit, nisi immunis a vinculis; nullus eximere peccatores, nisi peccato carens; nemo enim liberare aliqua re quemquam potest, nisi ea re ipse liber sit qua a se alius liberatur. Et ideo cum in omnes mors pertransisset, omnes vita indigebant, ut in Adam scilicet morientes, in Christo viverent. Quia quamvis multi sancti, multi electi ac familiares admodum Deo fuerunt, nulli tamen potuerunt per se penitus esse salvi, nisi fuissent adventu Domini et redemptione salvati.



LIBER SEXTUS.
[Col. 0135]


CAPUT PRIMUM. Ex miraculo saturatae multitudinis e quinque panibus hordeaceis et duobus piscibus, divinae virtutis immensitatem ostendit.
[Col. 0135B]

[a 9Kb] Legimus in Evangelio, appositis, jubente Domino, [Col. 0136B] quinque panibus, innumeram Dei plebem esse saturatam (Joan. VI). Et quomodo id tamen factum sit, nec enarrare sermo, nec colligere aestimatio, nec concipere sensus potest. Tanta et tam incomprehensibilis divinae vis potestatis est, ut cum habeamus in nobis facti ipsius conscientiam, [b 9Kb] impossibile [Col. 0137A] tamen nobis sit facti rationem scire. Jam primum enim quis comprehendere queat quomodo tam exiguus panum numerus, non dicam ad esum ac saturitatem, sed etiam ad divisionem ipsam appositionemque suffecerit, cum plura multo millia hominum fuerint quam panes ipsi, [a 29Kb] plura pene convivia quam de tot panibus fragmenta esse possint? [b 2Kb] Nata est ergo ex verbo Domini rerum copia. Crevit in actu opus. Et cum parum esset quod videbatur, factum est inaestimabile quod dabatur. Nullus ergo hic conjecturae, nullus humanae aestimationi aut rationi locus. Solum est quod in tali re fidelium ac sapientium mentibus scire liceat; ut quamlibet magna sint quae a Deo fiunt, atque inaestimabilia, etiamsi ea ipsa sensu non capiant, impossibilia tamen Deo nulla esse cognoscant. [Col. 0137B] Sed de his tamen tam ineffabilibus divinae virtutis actibus, quod rectissime ineffabilibus sacri ortus miraculis coaptatur, quia ita res poscit, plenius postea.



CAPUT II. Mysterium hujus septenarii numeri quinque panum et duorum piscium auctor suo operi accommodat.

Interim quia quinque panum fecimus mentionem, [Col. 0138A] non incongrue, ut reor, quinque eos libris quos jam evolvimus comparamus. Sicut enim numero pares sunt, sic specie non dissimiles. [c 1Kb] Nam cum illi hordeacei fuerint, et hi, quantum ad ingenium nostrum pertinet, hordeacei dici possunt, quamvis testimoniis sacris locupletati, despicabilibus involucris salutiferas opes contegant. Etiam in hoc scilicet ab illis non discrepantes, quia sicut illi cum essent pauperes specie, facti sunt divites benedictione; ita hi quoque cum ingenio nostro viles sint, sunt tamen sacra admixtione preciosi; et cum praeferant in se ex sermone nostro hordei vilitatem, habent tamen intrinsecus ex Dominicis testimoniis panis vivi saporem. Superest ut ad exemplum illorum, per divini muneris gratiam, innumeris ex seminibus salutiferos [Col. 0138B] cibos praebeant; et sicut illi corporalem dederunt edentibus fortitudinem, ita ii spiritalem legentibus tribuant salubritatem. Potens est autem Dominus, cujus etiam hoc donum est, sicut illud fuit, ut qui per cibum illum fecit non deficere in via saturos, per hunc quoque faciat non deviare saturatos. Sed tamen quia illic ubi parvo quidem esu, sed magno munere innumera plebs Dei pasta est, additi quinque [Col. 0139A] illis panibus duo pisces leguntur, par est ut nos quoque qui offerri per nos omnibus sequentibus Deum populis [a 1Kb] spiritalis prandii alimoniam cupimus, quinque illis libris quasi quinque panibus, duos adhuc libellos quasi duos pisces adjiciamus. Te orantes, Domine, te obsecrantes, ut videns nisum officii ac voti nostri, des pio conatui opus efficax; et cum nos pro obsequio affectuque nostro numerum illum panum ac piscium libellorum numero exaequare cupiamus, tu virtutem benedictionis illius in haec transferas; et qui scriptiunculam nostram numero evangelico numeraris, numerum quoque ipsum evangelico fructu expleas, tribuasque haec ad sanctum et salubrem cibum cunctis Ecclesiae tuae populis, omni aetati et omni sexui. Et si qui forte jam [Col. 0140A] lethifero illo virosi anguis spiritu afflati sunt, corruptoque animarum ac mentium statu, pestiferos venis languentibus morbos trahunt, des cunctis sani sensus vigorem, des plenam fidei sanitatem, ut tribuens per scripta haec nostri operis tui muneris salutarem omnibus curam, ad instar penitus sanctificati in Evangelio a te cibi, sicut per esum illum corroborasti esurientes, ita per hunc sanari jubeas tabescentes.



CAPUT III. Testimonio Antiochenae synodi adversarium convincit.

Igitur quia neganti Deum haeretico abunde jam, ut reor, cunctis superioribus scriptis divinorum testimoniorum auctoritate respondimus: nunc [b 8Kb] ad fidem [Col. 0141A] Antiocheni symboli virtutemque veniamus. [a 5Kb] In qua cum ipse baptizatus sit ac renatus, suis eum professionibus argui, suis (ut ita dicam) armis conteri oportet: hic enim ordo est, ut superatus jam testimoniis sacris, etiam seipso (ut ita dicam) teste superetur. Neque enim aliis jam rebus contra eum agi necesse erit, cum palam se et evidenter ipse convicerit. [b 1Kb] Textus ergo ac fides Antiocheni symboli haec [Col. 0142A] est: Credo in unum et solum verum Deum, Patrem omnipotentem, creatorem omnium visibilium et invisibilium creaturarum; et in Dominum nostrum Jesum Christum, Filium ejus unigenitum et primogenitum totius creaturae, ex eo natum ante omnia saecula et non factum, Deum verum ex Deo vero [c 481Kb] homoousion Patri: per quem et saecula compaginata sunt, et omnia facta; qui propter nos venit; et [Col. 0143A] natus est ex Maria Virgine; et crucifixus sub Pontio Pilato, et sepultus; et tertia die resurrexit secundum [Col. 0144A] Scripturas; et in coelos ascendit; et iterum veniet judicare vivos et mortuos. Et reliqua. In symbolo, [Col. 0145A] quod Ecclesiarum omnium fidem loquitur, scire opto quid sequi malis: hominum auctoritatem, an Dei? Quamvis ego tecum non censorie aut severe agam, ut tibi eligendae tantum alterius rei copiam tribuam, ut [a 1Kb] unum perimens [Lips. in marg. permittens], alterum negem: utrumque enim do, utrumque concedo. [Col. 0146A] Et quid concedo, dicam? ad utrumque te, etiamsi nolis, traho: [b 1Kb] utrumque enim in symbolo esse si vis, oportet sapias voluntarius: si non vis, necesse est compellaris invitus. Symbolum quippe, ut scis, ex collatione nomen accepit. Quod enim Graece [c 120Kb] dicitur, Latine collatio nominatur. [Col. 0147A] Collatio autem ideo, quia in unum collata ab apostolis Domini, totius catholicae legis fide, quidquid per universum divinorum voluminum corpus immensa [Col. 0148A] funditur copia, totum in symboli colligitur brevitate perfecta; secundum illud Apostoli, [a 14Kb] Verbum, inquit, consummans et brevians in aequitate: [Col. 0149A] quia verbum breviatum faciet Dominus super terram (Rom. IX). Hoc est ergo breviatum verbum quod fecit Dominus, fidem scilicet duplicis Testamenti sui in pauca colligens, et [a 2Kb] sensum omnium Scripturarum in brevia concludens, sua de suis condens, et vim totius legis compendiosissima brevitate perficiens. Consulens scilicet in hoc, ut piissimus pater, vel negligentiae quorumdam filiorum suorum, vel imperitiae: ut non laboraret utique, quamvis simplex et imperita, mens capere, quod possit facile etiam memoria contineri.



CAPUT IV. Symbolum fidei divinam et humanam habere auctoritatem.

Vides ergo in Symbolo auctoritatem Dei esse: [Col. 0149B] Verbum enim breviatum faciet Dominus super terram (Rom. IX). [b 1Kb] Sed hominum fortasse quaeris. Ne id quidem deest, per homines enim id Deus fecit. Sicut enim immensam [Lips. in marg. universam] illam Scripturarum sacrarum copiam per patriarchas et prophetas maxime suos condidit, ita Symbolum per apostolos suos sacerdotesque constituit. Et quidquid illic per suos larga ac redundanti copia dilatavit, idem hic per suos plenissima brevitate conclusit. Nihil ergo in Symbolo deest, quod ex scriptis Dei per apostolos Dei conditum, totum in se, quantum ad auctoritatem pertinet, habet quidquid vel hominum est, vel Dei. Quamvis etiam quod per homines factum est, Dei existimandum sit, quia non tam illorum per quos factum est, quam illius [Col. 0149C] credendum est esse qui fecit. Credo, ergo inquit Symbolum, in unum verum, solum Deum, Patrem omnipotentem, creatorem omnium visibilium et invisibilium creaturarum; et in Dominum nostrum Jesum Christum, Filium ejus unigenitum, et primogenitum totius creaturae, ex eo natum ante omnia saecula, et non factum, Deum verum ex Deo vero, homoousion Patri, per quem et saecula compaginata sunt, et omnia facta. Qui propter nos venit, et natus [Col. 0150A] est ex Maria virgine, et crucifixus sub Pontio Pilato, et sepultus. Et tertia die resurrexit secundum Scripturas, et in coelos ascendit. Et iterum veniet judicare vivos et mortuos. Et reliqua.



CAPUT V. Lectissimis argumentis agit contra adversarium, et a majoribus acceptam religionem mordicus tenendam esse ostendit.

[c 1Kb] Si Arianae aut Sabellianae haereseos assertor esses, et non tuo ipso symbolo tecum uterer, convincerem te tamen testimoniorum sacrorum auctoritate, convincerem legis ipsius voce, convincerem denique probata per universum mundum Symboli veritate: dicerem te, etiamsi expers intelligentiae ac sensus esses, oportere tamen sequi saltem consensum generis [Col. 0150B] humani, nec pluris facere debere paucorum improborum perversitatem quam ecclesiarum omnium fidem; quae utique a Christo fundata, ab apostolis tradita, non aliud existimanda esset quam vox atque auctoritas Dei, quae haberet in se utique et vocem et sensum Dei. Et quid tandem si sic apud te agerem, quid diceres? quid responderes? nonne, obsecro, illud? Non ita te imbutum, non ita institutum esse; aliud tibi a parentibus, aliud a magistris atque auctoribus tuis traditum. Non hoc te in conventiculo illo paterni dogmatis, nec in ecclesia vestrae professionis audisse; aliud postremo textum ipsum atque sermonem traditi tibi atque insinuati symboli continere. In eo te baptizatum, in eo te renatum esse. Hoc tenere quod accepisses, et in eo te [Col. 0150C] vivere diceres, in quo regeneratum esse didicisses. Nonne, quaeso, dicens haec, fortissimo te etiam contra veritatem scuto uti arbitrareris? Et vere in negotio quamvis improbo non importuna defensio, et quae non absurde causam erroris diceret, si pertinaciam non sociaret errori. Nam cum hoc teneres, quod a parvo accepisses, [d 1Kb] plus haberet in te emendatio quod de praesenti errore corrigeret, quam severitas quod de praeterito vindicaret. [e 1Kb] Nunc autem [Col. 0151A] cum in catholica urbe natus, catholica fide institutus, catholico baptismate regeneratus sis, numquid agere tecum quasi cum Ariano aut Sabelliano possum? Quod utinam fuisses! minus dolerem in malis editum, quam de bonis lapsum; minus fidem non habitam quam amissam; minus veterem haereticum quam novum apostatam; minus enim intulisses cunctae Ecclesiae vel labis vel pestilentiae; minus denique esses vel acerbus ad dolorem, vel gravis ad exemplum, [a 2Kb] si popularis potius tentare quam sacerdos Ecclesiam posses. Ergo, ut supra dixi, si Sabellianae, aut Arianae, vel cujuslibet haereseos discipulus a que assertor esses, tueri utique te parentum exemplo velis, magistrorum institutione, plebis societate, symboli fide; non iniquum, haeretice, non iniquum aut grave aliquid postulo. Hoc fac in catholica fide editus, quod fueras pro perversitate facturus. [Col. 0151B] Tene parentum institutionem, tene Ecclesiae [Col. 0152A] fidem, tene Symboli veritatem, tene baptismatis salutem. Quod genus in te prodigii, quod genus monstri es? [b 1Kb] Pro te tu non facis quod alii etiam pro errore fecerunt. Sed progressi satis in altum sumus; et [c 1Kb] pro cognatae urbis affectu sequentes doloris impetum quasi ventum ferventem, dum cupidi cursus sumus, tenorem admodum recti itineris excessimus



CAPUT VI. Rursus ad Antiocheni symboli professionem illum provocat.

Symbolum ergo, haeretice, cujus superius textum diximus, licet omnium Ecclesiarum sit (quia una omnium fides), peculiariter tamen Antiochenae urbis est atque Ecclesiae, id est, illius, in qua tu editus, in qua institutus, in qua renatus es. Hujus te perduxit [Col. 0152B] symboli fides ad vitae fontem, [d 8Kb] ad salutis [Col. 0153A] regenerationem, ad Eucharistiae gratiam, ad Domini communionem. Et quid plura? O nimium gravis et luctuosa conquestio! ad ministerii etiam officium, ad presbyterii culmen, ad sacerdotii dignitatem. Facile hoc, infe ix furor, aut leve esse arbitraris? Non vides quid egeris? in quod te barathrum praecipitaris? Perdens symboli fidem, [a 1Kb] totum quod fueras, perdidisti; sacramenta enim sacerdotii ac salutis tuae symboli veritate constabant. Negare te tantummodo illud putas? Tete, inquam, ipsum negasti. Sed negare te forsitan non putas. Videamus symboli textum, ut si ea dicis quae prius, non arguaris: sin autem multo alii et contraria, non exspectes jam ut a me confuteris, cum te tu ipse damnaveris. Si enim et aliud nunc asseris quam in symbolo est, et aliud [Col. 0153B] quam prius ipse dixisti, quid reliquum est, nisi ut nulli, praeterquam tibi, imputes animadversionem tuam, cum eamdem esse videas sententiam in te omnium quam tuam? Credo, inquit symbolum, in unum Deum, Patrem omnipotentem, creatorem omnium visibilium et invisibilium creaturarum. Et in Dominum Jesum Christum, Filium ejus unigenitum totius creaturae, ex eo natum ante omnia saecula, et [Col. 0154A] non factum. Jam primum ad haec respondere te convenit: Confitearis hoc de Jesu Christo Dei Filio, aut neges? Si confiteris, sana sunt omnia. Sin minus, quomodo nunc negas quod ipse ante confessus es? Elige ergo quid malis, alterum enim e duobus fieri necesse est, ut eadem te tua ipsa confessio, si permanet, sola liberet; aut si negaveris, prima condemnet. Credo enim, dixisti in symbolo, in Dominum nostrum Jesum Christum Filium ejus unigenitum et primogenitum totius creaturae. Si unigenitus et primogenitus totius creaturae Dominus Jesus Christus, ergo tua ipsa confessione indubitanter Deus. Neque enim alius unigenitus primogenitas totius creaturae, nisi unigenitus Dei Filius. Sicut primogenitus creaturarum, ita et creator omnium Deus. Et [Col. 0154B] quomodo solitarium hominem ex Virgine natum asseris, quem Deum ante saecula fuisse confessus es? Deinde, inquit symbolum, ex Patre natum ante omnia saecula, et non factum. Hoc symbolum per te locutum est, hoc tu per symbolum: Jesum Christum ante saecula ex Deo Patre natum, et non factum. Numquid aliquid de phantasiis his quibus nunc furis [Col. 0155A] symbolum dicit? Numquid etiam tu ipse dixisti? [a 11Kb] Ubi hic statua? ubi organum tuum, inquam? Absit enim ut hoc alterius sit quam tuum. Ubi illud quod Dominum Jesum Christum statuae instar affirmans, non quia Deus, sed quia imago Dei, adorandum putas; et ex Domino majestatis organum faciens, non [Col. 0156A] propter se eum, sed propter eum qui quasi in eo spiret ac resonet honorandum esse blasphemas! Dixisti in symbolo Dominum Jesum Christum natum ex Deo Patre ante omnia saecula, et non factum, quod utique non nisi unigenito tantum Dei Filio competit, [b 9Kb] ut nativitas illius factura non sit, et [Col. 0157A] natus tantummodo, non factus esse, dicatur; quia contra rationem rei ipsius atque honorem est, ut factor omnium factura esse credatur, et sic ipse auctor coeptorum omnium coeperit, sicut ab eo cuncta coeperunt. Et ideo natus, non factus dicitur, quia singularis ei est nativitas, non factura communis. Et cum sit Deus ex Deo natus, totum necesse est habeat divinitas geniti, quidquid magnitudo generantis.



CAPUT VII. Persistit in eodem argumento ex Antiocheno symbolo desumpto.

Sequitur autem in symbolo: Deum verum ex Deo vero, homoousion Patri, per quem et saecula compaginata sunt, et omnia facta. Et cum hoc totum dixeris, [Col. 0157B] [a 1Kb] memento de Domino Jesu Christo te cuncta dixisse. Hoc enim in symbolo habes: Credere te in Dominum Jesum Christum, Filium Dei unigenitum, et primogenitum totius creaturae. Et post haec atque alia: Deum verum ex Deo vero homoousion Patri, per quem et saecula compaginata sunt. Quomodo ergo idem Deus et non Deus, idem Deus et idem statua, idem Deus et idem organum? Non concordant sibi haec, o haeretice, in aliquo, nec conveniunt, ut eumdem, cum volueris, dicas Deum; cum volueris, putes [Col. 0158A] figmentum. Dixisti in symbolo verum Deum, nunc dicis hominem solitarium. Quomodo haec sibi competere et coaptari queunt, ut idem summa sit virtus, idem sit sola infirmitas; idem summa majestas, idem sola mortalitas? Non conveniunt haec sibi in uno eodemque Domino, ut eumdem in cultum et in contumeliam dividens, ex parte qua mavis facias honorem, ex parte qua mavis facias injuriam. Dixisti in symbolo, cum sacramentum verae salutis acciperes: Dominum Jesum Christum, Deum verum ex Deo vero, homoousion Patri, creatorem saeculorum, factorem omnium. Ubi es, o dolor! ubi es ille qui tunc fuisti? ubi illa fides? ubi illa confessio? In portenta nunc atque prodigia recidisti [Lips. in marg. recessisti]. Quae te stultitiae, quae amentiae perdiderunt? [Col. 0158B] Deum totius potentiae ac majestatis ad inanimam materiam et figmenta insensibilia transtulisti: profecit videlicet fides tua tempore, profecit aetate, profecit sacerdotio; [b 1Kb] deterior senex quam quondam parvulus, nunc pejor veteranus quam tirunculus, deterior episcopus quam incipiens factus es, nec discipulus postquam magister esse coepisti.



CAPUT VIII. Quomodo Christus dicatur venisse et natus ex Virgine.

Sed videamus caetera quae sequuntur. Dicens ergo [Col. 0159A] symbolum: Dominum Jesum Christum, Deum verum ex Deo vero, homoousion Patri, per quem saecula compaginata sunt, et omnia facta, hoc inseparabili statim connexione subjunxit. Qui propter nos, inquit, venit, et natus est ex Maria virgine. Ille ergo, qui verus Deus, qui homoousios Patri, qui creator saeculorum, qui factor omnium; ille, inquam, venit in mundum, et natus ex Maria virgine; secundum illud scilicet Pauli apostoli: At ubi venit plenitudo temporum, misit Deus Filium suum factum ex muliere, factum sub lege (Galat. IV). Vides quomodo Scripturis sacris symboli sacramenta conveniunt? Apostolus Filium Dei missum a Patre praedicat, symbolum venisse confirmat. Hoc enim erat consequens utique, ut quem missum Apostolus edocuerat, fides confiteretur [Col. 0159B] nostra venisse. Deinde Apostolus ait, ex muliere factum; symbolum autem, ex Maria procreatum. Advertis itaque quod ipsa in symbolo Scriptura loquitur, a qua symbolum ipsum se descendisse testatur. Bene autem Apostolus, factum, inquiens, ex muliere; [a 2Kb] factum pro nato posuit, divini eloquii consuetudine, qua factus pro nato ponitur, secundum illud: [b 62Kb] Pro patribus tuis facti sunt tibi filii (Psalm. XLIV). Vel illud: [c 17Kb] Priusquam Abraham fieret, ego sum (Joan. VIII). In quo scilicet evidenter dixisse noscitur: Priusquam nasceretur, ego sum; facti nomine rem nativitatis ostendens, [d 1Kb] quia efficientiam facti habet quidquid non indiget ut fiat. Qui propter nos ergo, inquit, venit et natus est ex Maria virgine. Si homo solitarius ex Maria natus est, cur venisse dicitur? [Col. 0159C] Neque enim venit nisi qui habet id ipsum in essentia ut venire possit. [e 1Kb] Qui autem nondum idipsum acceperat ut esset, quomodo id habere poterat ut veniret? Vides ergo quomodo ipse adventus nomine fuisse ante designatur adveniens? [f 1Kb] quia facultatem non habuerat, nisi cui ex hoc ipso quod [Col. 0160A] erat suppetere poterat ut veniret. Homo autem ante conceptum omnino non fuit; ergo in se non habuit ut venire possit. Deum ergo venisse certum est, [g 1Kb] cui in utraque re proposita et esse suppetit et venire, Qui utique et quia erat venit; et quia venire semper potuit, semper fuit.



CAPUT IX Rursus adversarium ex sua ipsius confessione pestiferi erroris redarguit.

Sed quid de verbo argumentamur, cum res eluceant? et in symboli textu judicia rerum quaerimus, cum ipse in eo sit sermo rerum? Repetamus confessionem symboli, et tuam; tua enim quae illius, quia confessionem illius tuam confitendo fecisti, ut intelligas [Col. 0160B] praevaricatum te non tantum a symbolo, sed et a te. Credo ergo, inquit symbolum, in unum solum verum Deum, Patrem omnipotentem, creatorem omnium visibilium et invisibilium creaturarum; et in Dominum Jesum Christum Filium ejus unigenitum, et primogenitum totius creaturae; ex eo natum ante omnia saecula, et non factum; Deum verum ex Deo vero, homoousion Patri, per quem et saecula compaginata sunt, et omnia facta; qui propter nos venit, et natus est ex Maria virgine. Propter nos ergo, inquit symbolum, Dominus noster Jesus Christus venit, et natus est ex Maria virgine, et crucifixus est sub Pontio Pilato, et sepultus, et resurrexit secundum Scripturas. Confiteri hoc Ecclesias non pudet, apostolos praedicare non puduit. Tu ipse, tu, inquam, [Col. 0160C] ipse, cujus nunc omnis vox sacrilegium est, qui nihil admodum non negas, haec tamen omnia negasti, Deum utique natum, Deum passum, Deum resurrexisse. Et quid post haec? quo devolutus es? quid effectus? in quae redactus? quid ais? quid evomis? [h 1Kb] quod nec ipse scilicet, ut quidam ait, non sani [Col. 0161A] esse hominis non sanus juret Orestes. Quid enim dicis? [a 1Kb] Quid est, inquis, quia ex Christotoco natus est Filius Dei? ut puta si dixerimus, Credo in Deum Verbum Filium Dei, unigenitum ex Patre natum, homoousion Patri, qui descendit et sepultus est; non statim auditus ipse accipit plagam? Deus mortuus? Et iterum. [b 4Kb] Nae, fieri, inquis, potest, ut qui ante omnia saecula natus est, [c 13Kb] secunda vice nascatur, et hoc Deus? Si fieri omnia haec omnino non potuerunt, quomodo Ecclesiarum symbolum facta [Col. 0162A] esse dicis? Quomodo etiam tu ipse dixisti? Conferamus enim cum his quae ante a te dicta sunt ea quae nunc a te dicuntur. Dixisti prius: Credo in Deum Patrem, et in Jesum Christum Filium ejus, Deum verum ex Deo vero, homoousion Patri, qui propter nos venit, et natus ex Maria virgine, et crucifixus est sub Pontio Pilato, et sepultus est. [d 1Kb] Nunc autem quid ais? Si dixerimus: Credo in Deum Verbum Filium Dei unigenitum, ex Patre natum, homoousion Patri, qui descendit, et sepultus est; non statim auditus ipse [Col. 0163A] accipit plagam? Acerbitas quidem atque impietas dicti tui cogere nos ad immoderatum ac fervidum respondendi impetum potest, sed restringenda paululum pii doloris sunt retinacula.



CAPUT X. Invehitur in illum, quod desertor catholicae religionis nihilominus in Ecclesia docere, sacrificare, et jus dicere ausus esset.

Te, inquam, ergo, te ipse consulo: dic mihi, quaeso, [Col. 0164A] si Judaeorum quispiam aut paganorum catholicae fidei symbolum neget, num audiendum eum existimes esse? non utique. Quid si id ipsum haereticus aut apostata? multo certe minus, quia [a 1Kb] intolerabilius est veritatem cognitam derelinquere quam incognitam negare. Duos igitur in te videmus, catholicum et apostatam; et prius quidem catholicum, et post [b 52Kb] apostatam. Quod ergo nobis sequendum putes, ipse [Col. 0165A] constitue; alterum enim praeponere in te non potes, nisi alterum in te ipse damnaveris. Dicis ergo damnari a te eum qui prius fuerit, damnari catholicum a te symbolum, damnari omnium confessionem, damnari fidem? Et quid igitur? o indignum facinus! o intolerabilis dolor! [a 3Kb] Quid facis in Ecclesia catholica, catholicorum praevaricator? Cur coetum populi polluis, qui fidem populi denegasti? Insuper et consistere in altario, et conscendere tribunal, et offerre impudentissimum ac perfidissimum os tuum populo Dei ausus es? occupare cathedram, praesumere sacerdotium, profiteri magistrum? Ut quid doces Christianos, Christum non credens? cum ipsum, in cujus Dei templo sunt, Deum neges: et post haec omnia, o insania! o furor! doctorem te et episcopum putas, [Col. 0165B] cum eum ipsum utique, o infelix caecitas! eum ipsum, inquam, Deum deneges, cujus te esse asseras sacerdotem? Sed efferimur prae dolore. Quid ergo inquit symbolum? vel quid tu in symbolo ipse dixisti? Dominum [Col. 0166A] utique Jesum Christum, Deum verum ex Deo vero, homoousion Patri, per quem saecula creata sunt, et omnia facta, hunc eumdem propter nos venisse, et natum esse ex Maria virgine. Cum ergo Deum natum ex Maria dixeris, quomodo Mariam Dei matrem negas? Cum Deum venisse dixeris, quomodo Deum nunc negas esse qui venit? Dixisti in symbolo: Credo in Jesum Christum Filium Dei, credo in Deum verum ex Deo vero, homoousion Patri, qui propter nos venit, et natus est ex Maria virgine, et crucifixus sub Pontio Pilato, et sepultus est. Nunc autem dicis: Si dixerimus, Credo in Deum Verbum Filium Dei unigenitum, ex Patre natum, homoousion Patri; qui descendit, et sepultus est; non statim auditus ipse accipit plagam? Vides ergo [Col. 0166B] destruere te penitus atque eradicare omnem catholici symboli, omnem catholici sacramenti fidem? o scelus! [b 1Kb] o portentum! ut ille ait, in ultimas terras asportandum! quia hoc rectius de te dicitur, [c 3Kb] ut in [Col. 0167A] illam scilicet solitudinem transeas, ubi nullum valeas invenire quem perdas. Fidem ergo salutis nostrae, sacramentum spei ecclesiasticae tu auditus tui atque aurium plagam putas. Et quomodo quondam, cum ad baptismum curreres, sanis haec sacramenta auribus audiebas? Quomodo cum te magistri Ecclesiarum docerent, aures tuae non vulneratae sunt? sine ulla tunc certe plaga duplici oris atque aurium fungebaris officio, cum et audita ab aliis diceres, et ipse te dicentem dictor audites. Ubi erant tunc haec aurium tuarum vulnera? ubi haec auditus tui plaga? Cur non contradixisti et reclamasti? Sed videlicet pro arbitrio ac libidine tua, cum vis, discipulus es; et Ecclesiae, cum vis, hostis; cum vis, catholicus; cum vis, apostata. Dignus nimirum auctor, qui in [Col. 0167B] quamlibet partem te contuleris, Ecclesias post te trahas, cujus voluntas lex vitae nostrae sit, qui mutabilitate tua humanum genus mutes; et [a 1Kb] quia tu esse [Col. 0168A] nolis quod omnes sunt, quod tu velis. Praeclara videlicet auctoritas, ut quia tu quod eras non es, esse mundus desinat quod fuit.



CAPUT XI. Diluit objectionem tacitam haereticorum qui fidei suae professionem in puerili aetate factam recantare volunt.

[b 2Kb] Sed parvulum te forsitan, cum renascereris, fuisse dicis; et ideo nec sapere tunc, nec reclamare valuisse. Verum est, obstitit tibi infantia ne contradiceres, [c 1Kb] qui mori vir contradicendo potuisses. Qui enim si [d 1Kb] in illa fidelissima ac devotissima Christi Ecclesia, [e 2Kb] cum sacerdos symbolum respondenti et acclamanti populo Dei traderet, mutire tu in aliquo aut reclamare tentasses? audiendus fortasse fueras, [Col. 0168B] ac non statim ut novum prodigii aut monstri genus in pestem aliquam exterminiumque mittendus. Non quia piissima illa ac religiosissima plebs Dei contaminari [Col. 0169A] vel impiissimi cujusquam sanguine velit; sed quia in magnis plerumque urbibus fervens Dei amore populus, cum exsurgere contra Deum suum quempiam viderit, calorem fidei retinere non novit. Sed esto: infans, si tamen ita est, contradicere ac reclamare symbolo non potueris; cur adultior jam robustiorque tacuisti? Crevisti certe, et vir factus, et ministerio ecclesiastico insertus es. Per tot ergo aetates, per tot officii ac dignitatis gradus, numquam intellecta a te fides est, quam tamdiu ante docuisti? Diaconum certe ejus te et presbyterum fuisse nosti; si displicebat tibi salutis regula, cur suscipiebas ejus rei honorem, cujus non approbabas fidem? Sed providus videlicet vir et simplex religiosus, ita temperare te inter utrumque voluisti, ut teneres et sacrilegii [Col. 0169B] perfidiam, et catholici dignitatem.



CAPUT XII. Christus crucifixus scandalum et stultitia est iis qui illum solitarium hominem fuisse affirmant.

[a 1Kb] Plaga ergo auditus tui et vulnus aurium tuarum est Deus natus, et Deus passus. Et ubi illud tuum est, Paule apostole: Nos autem praedicamus Christum crucifixum, Judaeis quidem scandalum, gentibus autem stultitiam, ipsis autem vocatis Judaeis et Graecis Christum Dei virtutem et Dei sapientiam (I Cor. I)? Quid est sapientia et virtus Dei? Deus utique. Christum autem, qui crucifixus est, Dei virtutem et sapientiam praedicat. Ergo si absque dubio sapientia Dei Christus, ergo absque dubio Christus Deus. Nos ergo, [Col. 0169C] inquit, praedicamus Christum crucifixum, Judaeis quidem scandalum, gentibus autem stultitiam. Crux itaque [Col. 0170A] Domini, quae stultitia gentibus et Judaeis scandalum fuit, tibi utrumque est. Neque enim aut stultitia ulla major est quam non credere, aut majus scandalum quam audire nolle. Vulnerabantur ergo illorum aures ad praedicationem ac passionem Dei, sicut nunc vulnerantur tuae. Plagam esse hoc auditus sui putabant, sicut tu putas. Et hinc erat quod ad nomen Dei ac Domini Jesu Christi, praedicante Christum Deum Apostolo, [b 2Kb] claudebant illi capitis sui aures, sicut tu claudis animi. Par in hac parte utriusque vestrum videri posset impietas, nisi quod hoc majus est crimen tuum, quod illi eum negabant, in quo adhuc passio ostendebat hominem; tu eum denegas quem etiam resurrectio jam probavit Deum. Ac per hoc illi eum persequebantur in terra, tu persequeris [Col. 0170B] et in coelo. Nec solum id, sed hoc utique crudelius et scelestius, quod illi negabant per ignorantiam, tu post fidem; illi nescientes Dominum, tu confessus Deum; illi sub aemulatione legis, tu sub professione antistitis; illi eum a quo se arbitrabantur alienos, tu eum cujus sacerdos es. O facinus indignum et inauditum! eum ipsum persequeris insectatione, cujus adhuc uteris dignitate.



CAPUT XIII. Respondet objectioni illi qua dicebant homoousion parienti esse debere nativitatem.

Sed magno videlicet perfidiae atque impietatis tuae argumento ad negandum ac persequendum Dominum Deum uteris, dicens: [c 2Kb] Homoousios parenti debet esse nativitas. Nondum ad plenum dico ac profero [Col. 0170C] in Dei nativitate penitus hoc non esse servandum, [d 1Kb] quia non parientis fuit nativitas ipsa, sed nati; et [Col. 0171A] ipse natus est ut voluit, cujus fuit hoc ipsum ut nasceretur. Interim [a 1Kb] qui homoousion parenti dicis nativitatem esse debere, ego Dominum Jesum Christum homoousion dico fuisse et Patri pariter, et matri. Pro personarum enim diversitate reddidit parenti unicuique similitudinem suam. Secundum divinitatem enim homoousios Patri, secundum carnem autem homoousios matri fuit. Non quod alter qui homoousios Patri, alter qui homoousios matri, sed quia idem Dominus Jesus Christus et homo natus et Deus utriusque in se parentis habuit proprietatem, dum et in eo quod homo est humanae matris reddidit similitudinem, et in eo quod Deus Dei Patris habuit veritatem.



CAPUT XIV. Comparat hunc errorem cum Pelagianorum doctrina.
[Col. 0171B]

Alioquin si non idem Christus ex Maria est qui ex Deo natus, duos absque dubio Christos facis, secundum illud scilicet Pelagianae impietatis scelus, quae solitarium hominem ex Virgine natum asserens, [b 1Kb] eruditorem eum dixit humani generis, magis quam redemptorem fuisse; quia non redemptionem vitae hominibus, sed vivendi dederit exemplum: videlicet ut sequentes eum homines dum similia agerent, ad consimilia pervenirent. Una ergo impietatis vestrae origo, eadem errorum radix est. Illi solitarium hominem ex Maria natum asserunt, et tu idem. Illi filium hominis a Filio Dei separant, et tu idem. [c 2Kb] Illi Salvatorem aiunt per baptisma Christum esse factum, tu in baptismo templum Dei factum. Illi [Col. 0171C] eum Deum non negant factum post passionem, tu negas eum etiam post ascensionem. In uno ergo admodum tantum distat vestra perversitas, quod illi in terris blasphemare videntur Dominum, tu et in coelo. Vicisti ac supergressus es, non negamus, quos [Col. 0172A] imitaris. Illi quasi aliquando desinunt Deum negare, tu numquam. Quamquam nec illorum habenda sit ad plenum vera confessio, qui Salvatori post passionem tantum honorem divinitatis impertiunt; et cum eum ante Deum negent, postea confitentur: quia, ut mihi videtur, in Deo qui partem denegaverit, totum negat; et qui non semper fuisse confessus fuerit, semper negat. Sicut et tu, etiam si hodie in coelo Dominum Jesum Christum, qui ex Maria virgine natus est, verum Deum diceres, tamen nisi semper Deum diceres, non vere confitereris. Sed videlicet non vis mutare in aliquo aut variare sententiam: quem natum hominem solitarium dicis, etiam hodie Deum non esse contendis. O nova ac singularis impietas! quem cum haereticis hominem [Col. 0172B] esse asseris, Deum nec cum haereticis confiteris.



CAPUT XV. Eos qui huic errori patrocinantur duos Christos agnoscere ostendit.

Sed tamen, dicere institueram, duos a te absque dubio Christos fieri, idipsum dilucidandum est. Dic mihi, quaeso, tu qui Christum a Filio Dei separas, quomodo in symbolo Christum ex Deo natum esse fatearis? Ais enim: Credo in Deum Patrem, et in Christum Jesum Filium Dei. Habes ergo hic Jesum Christum Filium Dei. Dicis autem ex Maria non eumdem Filium Dei natum. Ergo alter ex Deo Christus, alter ex Maria. Duo ergo in sententia tua Christi sunt. Qui cum in symbolo Christum non neges, [Col. 0172C] alterum ex Maria Christum asseris quam eum quem in symbolo confiteris. Sed dicis forsan Christum non esse ex Deo natum; et quomodo in symbolo ais: Credo in Jesum Christum Filium Dei? Aut negaturus es ergo symbolum, aut confessurus [Col. 0173A] Filium Dei Christum. Si autem confiteris in symbolo Christum Filium Dei, necesse est ut eumdem ex Maria confitearis Christum Filium Dei. Aut si alium ex Maria Christum asseris, duos utique Christos esse blasphemes [Lips. in marg. blasphemas].



CAPUT XVI. Ostendit insuper doctrinam hanc Trinitatis confessionem evertere.

Sed tamen, etiamsi perversitas ac perfidia tua hac symboli fide non concludatur, nonne, quaeso, ratione ipsa ac luce veritatis obrueris? Dic mihi, quaeso, quisquis ille es, haeretice. Trinitas certe est quam credimus, quam confitemur, Pater et Filius et Spiritus sanctus. De majestate Patris ac Spiritus nulla quaestio est. Filio calumniaris, eo quod non eumdem [Col. 0173B] ex Maria dicas editum quem ex Deo Patre generatum. Dic mihi ergo: cum Filium Dei unigenitum natum ex Deo [a 1Kb] non negas, hunc qui ex Maria natus [Col. 0174A] est, quem velis esse? Dicis hominem solitarium, juxta illud quod ipse dixit: [b 5Kb] Quod natum est ex carne caro est (Joan. III). Sed appellari homo non potest solitarius, qui sola non est humanae creationis lege generatus. Quod enim in ea natum est, inquit angelus, de Spiritu sancto est (Matth. II). Et hoc tamen etiam tu ipse, qui omnia admodum sacramenta salutis negas, negare non audes. Cum ergo ex Spiritu sancto natus sit, et dici homo non queat solitarius, qui est Deo inspirante conceptus; si ille non est, qui, juxta Apostolum, semetipsum exinanivit, formam servi accipiens (Philipp. II); et Verbum caro factum est (Joan. I); et humiliavit semetipsum factus obediens usque ad mortem (II Cor. VIII); et qui propter nos egenus factus est, cum esset [Col. 0174B] dives (Philipp. II); dic mihi ergo, quis ille est, qui et ex Spiritu sancto editus, et Deo obumbrante conceptus? Alterum [c 6Kb] absque dubio esse dicis. Duo ergo [Col. 0175A] sunt: id est, et ille qui est ex Deo Patre in coelo genitus, et ille qui ex Maria Deo inspirante conceptus. Ac per hoc [a 14Kb] quartus est hic, quem introducis: quem in tantum cum verbis hominem solitarium dicas, re ipsa solitarium non fuisse confirmas; ut eum, etiamsi non ita ut debes, tamen et honorabilem et venerandum et adorandum esse fatearis. Ergo cum et adorandus sit utique Dei Filius qui ex Patre natus, et adorandus qui per Spiritum sanctum ex Maria procreatus; duos ergo et honorabiles tibi et venerabiles facis, quos in tantum a se dividis, ut [Col. 0176A] peculiariter suo quemque honore venereris. Ac per hoc intelligis quod negando ac separando a se Filium Dei, totum, quantum in te est, sacramentum divinitatis evertis. Dum enim quartam in Trinitate personam conaris inserere, vides te totam Trinitatem penitus denegasse.



CAPUT XVII. Qui in uno catholicae religionis articulo hallucinatur, universam fidem fideique meritum evacuat.

Quae cum ita sint, [b 4Kb] negans ergo unum Jesum [Col. 0177A] Christum Filium Dei, negasti omnia. Nam et haec ratio ecclesiastici sacramenti et catholicae fidei est, ut qui partem divini sacramenti negat, partem non valeat confiteri. Ita enim sibi connexa et concorporata sunt omnia, ut aliud sine alio stare non possit, et qui unum ex omnibus denegaverit, alia ei omnia credidisse non prosit. Itaque si negas Deum Dominum Jesum Christum, necesse est ut, Filium Dei denegans, etiam Patrem neges. Quia juxta Joannis vocem: [a 1Kb] Qui non habet filium, nec patrem habet: qui autem habet filium, et patrem habet (Joan. II). Negans ergo genitum, etiam genitorem negas. Negans quoque Filium Dei in carne natum, consequens est ut etiam in Spiritu natum neges, quia idem natus in carne, [b 1Kb] qui prius natus in Spiritu. Non credens ergo [Col. 0177B] in carne editum, necesse est etiam passum esse non credas. Non credens autem illius passionem, quid reliquum est, nisi etiam resurrectionem neges? quia fides suscitati ex fide mortui est. Nec stare potest ratio resurrectionis, nisi fides mortis ante praecesserit. Negans ergo passum et mortuum, negas quoque ab inferis resurgentem. Consequens utique est ut neges etiam ascendentem, quia ascensio sine resurrectione esse non potuit. Et qui resurrexisse non creditur, necesse est nec ascendisse credatur, [Col. 0178A] dicente Apostolo: Qui enim descendit, ipse est qui ascendit (Ephes. IV). Ergo quantum in te est, Dominus Jesus Christus neque ab inferis resurrexit, neque coelum ascendit, neque ad dextram Dei Patris sedet, neque ad illum, qui exspectatur, examinationis ultimae diem veniet, nec vivos ac mortuos judicabit.



CAPUT XVIII. Convertit sermonem ad ipsum adversarium contra quem disputat, et illum ad resipiscendum invitat. Reconciliationis sacramentum lapsis ad salutem necessarium.

Intelligis itaque, o infelix et furiosa perversitas, evacuasse te penitus omnem symboli fidem, omnem spei sacramentique virtutem. Et in Ecclesia insuper [Col. 0178B] stare ausus es, et esse te sacerdotem putas: cum illa omnia denegaveris, per quae sacerdos esse coepisti? Redi ergo ad viam rectam, recipe sensum pristinum, resipisce tandem si aliquando sapuisti. Regredere ad temetipsum, si tamen habuisti in te quondam aliquid quo tunc regrediaris. Agnosce sacramenta salutis tuae, per quae innovatus, per quae renatus es. Non minus tibi nunc opus sunt quam tunc fuerunt: ut [c 2Kb] te per poenitentiam nunc regenerent, [d 1Kb] quae per fontem ante generarunt. Tene plenum [Col. 0179A] symboli ordinem: tene perfectam fidei veritatem. Crede in Deum Patrem, crede in Filium Deum: [Col. 0180A] in unum genitorem et in unum genitum (et eumdem tamen [a 12Kb] unigenitum et primogenitum) Dominum [Col. 0181A] omnium Jesum Christum, homoousion Patri: natum in deitate, natum in corpore: duplicis quidem nativitatis, sed unius majestatis. Qui creator omnium creaturarum idem fuerit natus ex Patre, qui postea natus ex Virgine.



CAPUT XIX. Temporalem Christi ortum nihil honoris aut virtutis detraxisse divinitati.

Hoc enim, quod ex carne atque in carne venit, ortus ejus fuit, non imminutio: et natus tantum est, non demutatus. Quia licet in forma Dei manens, formam servi assumpserit, infirmitas tamen habitus humani non infirmavit naturam Dei: sed incolumi utique atque integra divinitatis virtute in carne hominis totum quod actum est, [a 2Kb] profectus fuit hominis, [Col. 0181B] non defectio majestatis. Nam cum editus in carne humana Deus est, [b 1Kb] nondum est in carne natus, ne Deus in se maneret, sed ut Deo in se manente homo Deus esset. Et ideo Martha cum carnalibus oculis hominem cerneret, spiritalibus tamen Deum confitebatur, dicens: Utique, Domine, ego credidi quia tu es Christus Filius Dei vivi, qui in mundum venisti (Joan. XI). Ideo Petrus, revelante Spiritu sancto, cum extrinsecus filium hominis aspiceret, Dei tamen Filium [Col. 0182A] praedicabat, dicens: Tu es Christus Filius Dei vivi (Matth. XVI). Ideo Thomas, cum carnem tangeret, Deum se tetigisse credebat, dicens: Dominus meus et Deus meus (Joan. XX). Unum enim Christum omnes confitebantur, ne duos facerent. Hunc ergo crede; et ita crede Dominum omnium Jesum Christum, unigenitum et primogenitum, eumdem rerum creatorem, quem hominum conservatorem: eumdem prius conditorem totius mundi, quem postea redemptorem generis humani. Qui cum Patre atque in Patre permanens, Homoousios Patri, juxta Apostolum, formam servi accipiens, humiliavit se usque ad mortem, mortem autem crucis: et juxta symbolum: Natus est ex Maria Virgine, crucifixus sub Pontio Pilato, et sepultus; et tertia die resurrexit, secundum Scripturas; [Col. 0182B] et in coelum ascendit; et iterum veniet judicare vivos et mortuos. Haec est enim fides nostra, haec est salus nostra: Deum ac Dominum Jesum Christum, eumdem et ante omnia credere, et post omnia. Quoniam, ut scriptum est, [c 1Kb] Jesus Christus heri et hodie, ipse et in saecula (Hebr. XIII). In heri enim omne praeteritum tempus ostendit, in quo ante principium natus a Patre est. In hodie autem saeculi hujus spatia, in quo rursus ex Virgine natus est, passus est, resurrexit. [Col. 0183A] In eo vero quod ipse in saecula dicitur, [a 1Kb] omnis futurae aeternitatis immensitas designatur.



CAPUT XX. Docet ex dictis non effici ut Deus mortalis vel carneus ante saecula fuisse dicatur, etsi idem sit Christus qui ab aeterno Deus et in tempore homo factus est.

Sed dicis forsitan: Si eumdem in fine temporum natum dicam ex Virgine, qui ante omnia natus fuerit ex Deo Patre, carneum me etiam ante mundi initia Deum dicere: qui ipsum dicam postea hominem, quem semper Deum: ac per hoc hominem illum qui natus sit, postea semper fuisse. Nolo te hac ignorantiae caecitate atque hac errorum nocte confundi, ut putes me [b 2Kb] hominem qui ex Maria natus est, ante exordia rerum asserere, et Deum etiam ante principia [Col. 0183B] mundi semper corporeum praedicare. Non ita, inquam, non ita dico, quod priusquam nasceretur homo, in Deo fuerit, sed quod postea in homine natus Deus sit. Non enim caro illa quae ex carne Virginis nata est, semper fuit, sed Deus, qui semper fuit, ex carne Virginis in carne hominis advenit. Verbum enim caro factum, [c 2Kb] non carnem secum exhibuit, sed carni se hominis dignatione divinitatis univit. Dic enim mihi quando vel ubi Verbum caro factum est, aut ubi exinanivit semetipsum formam servi accipiens, aut ubi egenus factus est, cum esset dives? nisi in illo sacro Virginis utero, ubi, dum incarnatur, Verbum Dei caro dicitur factum; dum editur, formam servi in veritate suscepit; dum humana conditione patibulo affigitur, fit egenus, et pauper redditur [Col. 0183C] passione carnali, cum esset majestate divina dives? Alioquin, si, ut ipse ais, post haec in eum, ut in unum [Col. 0184A] prophetarum atque sanctorum divinitas venit: ergo et in illis in quibus habitare dignatus est, Verbum caro factum est: ergo per unumquemque illorum exinanivit semetipsum, formam servi accipiens. Ac per hoc nihil novum nec praecipuum in Christo factum est; nihil singulare, nihil mirabile nec conceptio ipsius habuit, nec nativitas, nec mors.



CAPUT XXI. Christum ab aeterno fuisse, divinarum Scripturarum tradit auctoritas.

Et tamen, ut ad superiora redeamus, cum haec ita sint omnia, sicut diximus: quomodo Jesus Christus (quem tu hominem tantummodo esse asseris, etiam antequam ex Virgine nasceretur) semper fuisse legitur et a prophetis atque apostolis Deus etiam ante [Col. 0184B] saecula praedicatur? dicente Paulo, unus Dominus Jesus, per quem omnia (I Cor. VIII). Sed et alibi: Quoniam in Christo, inquit, creata sunt omnia in coelis et in terra, visibilia et invisibilia (Coloss. I). Symbolum quoque et humana pariter et divina auctoritate contextum: Credo, inquit, in Deum Patrem, et in Deum [Lips. in marg. Dominum] Jesum Christum, Filium ejus unigenitum, et primogenitum totius creaturae. Et post alia: Deum verum ex Deo vero: per quem et [d 1Kb] saecula compaginata sunt, et omnia facta. Et item: Qui propter nos venit, et natus est ex Maria virgine, et crucifixus, et sepultus.



CAPUT XXII. Conjunctio hypostatica facit ut ea quae carnis sunt in Christo, Deo tribuantur.

[Col. 0184C] Quomodo ergo cum ipsa [e 1Kb] confessione nostra ante [Col. 0185A] Virginis partum atque conceptum [a 2Kb] Dominicus homo omnino non fuerit, Christus tamen, qui a te homo solitarius dicitur, Deus in scriptis sanctis sine exordio praedicatur? et tanta hominis ac Dei unitas legitur [b 1Kb] ut et homo Deo semper ante coaeternus, [c 3Kb] et postea homini Deus compassus esse videatur? cum utique nec [d 9Kb] ininitiabilis homo, nec passibilis Deus credendus sit esse. Illud est utique, quod jam superioribus scriptis testati sumus, quod unitus homini, id est, suo corpori Deus, nullam fieri patiatur inter hominem ac Deum humana opinione distantiam. Nec admitti omnino voluit, ut alius a quoquam Filius hominis, alius Filius Dei crederetur. Sed ita omnibus scriptis sacris Dominicum hominem connectit Deo [Col. 0186A] atque concorporat, ut nec in tempore admodum hominem quis a Deo, nec in Passione possit Deum ab homine discernere. Si enim ad tempus respicis, invenies semper Filium hominis cum Filio Dei. Si ad Passionem, invenies semper cum Filio hominis Dei Filium: ita scilicet unitum et individuum sibi Christum Filium hominis ac Dei Filium, ut quantum ad vocem divinae Scripturae pertinet, nec homo separari a Deo tempore, nec ab homine Deus omnino valeat Passione. Hinc enim illud est: [e 1Kb] Nemo ascendit in coelum, nisi qui de coelo descendit, Filius hominis qui est in coelo (Joan. III). Ubi cum Filius Dei loqueretur in terris, Filium esse hominis, testabatur in coelis: et eumdem Filium hominis quem ascensurum dicebat [Col. 0187A] in coelum, descendisse quoque antea testabatur e coelo. Vel illud: [a 1Kb] Si videritis Filium hominis ascendentem ubi erat prius (Joan. VI): cum eum qui ex homine natus est nominet, in supernis tamen semper fuisse testatur. Sed et Apostolus, si ad tempus respicitur, per Christum omnia facta praedicat: Unus enim, inquit, Dominus Jesus Christus, per quem omnia (I Cor. VIII). Si autem ad passionem majestatis, Dominum crucifixum esse designat. Si enim, inquit, cognovissent, numquam Dominum majestatis crucifixissent (I Cor. II). Et ideo etiam symbolum, unigenitum et primogenitum Dominum Jesum Christum Deum verum ex Deo vero, homoousion Patri, et creatorem omnium dicens, natum ex Virgine, et crucifixum, postea et sepultum esse testatur. Ita concorporans [Col. 0187B] scilicet Dei et hominis Filium, et uniens hominem ac Deum, ut nec in tempore fieri ulla valeat, nec in passione, divisio; cum idem utique Dominus Jesus Christus, et per aeternitatem temporis Deus, et per tolerantiam passionis homo esse doceatur: ac licet nec homo ininitiabilis, nec Deus passibilis dici debeat, in uno tamen Domino Jesu Christo et homo ante perpetuus, et Deus mortuus praedicatur. Vides [Col. 0188A] ergo quod Christus omnia est, et nomen illius significatio utriusque naturae: quia et homo et Deus natus: ita et in se cuncta complectitur, ut in ejus nomine nihil deesse noscatur. Non ergo ante partum Virginis eadem in praeterito aeternitas hominis quae Dei: sed quia in utero Virginis unitus est Deus homini, factum est ut in Christo omnino non possit alterum sine altero nominari.



CAPUT XXIII. Synecdochicam hanc locutionem, qua a parte totum intelligitur, divinis litteris esse perauam familiarem.

[b 1Kb] Quidquid ergo de Domino Jesu Christo dixeris, totum dicis, et in Dei Filio Filium hominis, et in [Col. 0188B] hominis Filio Dei Filium nuncupabis; [c 2Kb] tropo scilicet synecdoches, quo et a parte totum intelligitur, et a toto portio nominatur. Docentibus id utique etiam scriptis sacris, in quibus Dominus saepe hoc tropo utens, dum de aliis sic docet, sic etiam de seipso voluit intelligi. Neque enim in divinis voluminibus aliter vel dies interdum, vel res, vel homines, vel tempora designantur. Sicut illud, [d 15Kb] quod [Col. 0189A] quadringentis Israelem annis serviturum Aegyptiis Deus praedicat, dicens ad Abraham: Sciens scito, [Col. 0190A] quia peregrinum erit semen tuum in terra non sua, et servituti eos subjicient, et affligent eos annis quadringentis [Col. 0191A] (Genes. XV). Cum, si omne tempus ex quo Deus locutus est consideretur, plus sint quam quadringenti; si autem illud tantum quo servierunt, minus. Quod scilicet tempus, nisi hoc tropo intelligatur, [Col. 0192A] mentitus forsitan, quod absit a Christianis sensibus, Dei sermo videatur. Sed dum utique [a 6Kb] a tempore divinae vocis, et totum vitae tempus annos plus quam quadringentos, et servitus minus multo [Col. 0193A] quam quadringentos habet: ita fit ut vel a toto pars, vel a parte totum valeat intelligi. Non dissimilis quoque etiam de diebus interdum ac noctibus significatio est: ubi cum in utroque tempore unus dies intelligatur, in parte unius temporis tempus utrumque monstratur. Hoc siquidem modo etiam illud, quod de tempore Dominicae passionis obscurum videtur, aperitur. Cum enim sub exemplo Jonae prophetae [Col. 0194A] [a 37Kb] futurum Filium hominis Dominus in corde terrae tribus diebus et tribus noctibus esse praedixerit (Matth. XII): et post sextam sabbati, qua crucifixus est, non nisi una tantum apud inferos die et duabus noctibus fuerit, quomodo divini sermonis veritas invenitur? Tropo scilicet synecdoches, id est, ut ad diem qua crucifixus est, nox praeterita, et ad noctem qua resurrexit, dies futura referatur: ac [Col. 0195A] sic additis et nocte quae praecessit diei suae, et die qui subsecutus est nocti suae, nihil defuisse integro tempori noscitur, quod a sui parte impletur. Scatent his rationum exemplis Scripturae sacrae, sed longum est universa memorare. Sic enim dicente psalmo: [a 1Kb] Quid est homo, quod memor es ejus (Psal. VIII)? a parte totum intelligitur, dum uno homine nuncupato, plenitudo humani generis demonstratur. Sic etiam illud [b 1Kb] ubi Achab peccavit, peccasse plebs dicitur; dum universitate appellata, a toto portio designatur. [c 1Kb] Joannes quoque praecessor Domini, Post me, inquit, venit vir qui ante me factus est, quia prior me erat (Joan. I). Quomodo igitur post se venturum indicat, quem ante se fuisse designat? Si enim de homine hoc, qui postea natus est, intelligitur, quomodo ante ipsum fuit? Si de Verbo, quomodo vir [d 10Kb] post me venit? [Col. 0196A] nisi quod in uno Domino Jesu Christo et posterioritas hominis, et Verbi antiquitas demonstratur. Ac sic fit ut unus idemque Dominus ante illum fuerit et post illum venerit, quia et secundum carnem est Joanne posterior, et secundum divinitatem omnibus prior. Et ideo ille virum tantummodo nominans, et hominem demonstravit, et Verbum; quia cum Dominus Jesus Christus Filius Dei, et homine consummatus fuerit, et Verbo, unum de eo dicens, omnia demonstravit. Et quid plura? Dies me, ut reor, deficiat, si omnia quae de hoc dici possunt colligere aut enarrare tentavero. Et satis haec, quae nunc diximus, in hac negotii parte dumtaxat, et ad symboli sunt expositionem, et ad causae officium, et ad libri modum.



LIBER SEPTIMUS.
[Col. 0195]


CAPUT PRIMUM. Adversariorum calumniis responsurus divini numinis opem implorat, ut doceat orationem praemittendam esse ab his qui ad disputandum cum haereticis accedunt.
[Col. 0195D]

Quod evenire his solet qui cum pelagus jam evaserint, aut praetentas portibus syrtes, aut vicina littoribus saxa formidant, mihi hoc admodum accidit, ut reservatis ad ultimum quibusdam haereticorum calumniis, cum jam ad exacti laboris terminum venerim, [Col. 0196D] eum ipsum finem incipiam metuere, ad quem desideraveram pervenire. Sed ut Propheta ait: Dominus mihi adjutor est, non timebo quid faciat mihi homo (Psalm. CXVII): non timeamus praetentas haereticorum insidiantium foveas et obseptas spinis passim horrentibus vias, quae cum asperent magis itinera quam claudant, de emundatione nobis potius labor, quam de possibilitate formido. Quia cum nobis agentibus rectum iter infirmiter se objiciant, et [a 1Kb] horreant ambulantibus magis quam obsint, [b 1Kb] plus [Col. 0197A] habet officium atque opus nostrum in purgatione quod agat, quam ex difficultate quod timeat. Igitur [a 1Kb] ad monstruosum illud lethiferi serpentis caput mittentes manum, et pertractare omnia admodum illigata ingentibus spiris tortuosi corporis membra cupientes, te, quem semper precati sumus, etiam atque etiam, Domine Jesu, precamur, ut des nobis verbum in apertione oris (Ephes. VI) ad [b 21Kb] destructionem munitionum, cogitationes destruentes, et omnem altitudinem extollentem se adversum scientiam Dei, ut captivemus omnem intellectum in obedientia tua (II Cor. X); quia vere ille liber fit, qui coeperit tibi esse captivus. Adesto ergo tu [c 1Kb] officio tuo operi, tuis pro te supra mensuram virium connitentibus. Da hiantia novi serpentis ora, et tumentia lethalibus venenis [Col. 0197B] colla conterere; qui facis supra serpentes et scorpiones illaesos credentium pedes ingredi, ac super aspidem et basiliscum ambulare, conculcare leonem [Col. 0198A] et draconem (Lucae X, Psalm. XC). Tribuasque per intrepidam innocentiae constantis audaciam: [d 1Kb] ut delectetur infans ab ubere super foramine aspidis, et in cavernam reguli, qui ablactatus fuerit, manum suam mittat (Isaiae XI). Da ergo et nobis in cavernas hujus immanissimi ac scelestissimi reguli innocuas manus mittere. Et si in foraminibus quibusdam jam, id est, in sensu humanorum latebras aut cubile habuit, aut ova posuit, aut squamosi tractus semitam dereliquit, aufer ab universis perniciosissimi anguis hujus sordidum et ferale contagium. Extrahe illatas perfidiae immunditias, et obsessas redolenti coeno animas [e 1Kb] ventilabro sacrae purgationis emunda, ut speluncae latronum domus orationum sint. Et [f 10Kb] in quibus nunc, ut scriptum est, diversoriis ericii et onocentauri, et [Col. 0198B] pilosi, et diversorum prodigiorum monstra versantur (Isaiae XXXIV), in his sancti Spiritus tui dona, id est, fidei ac religionis decora resplendeant. Ac sicut, [Col. 0199A] ejectis quondam idolorum cultibus exterminatisque simulacris, fecisti ex fanis daemonum templa virtutum, inserens in cavernas serpentum et scorpionum fulgentis luminis radios, et ex cubilibus errorum ac turpitudinum domos ornamentorum ac pulchritudinum reddidisti, ita omnibus quorum oculos caligo haereticae perversitatis obsedit lucem misericordiae tuae ac veritatis infunde, ut Incarnationis tuae magnum ac salutiferum sacramentum reserato tandem ac puro lumine contuentes, ita te ex sacrosancto illo immaculatae Virginis utero editum mundo verum hominem esse intelligant, ut verum tamen Deum semper fuisse cognoscant.



CAPUT II. Dissolvit objectionem sumptam ex illis verbis: Nemo anteriorem se parit.
[Col. 0199B]

Ac priusquam de his rebus loqui incipio quas necdum libris superioribus praelibavi, aequum arbitror ut enitar exsolvere quae jam ante promisi, ut expleta penitus sponsione, liberius de intactis dicere ordiar, cum de pollicitis satisfecero. Ait ergo ad destruendam sacrae nativitatis fidem sibilans in Dei Ecclesia novus coluber: [a 1Kb] Nemo anteriorem se parit. Primum ergo te non solum quid dicas, sed etiam unde dicas, nescire arbitror. Si enim scires, aut intelligeres unde diceres, nequaquam unigeniti Dei nativitatem mortalis opiniunculae ratione censeres; neque ei qui extra conceptum humanae originis natus est, humanis definitiunculis praejudicare tentares; aut terrenas impossibilitates divinae omnipotentiae [Col. 0199C] objiceres, si Deo impossibile nihil esse cognovisses. Nemo ergo, inquis, anteriorem se parit. Dic mihi, quaeso, de quibus te loqui causis, de quorum animantium aestimas definire naturis? hominibus te an feris, avibus an pecudibus legem ponere putas? Ista enim sunt et alia hujuscemodi, de quibus [Col. 0200A] haec dici possunt. Nemo enim ex his anteriorem se gignere praevalet, quia ea quae orta jam fuerint redire in id rursum non queunt, ut nova creatione generentur. Et ideo nemo anteriorem se parere, quoniam nec anteriorem gignere potest, quia non venit causa pariendi nisi ex possibilitate generandi. Tu ergo id in nativitate omnipotentis Dei, quod in ortu terrenorum animalium considerandum putas? et ei naturam humanae conditionis objicis, qui est auctor ipse naturae? Vides ergo, ut supra dixi, nescire te unde aut de quo dicas, qui facturas factori comparas, et ad aestimandam Dei omnipotentiam earum rerum exemplo uteris, quae ipsae utique non essent, nisi idipsum ex Deo essent quod sunt. Deus ergo ut voluit, et quando voluit, et ex ea qua voluit, [Col. 0200B] advenit. Nec tempus ei, nec persona, nec consuetudo hominum, nec exempla rerum praejudicarunt; quia obsistere ei non potuit lex creaturarum, qui est creator ipse cunctorum. Et posse ei quod voluit promptum fuit, quia potestas adfuit voluntati. Vis scire aliquatenus quanta sit omnipotentia Dei? ego id etiam Dominum de creaturis suis facere posse credo, quod tu eum de se ipso facere potuisse non credis. Omnia enim animantia quae posteriora se pariunt, si modo id Deus jubeat, [b 3Kb] anteriora multo se parere possunt. Nam et cibi ipsi et pocula, si ea Divinitatis voluntas sit, in conceptus quosdam et progenies verti possunt. Aquae denique ipsae, quibus ab exordio rerum manantibus, et quibus admodum omnia animantia utuntur, corporari, si id Deus [Col. 0200C] jubeat, in visceribus et gigni possunt. Quis enim sacris operibus modum statuet, aut divinam providentiam circumscribet? aut [c 1Kb] quis, ut scriptum est, dicit ei: Quid fecisti (Isaiae XLV)? Si negas omnia Deum posse, nega anteriorem nasci ex Maria, Deo nascente, potuisse. Si autem impossibile Deo nihil [Col. 0201A] est, cur ei impossibilitatem in suo ipso adventu objicis, cui impossibile nihil in omnibus esse cognoscis?



CAPUT III. Respondet ad illa verba: homoousios parienti esse debet nativitas.

Secunda aut perversitatis tuae vel calumnia blasphematrix, vel blasphemia calumniatrix est, qua ais: [a 1Kb] Homoousios parienti debet esse nativitas. Non dissimilis superiori; verbis enim magis quam re et genere diversa est. Cum enim de nativitate Dei agatur, idem dicis, potentiorem ex Maria non potuisse nasci, quod superius, anteriorem non potuisse generari. Et ideo vel id quod supra dictum est (Vide [Col. 0201B] cap. 13 lib. VI), etiam de hoc responsum puta; vel id quod nunc dicendum est, etiam de illo responderi existima. Ais ergo: homoousios parienti debet esse nativitas. Si ad terrenas creationes respicit, vel maxime ita evenit. Sin autem ad ortum Dei, quid in nativitate ejus naturae exempla consideras? quia constitutiones constitutori sunt obnoxiae, non [Col. 0202A] constitutionibus constitutor. Vis autem plenius scire quam non solum impiae, sed etiam ineptae sint hae calumniae tuae, et non videntis penitus Dei omnipotentiam cantilenae? Dic mihi, quaeso, tu, qui non nisi ex paribus paria nasci putas: unde [b 2Kb] inexplicabilis illa quondam in eremo coturnicum numerositas ad pastum Israeliticae plebis repente nata sit (Num. XI)? Non enim eas ante in aliquo loco a genitricibus suis editas, sed subito adventu legimus illatas. [c 13Kb] Cibus denique ipse ille coelestis, unde per quadraginta annos in Hebraeorum castra defluxit? numquid mannam manna generavit (Exod. XVI)? Sed haec de vetustis rerum miraculis. Quid de novis? [d 2Kb] Paucis panibus ac pisciculis innumeras populorum sequentium turbas Dominus Jesus Christus [Col. 0202B] in eremo non semel pavit (Matth. XIV et XV). Satietatis ratio in cibis non fuit, quia esurientes causa invisibilis et arcana saturavit, praesertim cum plus multo superfuerit saturitati quam appositum fuerat esuritioni. Qua ratione hoc totum factum est, ut cum satietatem edentes caperent, etiam augmentis ineffabilibus cibus ipse ditesceret? [e 2Kb] Natum in Galilaea [Col. 0203A] vinum de aquis legimus (Joann. II). Dic mihi quomodo disparem a sui qualitate substantiam dispar natura generavit? praesertim cum id quod Dominicae nativitati maxime convenit, nobilioris admodum rei ortus ex inferiore processerit? Dic mihi ergo quomodo ex illa aquae simplicitate egregius vini et admirabilis sapor natus sit? quomodo sit aliud haustum, aliud infusum? Numquid cisterna illa vel puteus hanc naturam habuit, ut aquas ex se sumptas in optima vina mutaret? Aut numquid vasorum id qualitas, aut ministrorum egit industria? nihil utique horum. Et quomodo facti ratio cogitatione cordis non comprehenditur, cum facti tamen veritas conscientiae firmitate servetur? [a 7Kb] Caeco super oculos in Evangelio (Joann. IX) lutum positum est, [Col. 0203B] et oculi abluto nati sunt. Numquid aut aqua hanc naturam habuit ut oculos pareret? aut lutum ut lucem crearet? nihil utique horum, praesertim cum aqua caeco nihil conferat, lutum autem videntibus etiam obesse possit. Et quomodo res nocendi vim in se habens officium remedii ac salutis exhibuit; et quae obesse sanis solet, quasi ministra tunc sanitatis fuit? Dicis itaque Dei hanc tribuisse virtutem, Dei praestitisse medicinam: et omnia haec quae diximus omnipotentiam penitus effecisse divinam, qui potens sit utique et ex insolitis nova condere, et ex contrariis salubria constituere, et ea quae in impossibilitatibus atque in efficientiis sita sint, in rerum possibilitates effectusque mutare.



CAPUT IV. Deum sicut in rebus caeteris, ita in temporali ortu suo omnipotentiam suam declaravisse.
[Col. 0203C]

Idem ergo de ortu ipsius Domini, quod de rebus omnibus confitere. Crede Deum natum, ut voluit, quem non negas potuisse quod voluit: nisi forte virtutem, quae ei ad alia omnia adfuit, ad seipsum aestimas defuisse; et ipsi ad nativitatem suam omnipotentia sua defuit, quae ab eo procedens universa penetravit. Tu mihi in nativitate Domini, objicis: Nemo anteriorem se parit; et in partu, quo omnipotens [Col. 0204A] Deus natus est, dicis: Homoousios parienti debet esse nativitas: quasi vero cum quolibet hominum humanis legibus agas, cui impossibilitatem suam objicias, quem terrena infirmitate concludas. Communem omnium dicis conditionem esse nascendi, eamdem legem esse generandi; non potuisse penitus in universitate generis humani uni tantum homini contingere, quod vetuerit Deus omnibus provenire. Non intelligis de quo dicas, non vides de quo loquaris: quia auctor utique omnium conditionum et cunctarum lex naturarum est, per quem est, et quidquid homo potest, et quidquid non potest; quia ipse utriusque rei penitus modum statuit, et usquequo accedere facultas, et quo ulterius non progrederetur infirmitas. Quam insane ergo tu ei impossibilitatem [Col. 0204B] humanam objicis, cui possibilitas ipsa debetur? Si personam Domini terrenis infirmitatibus aestimes, et omnipotentiam Dei humanis rationibus metiaris, nihil utique, quod secundum corporeas ipsius passiones Deo congruum videatur, invenies. Si enim verisimile videri potest, ut Maria anteriorem se Deum parere non quiverit, quomodo verisimile erit, quod crucifixus ab hominibus Deus fuerit? et tamen idem qui crucifixus est, Deus ipse praedixit: [b 1Kb] Si affiget homo Deum suum, quia vos affigitis me (Malach. V)? Si ideo natus ex Virgine Dominus non putabitur, quia anterior parienti fuerit, qui nascebatur: quomodo Deus sanguinem habuisse creditur? et tamen ad presbyteros Ephesiorum dicitur: Regite Ecclesiam Dei, quam acquisivit sanguine suo (Act. XX). Postremo, quomodo [Col. 0204C] auctor vitae privatus vita existimabitur? Et tamen Petrus, Auctorem, inquit, vitae interfecistis (Actor. III). Nemo in terris situs, in coelis esse potest: et quomodo Dominus ipse dicit, Filius hominis qui est in coelo (Joan. III)? Si denique ideo natum ex Virgine Deum non putas, quia homoousios parienti debet esse nativitas: quomodo res dissimiles ex dissimilibus crediturus es substitisse naturis? Ergo apud te nec coturnices subito ventus intulit, nec manna decidit, nec vinum ex aqua prodiit, nec multa millia [Col. 0205A] hominum exiguo cibo pasta sunt, nec post lutum caeco lumen apparuit. Quod si haec omnia incredibilia utique et contra rationem videntur, nisi a Deo facta credantur, cur in nativitate ejus denegas, quod in operibus confiteris? Aut numquid praestare ortui suo adventuique non potuit, quod humanis remediis atque utilitatibus non negavit?



CAPUT V. Argumentis, ex ipsa natura depromptis, docet, regulam illam adversariorum, qua statuunt homoousion parienti esse debere nativitatem, in multis fallere.

Longum est de hac re et prope fabulosum, amplius dicere. Sed tamen ad confutandam ineptiam atque insaniam tuam, qua ais, quod homoousios parienti [Col. 0206A] nativitas esse debeat, id est, quod dissimilem sibi res quaelibet parere non possit: etiam terrenarum rerum exempla proferam, quo ex dissimilibus nasci multa convincam. Non quod in tali re comparatio ulla aut fieri possit, aut esse debeat, sed ut non dubites in sacro ortu existere id potuisse, quod etiam in terrenis his et caducis videas provenire. [a 10Kb] Apes, sicut minima admodum, ita prudentissima ac solertissima animalia, ex diversissimis edi legibus atque exire naturis. Cum enim sint miri ingenii animantia, et non solum sensu, sed etiam prudentia abundent, excerptis quibusdam herbarum floribus procreantur. Quod majus exemplum adhibendum, aut assumendum putas? [b 1Kb] ex atomis animalia [Lips. in marg. ex inanimis [Col. 0207A] animalia, ex insensibilibus sensibilia] nascuntur. Qui opifex illic, qui fabricator est, qui formator corporum, qui inspirator animarum? Sonum denique ipsum, quo inter se quasi lequuntur, quis dedit? Concinnitates has pedum, artem orium [Lips. in marg. ingeniorum], elegantiamque pinnarum [Lips. in marg. pennarum] quis finxit atque composuit? [a 3Kb] Ingenium, iram, provisionem, motum, placiditatem, concordiam, dissensionem, bella, pacem, ordinationem, dispositionem, officia, principatus, omnia denique quae sunt illis quasi cum humano genere communia, cujus doctrina, aut cujus munere, quo imbuente aut quo instituente sumpserunt? Numquid hoc a paterno semine indeptae sunt? aut in genitali utero, atque in [Col. 0208A] materna carne didicerunt? [b 4Kb] Nec uterum utique norunt, nec semen sciunt: depasti tantummodo flores in alvearia congeruntur; ex quibus inaestimabili opificio apes exeunt. Nihil illic genitricum viscera prolibus conferunt; neque apes ex apibus eduntur; operariae sunt tantum, non procreatrices; ex herbarum flosculis animantia prodeunt: quid simile herbis et animantibus? quis fabricator igitur rerum istarum sit credo intelligis. I nunc et ambige, an potuerit nativitati suae Dominus id tribuere, quod vides eum etiam facturis minimis praestitisse? Superfluum forte sit post haec et alia addi aliquid: sed tamen etiam non necessaria ad exemplum, addantur ad cumulum. [c 11Kb] Locustis repente subtexi aera, impleri terras videmus. [Col. 0209A] [a 2Kb] Prode earum semina, prode ortus, prode generatrices. Inde enim, ut vides, exeunt, unde nascuntur. Praescribe his rebus omnibus, quod homoousios parienti esse nativitas sua debeat. Et tam invenieris in praescriptionibus his ridiculus, quam [Col. 0210A] nunc es in neganda Domini nativitate furiosus. Et quid post haec? Numquid progredi nos debere ultra vel tu ipse existimas? Adhuc addimus tamen aliquid: [b 6Kb] ex ovis volucrum, quas in Aegypto ibes vocant, basiliscos serpentes gigni indubitabile est. Quid cognatum [Col. 0211A] et consentaneum avi atque serpenti? Cur homoousios parienti nativitas sua non est? Et tamen haec omnia nec gignentes agunt, nec nascentes sciunt; sed fiunt latentibus causis et inexplicabili quadam atque multiplici gignentis lege naturae. Et tu ejus nativitati terrenarum opinionum praescriptiunculas objicis, qui ne earum quidem nativitatum rationem reddere potes, quae nutu ipsius ac praeceptione nascuntur, cujus arbitrium totum agit, cujus imperium totum efficit: cui nihil contraire, nihil obsistere potuit; [Col. 0212A] et ad totum, quod possibilitate agendum erat, velle suffecit.



CAPUT VI. Aliud Nestorii argumentum, quo Christum Adamo per omnia parem efficere contendebat, refellit.

Sed tempus tandem est ut reliquas etiam occultiores atque insidiosiores blasphemias tuas, quia, quod maluissemus, jam ignorare non possumus, saltem, ne ignorantes capiant, detegamus. [a 6Kb] Posuisti in quodam [Col. 0213A] pestifero tractatu tuo, dicens: Quoniam divinae naturae imago est homo, hanc autem projecit diabolus in corruptionem, doluit sicut pro imagine sua Deus, sicut pro statua sua imperator, et corruptam reparat imaginem; et sine semine formavit de Virgine naturam, secundum illum qui sine semine natus est Adam, et per hominem humanam naturam suscitat; quoniam enim per hominem mors, ideo et per hominem resurrectio mortuorum (I Cor. XV). Veneficorum quorumdam, ut aiunt, consuetudo est ut in poculis quae conficiunt venenis mella permisceant, ut dulcibus nocitura celentur; et dum quis mellis dulcedine capitur, veneni peste perimatur. Ita ergo et tu, dicens: Divinae naturae imago est homo: hanc autem projecit diabolus in corruptionem; doluit sicut pro imagine [Col. 0213B] sua Deus, sicut pro statua sua imperator: [a 3Kb] ora quodammodo poculi pestilentis dulcedine quadam et quasi melle circumlinis; ut haurientes ingestum poculum homines, dum illecebrosa degustant, perniciosa non sentiant. Dei nomen objicis, ut religionis nomine mentiaris; sancta praemittis, ut perversa persuadeas; et confitendo Deum id efficias, ut eum ipsum neges, quem confiteris. Quis enim non videt quo eas, quid moliaris? Dicis quippe: Doluit sicut pro imagine sua Deus, sicut pro statua sua imperator, et corruptam reparat imaginem, et sine semine formavit de Virgine naturam, secundum illum qui sine semine nascitur Adam, et per hominem humanam naturam suscitat; quoniam enim per hominem mors, ideo et per hominem resurrectio mortuorum. [Col. 0213C] Hoc ergo tanto studio, hoc tanto actu praelocutionibus blandis fallax insidiator egisti, ut Deum in praecedentibus nominans, ad hominem in consequentibus pervenires; et eum ipsum solitarii hominis contumelia post afficeres, cui subdolae humilitatis officio honorem Dei ante detulisses. Dicis ergo quod imaginem Dei, quam diabolus projecerit in corruptionem, [Col. 0214A] pietas divina repararit: Corruptam enim, inquis, reparat imaginem. Jam hoc quam subdole quod ais, corruptam reparat imaginem, scilicet, ut persuadeas nihil plus fuisse in eo in quo imago reparabatur, quam in ea ipsa imagine fuerit cui reparatio praestabatur. Ac per hoc idem tantummodo vis esse Dominum quod Adam; nihil plus imaginis reparatorem quam ipsam imaginem corruentem. Denique quid agas, quid moliaris, sequentibus probas, dicens: Sine semine formavit naturam secundum illum qui sine semine nascitur Adam, et per hominem humanam naturam suscitat. [b 1Kb] Similem in omnibus et parem Adae Dominum Jesum fuisse asseris: illum utique sine semine, et hunc sine semine; illum hominem solum, hunc hominem solitarium. [Col. 0214B] Ac per hoc vides te diligenter cavisse ac prospexisse ne Dominus Jesus Christus aut major in aliquo Adamo, aut forte melior putaretur; cum ita eos sibi mensuris paribus comparaveris, ut derogaturum te quodammodo Adae aliquid crederes, si eidem quidpiam praetulisses.



CAPUT VII. Haeretici dogmata sua divinae Scripturae pallio tegere consueverunt.

Quoniam enim, inquis, per hominem mors, ideo et per hominem resurrectio mortuorum. Etiamne apostolico testimonio perversitatem ac scelus probare niteris? et contagione impietatis tuae Vas electionis infamas? videlicet, ut, quia a te auctor salutis tuae non intelligitur, idcirco etiam Apostolus Deum negasse [Col. 0214C] videatur. Et tamen, si Apostolicis testimoniis uti placebat, cur uno ejus contentus cuncta siluisti, et hoc non subdidisti statim: Paulus apostolus ab hominibus neque per hominem, sed per Jesum Christum (Galat. I)? aut illud: Sapientiam loquimur inter perfectos (I Cor. II)? et post alia: Quam nemo, inquit, principum saeculi hujus cognovit. Si enim cognovissent, [Col. 0215A] numquam Dominum majestatis crucifixissent (Ibid.)? vel illud: Quoniam in ipso habitat omnis plenitudo divinitatis corporaliter (Coloss. II)? et: Unus Dominus Jesus Christus, per quem omnia (I Cor. VIII)? [a 2Kb] An in parte Apostolum probans, in parte reprobans, in eo tantum eum recipis, in quo pro dispensatione hominem Christum nominat; in eo repudias, in quo Deum? Paulus enim hominem Jesum non negat; sed Deum tamen eumdem hominem confitetur: et ita humano generi per hominem resurrectionem venisse praedicat, ut in homine tamen ipso Deum resurrexisse confirmet. Vide enim, an cum, qui resurrexerit, Deum praedicet, qui eum, qui crucifixus est, Deum majestatis esse testatur?



CAPUT VIII. Solam imaginem deitatis Christo tribuunt haeretici, ideoque cum Deo, non uti Deum honorandum asserunt.
[Col. 0215B]

Sed tamen, ne Dominum Jesum quasi unum de plebe crederes, dedisti ei aliquid dignitatis, tribuens ei honorem ut sancto homini, non divinitatem vero homini ac vero Deo. Quid enim dicis? Formavit Deus Dominicam Incarnationem: [b 31Kb] theotoci formam honoremus cum Deo, sicut unam formam deitatis, sicut divinae voluntatis inseparabilem statuam, sicut imaginem latentis Dei. Superius imaginem Dei Adam esse dixisti, hic Christum imaginem dicis: illum statuam, et hunc statuam. Sed gratiae videlicet tibi pro honore Dei agendae sunt, quod theotoci formam honorandam cum Deo esse concedis: in quo non [Col. 0216A] tam honor est, quam injuria. Neque enim in hoc ipso tribuis Domino Jesu Christo honorem divinitatis, sed negas: Subtili quippe impietatis arte honorandum cum Deo dicis, ne Deum esse fatearis: et hoc ipso, quo videris eum fallaciter conjunxisse, disjungas. Nam cum utique eum non ut Deum colendum, sed quasi cum Deo honorandum esse blasphemes, ideo ei tribuis divinae vicinitatis conjunctionem, ut deitatis auferas veritatem. Impiissime et callidissime hostis Dei, peragere vis scelus negantis, sub nomine confitentis. Honoremus, inquis, sicut divinae voluntatis inseparabilem statuam, sicut imaginem latentis Dei. Profecit videlicet apud nos, per beneficia sua, honor Creatoris ac Redemptoris nostri Domini Jesu Christi. Si ideo ab eo de aeterno interitu [Col. 0216B] redempti sumus, ut Redemptorem nostrum statuam diceremus: digno videlicet obsequio, digno cultu respondere benignitati ac pietati illius nitimur, si majestatem, quam ille propter nos humiliare non renuit, nos etiam auferre conemur.



CAPUT IX. Errare illos, qui Christi ortum occultum fuisse dixerunt; cum etiam patriarchae Jacob manifeste demonstratus fuerit.

Sed excusas videlicet illatam Domino contumeliam subditi honoris officio, dicens: tamquam imaginem latentis Dei In hoc, quod imaginem dicis, humanae eum comparas conditioni. In hoc, quod latentis Dei, certissimae derogas dignitati. [c 3Kb] Deus enim, inquit [Col. 0217A] David, manifeste veniet, Deus noster et non silebit (Psalm. XLIX). Et venit utique et non siluit, qui priusquam ipse quippiam post ortum suum diceret, adventum suum et terrenis pariter, et divinis testibus declaravit, dum stella indicat, dum magi adorant, dum angeli annuntiant. Quid quaeris amplius? adhuc vox illius silebat in terris, et honor illius jam clamabat in coelo. Latuisse ergo in eo, ac latere tu Deum dicis? at non hoc prophetae, non patriarchae, non denique lex universa praedixit? Non dicebant [Col. 0218A] enim latitaturum, qui venturum omnibus praedicebant. Erras infelix caecitas, causas blasphemandi quaerens, et non inveniens. Tu eum latuisse etiam post adventum suum dicis: ego eum nec prius quidem latuisse approbo, quam veniret. Numquid enim [a 1Kb] patriarcham illum eximium cui vocabulum visio Dei praesentis imposuit, qua ex supplantatoris nomine [b 94Kb] in Israelis nomen ascendit; numquid sacramentum nascituri ex virgine Dei latuit? [c 6Kb] qui cum mysterium futurae Incarnationis ex concertatione [Col. 0219A] luctanctis secum hominis agnovisset: [a 4Kb] Vidi, inquit, Deum facie ad faciem, et salva facta est anima mea [Col. 0220A] (Gen. XXXII). Quid, quaeso, viderat, ut vidisse se Deum crederet? numquid inter fulgura se ei et tonitrua [Col. 0221A] Deus protulit? aut reserato intrinsecus coelo coruscans se ei facies divinitatis ostendit? Nihil utique eorum, sed e diverso magis vidit hominem, et agnovit Deum. O vere dignus [a 1Kb] indepto nomine, et qui interioribus magis, quam exterioribus oculis, vocabuli a Deo dati meruit dignitatem! Luctantem secum humanam speciem videbat, et videre se Deum protestabatur. Sciebat utique, quod illa hominis species Dei veritas erat: quia in qua tunc erat specie Deus visus, in ea erat speciei ipsius postea veritate [Col. 0222A] venturus. Quamquam quid miremur, si tantus patriarcha indubitanter credidit, quod ei ipse per se Deus tam evidenter ostendit, dicente ipso: Vidi Deum facie ad faciem, et salva facta est anima mea? Quid ei tantum Deus praesentis divinitatis ostenderat, ut demonstratam sibi faciem Dei diceret? Homo enim ei, ut videbatur, tantummodo apparuerat, quem etiam in concertatione superaverat. Sed hoc utique per praecurrentia rerum indicia Deus agebat: [b 11Kb] ut nemo esset, qui Deum natum ex homine non crederet, [Col. 0223A] cum in humana specie Deum jam patriarcha ante vidisset.



CAPUT X. Congerit plura ejusdem rei testimonia.

Sed quid ego in uno exemplo tamdiu commoror, quasi multa desint? Numquid enim latere homines jam tum poterat in carne venturus Deus? cum de eo quasi ad omne humanum genus palam propheta diceret: Ecce Deus vester (Isaiae XL); et alibi, Ecce Deus noster (Isaiae XXV); et illud, Deus, fortis, pater futuri saeculi, princeps pacis; et regni ejus non erit finis (Isaiae IX)? Sed et cum jam venisset, numquid latebat eos quod venerat, qui venisse eum palam [Col. 0223B] confitebantur? Numquid ignorabat Dei adventum Petrus, dicens: Tu es Christus, Filius Dei vivi (Matth. XVI)? Numquid Martha quid loqueretur, aut quem crederet, nesciebat? Utique, inquiens, Domine, ego credidi, quia tu es Christus Filius Dei vivi, qui in hunc mundum venisti (Joan. XI)? Omnes denique, qui ab eo vel morborum remedia, vel membrorum restitutiones, vel mortuorum vitam petebant, ab hominis id infirmitate an a Dei omnipotentia postulabant?



CAPUT XI. Daemonem multis rationibus impulsum fuisse ut Christum Deum esse opinaretur.
[Col. 0224A]

Diabolus denique ipse, cum eum omni illecebrarum ambitu, omni nequitiae suae arte tentaret, quid aut nesciens suspicabatur, aut tentans scire cupiebat? aut quid tantopere eum moverat, quod Deum in hominis humilitate quaerebat? Numquid documentis prioribus id didicerat? Aut quem vero in humano corpore Deum venisse cognoverat? Non utique; sed magnis signorum indiciis, magnis rerum experimentis, et veritatis ipsius vocibus ad suspicionem et inquisitionem rei hujus compellebatur; utpote et qui semel jam a Joanne audierat: [a 1Kb] Ecce agnus Dei, ecce qui tollit peccatum mundi. Et iterum ab eodem: Ego [Col. 0224B] a te debeo baptizari, et tu venis ad me (Joan. I)? Descendens quoque de coelo, et stans supra caput Domini columba, evidentem se ac manifestandae claritati [Lips. in marg. manifestam declarati] Dei indicem dederat (Matth. III). Vox quoque eum non per aenigmata nec per figuras a Deo missa permoverat, dicens: Tu es Filius meus dilectus, in te complacui (Matth. I) Et ideo, licet hominem extrinsecus in Jesu videret, [b 27Kb] Filium Dei investigabat dicens: Si Filius [Col. 0225A] Dei es, dic ut lapides isti panes fiant (Lucae IV). Numquid diabolo contemplatio hominis suspicionem divinitatis [Col. 0226A] eripuit, ut per hoc, quod hominem videbat, crederet Deum esse non posse? Non utique; sed [Col. 0227A] quid ait? Si Filius Dei es, dic ut lapides isti panes fiant. Non ambigebat utique esse posse quod an esset [Col. 0228A] perscrutabatur; de veritate ei erat sollicitudo, non de impossibilitate securitas.



CAPUT XII. Hanc daemonis opinationem et verisimilem suspicionem comparat cum pertinaci et praefracta adversariorum sententia, et hanc illa nequiorem magisque blasphemam esse demonstrat.
[Col. 0229A]

Atqui sciebat utique Dominum Jesum Christum ex Maria natum esse, sciebat pannis obvolutum in praesepio positum, [a 1Kb] pauperem ejus inter humana exordia parvitatem fuisse, et egenam etiam legitimis incunabulorum ministeriis infantiam: non dubitabat quoque eum veram carnem habere, vere hominem natum esse. Et [b 1Kb] cur ei hoc ad securitatem parum visum est? cur eum, quem vere hominem esse noverat, Deum posse esse credebat? Disce ergo, infelix furor, disce insania et crudelis impietas, disce tandem vel a diabolo minoris esse perfidiae. Ille si dixit, Filius [Col. 0229B] Dei es; tu dicis, Filius Dei non es. Quod ille interrogavit, tu negas. [c 1Kb] Nemo adhuc inventus est, praeter [Col. 0230A] te, qui diabolicam impietatem fuerit supergressus; quod ille in Domino confessus est esse posse, tu non credis esse potuisse.



CAPUT XIII. Daemonem hanc divinitatis in Christo opinationem, propter occultam ejus quam sensit operationem, usque ad ipsam crucem et mortem ejus semper habuisse.

Sed cessavit postea forsitan ac conquievit; et, cassatis tentationibus suis, deposuit suspicionem, quia non inveniebat effectum. [d 1Kb] Mansit quinimmo in eo semper, et usque ad ipsam Domini crucem suspicio in eum per formidines proprias cumulata pervenit. Quid plura? ne tunc quidem opinari de eo Filium Dei desiit postquam tantum in eum persecutoribus suis licere cognovit. Sed callidus utique hostis inter ipsas quoque corporeas passiones signa divinitatis [Col. 0230B] aspiciens, etiamsi esse eum malebat hominem, suspicari tamen compellebatur Deum; quia licet hoc [Col. 0231A] mallet credere, quod volebat, cogebatur tamen ad id, certis rerum indiciis, quod timebat. Nec mirum; quamvis enim cum et consputum, et flagellatum, et contumeliis affectum, et in crucem actum videret, cernebat tamen inter ipsas injuriarum indignitates, divinas exabundare virtutes, dum velum templi scinditur, dum sol refugit, dum dies obscuratur, dum passionis virtutem omnia sentiunt; cuncta etiam quae Deum nesciunt, opus divinitatis agnoscunt. Et ideo videns hoc diabolus ac tremens omnimodo pervenire ad Dei agnitionem, etiam in ipsa hominis consummatione, tentavit dicens per eos qui crucifixerant: [a 3Kb] Si Filius Dei est, descendat nunc de cruce, et credimus ei (Matth. XXVII). Sensit utique Dominum Deum nostrum passione corporis redemptionem humanae [Col. 0231B] salutis operari, simulque ea et se destrui ac subjugari, et nos redimi atque salvari. Et ideo hostis generis humani omnimodo et omni dolo cassari ea voluit, quae agi pro omnium redemptione cognovit. Si Filius, inquit, Dei est, descendat nunc de cruce, et credimus ei; scilicet ut, motus verborum contumelia, Dominus desereret sacramentum, dum ulcisceretur injuriam. Vides ergo Dominum etiam in cruce positum Filium Dei appellari; vides eos id quod nominant suspicari. Disce itaque, ut superius dixi, vel a persecutoribus ipsis, vel a diabolo, Filium Dei credere. Quis umquam aequavit daemoniacam infidelitatem? [Col. 0232A] quis supergressus est? Ille eum Filium Dei esse suspicatus est, etiam cum mortem pertulit; tu negas etiam cum resurrexit. Ille eum Deum suspicatus est, cui se occuluit, tu negas, cui probavit.



CAPUT XIV. Scripturam sacram haereticos pervertere ostendit, respondens ad eam rationem quae ex Apostoli verbis: Sine patre, sine matre, etc., Hebr. VII.

Uteris ergo adversus Deum Scripturis sacris, et suos in ipsum testes agere conaris. Sed quomodo? vere, ut non solum Dei, sed etiam testimoniorum ipsorum praevaricator sis. Nec mirum utique, si, quia id quod vis non potes, id facis solum quod potes; qui vertere in Deum testimonia sacra non vales, quod vales, ipsa pervertis. Dicis enim: Ergo et Paulus [Col. 0232B] mentitur, de Christo dicens: [b 54Kb] Sine matre, sine genealogia. Interrogo te, de quo hoc velis dixisse Paulum? de Filio et Verbo Dei, an de Christo, quem tu a Filio Dei separas, et hominem tantum esse blasphemas? Si de Christo, utique quem hominem solitarium dicis, quomodo nasci homo sine matre et sine genealogia maternae originis potuit? Sin autem de Dei Verbo ac Dei Filio, quid facimus quod idem Apostolus, ut tu sacrilege aestimas, testis tuus, eodem loco atque eodem testimonio eum, quem tu sine matre asseris, etiam sine patre esse testatur, dicens: sine patre, sine matre, sine genealogia? Ergo superest ut Apostoli testimonio [Col. 0233A] utens, quia Filium Dei sine matre asseris, etiam sine patre esse blasphemes. Vides ergo perversitatis ac nequitiae tuae studio, in quod te impietatis praeruptum jeceris: ut quod nemo adhuc a saeculis, nisi insanus fortasse, dixit, dum Filium Dei matrem non habuisse dicis, etiam patrem ipsius deneges. Et hoc tamen nescio impietate majori an ineptia; quia quid stultius, quid ineptius, quam filii nomen ponere et patris nomen velle reticere? Sed dicis: Non reticeo, non nego. Et quis ergo te furor compulit, testimonium illud ponere, ubi dum matrem eum non habuisse dicis, etiam patrem ejus negasse videaris? Nam cum in eodem testimonio, sicut sine matre, ita etiam sine patre esse dicatur, necesse est ut si sine matre ibi intelligi potest eodem modo quo sine matre [Col. 0233B] esse ibi intelligitur, etiam sine patre esse credatur. Sed hoc praerupta illa ad negandum Deum insania non intellexit; quae cum id truncatum poneret, quod integrum scriptum est, non vidit reserata sacri voluminis serie redargui impudens atque apertum posse mendacium. O stulta blasphemia et amentia! quae dum ipsa non videt quid sequi debeat, etiam illud non sapuit quid legi possit; quasi vero quia [a 1Kb] auferebat sibi intelligentiam, auferre posset omnibus lectionem; aut ideo perdituri omnes ad legendum oculos capitis sui essent, quia ipse jam mentis oculos perdidisset. Audi ergo, haeretice, quod furatus es; audi plena et integra, quae debilia ac truncata posuisti. Apostolus duplicem Dei nativitatem insinuare omnibus cupiens, ut et in Deitate natum Dominum [Col. 0233C] et in carne monstraret, ait, Sine patre, sine matre; alterum enim proprium est divinitatis nativitati, alterum carnis. Quia sicut in Deitate est sine matre generatus, ita in corpore est sine patre: ac sic cum nec sine patre, nec sine matre sit, et sine patre tamen et sine matre credendus est. Quia si dum ex patre nascitur, respicis, sine matre esse; si dum ex matre, sine patre. Ac sic in singulis nativitatibus alterum habens, alterum in utroque non habuit; quia nec divinitatis nativitas matre eguit, et ad nativitatem [Col. 0234A] corporis sibi ipse suffecit sine patre. Ergo, inquit Apostolus, sine matre, sine genealogia.



CAPUT XV. Quomodo Christus sine genealogia ab Apostolo fuisse dicatur.

Quomodo sine genealogia Dominum fuisse dicit, cum Evangelium Matthaei evangeli ae a genealogia coeperit Salvatoris, dicens: Liber generationis Jesu Christi, filii David, filii Abraham? Ergo et juxta evangelistam habet genealogiam, et juxta Apostolum non habet: quia juxta Evangelium ex matre habet, juxta Apostolum ex patre non habet. Et ideo bene Apostolus dicens, Sine patre, sine matre, sine genealogia; ubi eum sine matre genitum esse posuit, ibi etiam sine genealogia esse memoravit. Ac per hoc [Col. 0234B] in utraque Domini nativitate, et evangelica sibi et apostolica simul scripta conveniunt. Quia et juxta evangelistam habet genealogiam sine patre in carne natus; et juxta Apostolum non habet, sine matre Dominus in Deitate generatus, Isaia dicente: [b 3Kb] Generationem autem ejus quis enarrabit (Is. LIII)?



CAPUT XVI. Ad instar daemonis Christum tentantis, ostendit haereticos Scripturam sacram truncare et pervertere.

Cur ergo, haeretice, non hoc modo quae legeras integra et incorrupta posuisti? Vides itaque Apostolum hac ratione qua natum Dominum sine patre posuit, hac etiam sine matre posuisse; ut et qua ratione intelligeretur esse sine patre, hac nosceretur esse sine matre. Et sicut non possit utique sine patre [Col. 0234C] credi, ita sine matre quoque non possit intelligi. Cur ergo, haeretice, non hoc modo quae in Apostolo legeras incolumia et inviolata posuisti? sed [c 1Kb] partem ingeris, partem subtrahis; et ut astruere falsitatem per scelus possis, veritatis verba furaris. Video a quo doctus es. Illius enim habere credendus es institutionem, cujus sequeris exemplum. Sic enim diabolus in Evangelio tentans Deum: Si Filius, inquit, Dei es, mitte te deorsum. Scriptum est enim quia angelis suis mandavit de te, ut custodiant te in omnibus viis tuis (Luc. [Col. 0235A] IV, ps. XC). Et cum hoc dixisset, cohaerentia et subjecta subtraxit, id est, Super aspidem et basiliscum ambulabis, et conculcabis leonem et draconem. Callide utique superiora posuit, inferiora subtraxit; illud enim posuit ut circumscriberet, [a 2Kb] hoc reticuit ne se ipse damnaret. Sciebat enim se aspidem et basiliscum, se leonem et draconem prophetica voce signari. Ita ergo et tu partem objiciens, partem subtrahens, illud scilicet ponis ut circumvenias, hoc subtrahis ne si totum utique posueris, circumscriptionem tuam ipse condemnes. Sed tempus tandem est ad ulteriora transire; nimis enim diu in singulis commorantes, dum affectu copiosae responsionis ducimur, modum libri etiam longioris excedimus.



CAPUT XVII. Christi gloriam et dignitatem non ita Spiritui sancto ascribendam esse, ut ab ipso Christo negetur profecta, quasi omnis quae in illo fuit excellentia aliena et aliunde profecta fuerit.
[Col. 0235B]

Ais ergo in alia disputatione, immo in alia blasphemia tua, et Spiritum de divina natura separans, qui humanitatem ejus creavit. [b 1Kb] Ait enim quia Quod ex Maria natum est, de Spiritu sancto est (Matth. I). Qui et justitia replevit, quod creatum est. Ait enim: Apparuit in carne, justificatus est in Spiritu (I Tim. III). Item, qui eum fecit et daemoniis metuendum. Ego enim, ait, in Spiritu Dei ejicio daemonia (Luc. XI). Qui et carnem ejus fecit templum. Vidi enim Spiritum ejus descendentem quasi columbam, et manentem [Col. 0235C] super eum (Joan. I). Item, qui ei donavit elevationem in coelum. Ait enim: Dans mandatum apostolis quos [Col. 0236A] elegit, per Spiritum sanctum elevatus est (Actor. I). Hunc denique qui tantam gloriam Christo donavit. Omnis ergo in his blasphemia tua haec est, ut nihil Christus per se habuerit; sed nec ipse, ut tu ais, solitarius homo aliquid a Verbo, id est, a Filio Dei acceperit, sed totum in eo donum Spiritus fuerit. Si ergo omne id quod tu ad Spiritum refers, esse ipsius demonstrabimus, quid reliquum est, nisi ut quem tu ideo hominem vis intelligi, quia, ut ais, totum habuerit alienum, nos ideo probemus Deum, quia habuerit totum suum? Et quidem hoc non disputationibus tantum, aut argumentis, sed voce ipsius Divinitatis probavimus, quia nulla de Deo rectius quam divina testantur. Et quia nulla se melius quam ipsa Majestas Dei novit, nullis de Deo dignius creditur [Col. 0236B] quam his in quibus Deus ipse est testis suus. Primum ergo quod ais, quia humanitatem ejus Spiritus sanctus crearit, possemus id nos simpliciter intelligere, si agnosceremus te id non infideliter protulisse. Neque enim nos conceptam ex Spiritu sancto Domini carnem negamus; sed ita tamen conceptum corpus cooperante Spiritu dicimus, [c 1Kb] ut creatum tamen sibi a Filio Dei hominem suum esse dicamus, dicente ipso in Scriptis sacris Spiritu sancto, atque testante: [d 1Kb] Sapientia aedificavit sibi domum (Prov. IX). Vides ergo quod id quod conceptum est a Spiritu sancto, aedificatum a Filio Dei atque perfectum est? non quia aliud opus Filii Dei, aliud Spiritus sancti; sed quia per unitatem divinitatis ac majestatis, et operatio Spiritus aedificatio Filii Dei sit, [Col. 0236C] et aedificatio Filii Dei, cooperatio Spiritus sancti. Et ideo [e 4Kb] non solum Spiritus sanctus in Virginem supervenisse, [Col. 0237A] sed etiam virtus Altissimi obumbrasse Virginem legitur; ut quia sapientia ipsa plenitudo Divinitatis est, Sapientiae sibi domum aedificanti omnem divinitatis plenitudinem nemo ambigeret affuisse. Sed infelix blasphemandi amentia, dum separare Christum a Filio Dei nititur, non videt se ipsam a se Divinitatis penitus reparare naturam. Nisi forte credit quod ideo aedificata ei a Spiritu sancto domus sit, quia idoneus ac potens aedificare sibi domum ipse non fuerit. Sed hoc quam insanum est, tam ridiculum; ut qui nutu omnem coelestium ac terrestrium universitatem creasse creditur, adificare sibi corpus non potuisse credatur? praesertim cum virtus sancti Spiritus virtus ejus sit: et [a 1Kb] ita unita sibi atque inseparabilis divinitas sit Trinitatis atque [Col. 0237B] majestas, ut nihil omnino in una Deitatis persona possit intelligi quod a plenitudine divinitatis valeat separari. Ergo hoc posito et intellecto, quod, juxta fidem Scripturae sacrae, Spiritu sancto superveniente, et virtute Altissimi obumbrante, Sapientia sibi domum aedificaverit, reliquae calumniarum blasphemiae nihil sunt. Neque enim dubium est quod ipse per se atque in se universa fecerit, in cujus nomine ac fide etiam credentium fides nulla non potuit. Neque enim ille auxilio alterius eguit, cum ne illi quidem eguerint, qui in virtute ipsius crediderunt. Atque ideo et illud, quod ais, quia a Spiritu justificatus sit, et quod metuendum eum daemonibus Spiritus fecerit, et quod caro ejus a Spiritu facta sit [Col. 0238A] templum, et quod a Spiritu elevatus sit in coelum, sacrilega et furiosa sunt omnia: non quia in his omnibus quae ipse fecit unitas et cooperatio Spiritus defuisse credenda sit, utpote cum numquam Deitas a se desit, et in operibus Salvatoris semper virtus fuerit Trinitatis; sed quia tu Domino Jesu Christo, quasi inopi et imbecillo opitulatum vis Spiritum sanctum, qui ea illi utique tribuerit, quae praestare sibi ipsi non quiverit. Disce itaque ex sacris testimoniis Deum credere, et falsitatem veritati non admiscere, quia res non recipit, et ratio perhorrescit, ut divinis testimoniis daemoniaci spiritus intelligentia misceatur.



CAPUT XVIII. Illud Apostoli quomodo intelligendum sit: Apparuit in carne, justificatus est in Spiritu, etc.
[Col. 0238B]

Jam primum enim hoc [b 1Kb] quod ais, quia justitia repleverit quod creatum est; et hoc Apostolico vis testimonio comprobare, quod dicat, apparuit in carne, justificatus est in Spiritu: utrumque insano sensu et furioso spiritu loqueris. Quia et hoc quod a Spiritu vis eum repletum esse justitia, ideo ponis ut ostendas ejus vacuitatem, cui praestitam esse asseras justitiae adimpletionem. Et hoc quod super hac re Apostolico testimonio uteris, divini testimonii ordinem rationemque furaris. Non enim ita ab Apostolo positum est, ut tu id truncatum vitiatumque posuisti. Quid enim Apostolus ait? Et manifeste [c 88Kb] magnum est [Col. 0239A] pietatis sacramentum, quod manifestatum est in carne, justificatum est in Spiritu. Vides ergo quod mysterium pietatis, vel sacramentum, justificatum Apostolus praedicavit? Non enim tam immemor ipse dictorum suorum ac doctrinae suae erat, ut eum justitiae eguisse diceret, quem ipse semper justitiam praedicarat, dicens: Qui factus est nobis justitia et sanctificatio, et redemptio (I Cor. I). Alibi quoque: Sed abluti, inquit, estis, sed justificati estis, sed sanctificati estis in nomine Domini nostri Jesu Christi (I Cor. VI). Quam longe ergo ab eo est ut adimpletione justitiae indiguerit, qui justitia universa complevit; et ut majestas ejus justitiam non habuerit, cujus etiam nomen cuncta justificat. Vides ergo vel quam inepta blasphemia tua, vel quam insana sit, quia id auferre Domino nostro niteris, [Col. 0239B] quod ita ab eo in omnes credentes large semper effunditur, ut numquam in ipsa tamen jugi largitate minuatur?



CAPUT XIX. Quod Christum non Spiritus solum, sed ipse seipsum quoque metuendum fecerit.

Dicis quoque quod Spiritus eum fecerit daemonibus metuendum. Ad quod quidem respuendum ac refutandum, etiamsi ipsa dicti exsecrabilitas satisfecit, [Col. 0240A] tamen adhibemus exempla. Dic mihi, quaeso, tu, qui hoc, quod eum daemones timuerunt, non suum dicis, sed alienum, nec potestatis hoc vis fuisse, sed muneris, quomodo etiam nomen ejus potestatem habuit qua ipse, ut tu ais, indigens fuit? quomodo [a 2Kb] in nomine ejus daemones ejecti, debiles curati, mortui suscitati sunt? Petrus enim apostolus claudo illi qui sedebat ad speciosam portam templi, In nomine, inquit, Jesu Christi surge, ambula (Act. III). Et iterum in civitate Joppe, ad eum qui ab annis octo paralyticus jacebat in lecto: Aenea, sanet te, inquit, Dominus Jesus Christus; surge et sterne tibi (Act. IX). Paulus quoque: Praecipio, inquit, tibi, ad spiritum pythonem, in nomine Jesu Christi exire ab ea (Act. XVI). Et exiit ab ea daemonium. Sed quam longe haec [Col. 0240B] imbecillitas a Domino nostro fuerit, hinc intellige, quod ego ne illos quidem imbecillos fuisse dico, quos ille per nomen suum potentes fecerit. Siquidem nulli umquam apostolorum post Domini resurrectionem vel daemonem vel ullam infirmitatem obstitisse agnovimus. Quomodo ergo metuendum eum Spiritus reddidit, qui alios fecit esse metuendos? aut in seipso infirmus fuit, cujus fides etiam per alios super universa regnavit? Postremo hi qui potestatem a Deo [Col. 0241A] acceperunt, numquam potestate ipsa ut sua usi sunt, sed potestatem ipsam ad eum a quo acceperant retulerunt: quia nec potestas ipsa vim ullam umquam habere potuit, nisi per nomen ipsius qui dedit. Ideoque et apostoli et omnes ministri Dei nihil in suo umquam, sed in Christi nomine atque invocatione fecerunt; quia potestas ipsa inde accipiebat virtutem, unde habebat exordium; et dari per ministros nequaquam poterat, nisi ab auctore venisset. Tu ergo, qui idem Dominum fuisse dicis quod unum ex servis suis; quia sicut apostoli nihil utique habuerant, nisi a Domino suo accepissent, ita tu nihil vis Dominum ipsum habuisse, nisi quod a Spiritu acceperit, ac per hoc et ipsum quod habuit, non ut Dominum vis habuisse, sed ut servum accepisse: dic mihi ergo quomodo ille [Col. 0241B] potestate ipsa, ut sua, non ut accepta, utebatur? Quid enim de eo legimus? Surge, inquit paralytico, tolle grabatum tuum, et vade in domum tuam (Matth. IX). Et iterum supplicanti pro filio patri: Vade, inquit, filius tuus vivit (Joan. IV). Et illud ubi unicus matris ad sepulcrum deferebatur: [a 1Kb] Adolescens, inquit, tibi dico, surge (Lucae VII). Numquid ergo, ut mos eorum qui potestatem a Deo accipiebant, potestatem quoque ille dari sibi ad efficiendum invocatione divini nominis postulabat? Cur non sicut apostoli in nomine ipsius, ita ipse quoque in nomine Spiritus operabatur? Denique quid de ipso Evangelium protestatur? Erat, inquit, docens eos sicut potestatem habens, non sicut Scribae et Pharisaei (Matth. VII). Aut superbum et arrogantem forsitan vis fuisse, [Col. 0241C] qui potestatem quam a Deo, ut ais, accepisset, suae potentiae deputaret? Sed quid facimus quod potestas numquam est obsecuta famulis, nisi per nomen auctoris; nec habere efficientiam potuit, si aliquid sibi ex ea faciens deputavit.



CAPUT XX. Gravioribus urgentioribusque argumentis sententiam illam invalidare conatur.

Sed quid tamdiu evidentibus quidem, sed tamen minoribus argumentis contra furentem blasphemiam agimus? Audiamus ipsum ad discipulos loquentem Deum: Infirmos curate, mortuos suscitate, leprosos [Col. 0242A] mundate, daemones ejicite (Matth. X). Et iterum: [b 2Kb] In nomine, inquit, meo daemonia ejicietis (Marc. XVI). Numquid ad potestatem exercendam alterius nomine eguit, qui ipsum nomen suum potestatem esse fecit? Sed quid adhuc additur: Ecce, inquit, dedi vobis potestatem calcandi super serpentes et scorpiones et super omnem virtutem inimici (Lucae X). Ipse certe mitem, ut vere erat, et humilem corde se esse dicit (Matth. XI). Et quomodo, pro summa utique potestate, in nomine suo operari alios praecipit, si ipse in nomine operabatur alieno? aut aliis dabat quasi suum, quod ipse, ut tu ais, non habuerat, nisi accepisset alienum? Dic mihi autem, qui sanctorum potestatem a Deo accipientes sic operati sunt? aut numquid non insanus Petrus creditus fuerat, aut furiosus Joannes, [Col. 0242B] aut amens Paulus, si quibuscumque aut aegris dixissent: In nomine nostro surgite; aut claudis: In nomine nostro ambulate; aut mortuis: In nomine nostro vivite; aut illud ad aliquos: Damus vobis potestatem calcandi super serpentes, et scorpiones, et super omnem potestatem inimici? Intelligis ergo ex hoc ipso insaniam tuam: quia sicut haec verba insana sunt, si sint humanae praesumptionis, ita tu insanissimus, qui divinae haec non intelligis potestatis. Ex duobus enim alterum confitearis necesse est, aut posse hominem divinam potestatem et habere et dare; aut certe si nullus omnino hominum id potest, Deum fuisse qui potuit. Nemo enim divinam virtutem potest tribuere in munificentia, nisi qui habuerit in natura.



CAPUT XXI. Christo perinde atque Spiritui sancto ascribendum esse, quod caro et humanitas ejus templum Dei facta sit.
[Col. 0242C]

Sequitur autem in blasphemia tua, quod caro ejus templum a Spiritu facta sit, ideo quia Joannes dixerit: Vidi enim Spiritum descendentem de coelo, et manentem super eum (Joan. I). Quia furiosam assertionem tuam etiam divinis testimoniis confirmare conaris: quam ob causam videamus an hoc, quod tu ais, testimonium sacrum dixerit. [c 2Kb] Vidi enim, inquit, [Col. 0243A] Spiritum descendentem sicut columbam, et manentem super eum. Discerne hic, si potes, quis potior, quis major sit, quis honoratior? is qui descendebat, an is ad quem descendebatur? is qui deferebat honorem, an is cui deferebatur honor? Ubi hic in testimonio sonat, quod carnem ejus templum Spiritus fecerit? aut in quo honorem Dei minuit, si ad demonstrandum humano generi Deum Deus ipse descendit? Cum utique non minor intelligi debeat is, cujus indicata sit dignitas, quam is qui index fuerit dignitatis. Sed absit ullam credere aut fieri in divinitate distantiam: quia eadem una deitas, et aequalis potestas opinionem penitus impiae inaequalitatis excludit. Et ideo in hoc negotio, cum et Patris persona et Filii et Spiritus sancti sit, et cum Filius Dei sit [Col. 0243B] ad quem descenditur, Spiritus qui descendit, Pater qui testimonium dicit: nullus plus habuit honoris, nullus quidquam accepit injuriae: sed aequaliter ad plenitudinem deitatis totum redundat: quia quaevis in Trinitate persona honorem in se totius continet Trinitatis. Et ideo dici hinc amplius non necesse est, nisi ad manifestandam tantum impietatis tuae causam atque originem. [a 1Kb] Quia spinae utique ac tribuli ex radicibus emergentes qualitate sui stirpem suam produnt; ex eo ipso quod sunt, indicant unde nascantur. Ita ergo et tu [b 2Kb] Pelagianae haereseos spinosa soboles idem ostendis in germine, quod Pater tuus [Col. 0244A] habuisse traditur in radice. [c 1Kb] Leporius ille enim (ut Leporius discipulus suus dixit) Dominum nostrum asserebat Christum factum esse per baptismum: tu in baptismo templum Dei dicis factum esse per Spiritum. [d 1Kb] Non quidem ad plenum eadem verba sunt, sed ad plenum una perversitas.



CAPUT XXII. Elevationem Christi in coelum non soli Spiritui ascribendam esse.

Addis autem etiam hoc praedictis impietatibus tuis, quod elevationem Domino in coelum Spiritus condonarit: ostendens scilicet sacrilego sensu tuo, quod tam imbecillum ac tam egenum Dominum Jesum Christum fuisse credis, quod nisi eum Spiritus elevasset [Col. 0244B] in coelum, adhuc hodie forsitan futurum aestimares in terra. Ad probationem autem dicti etiam testimonium sacrum adhibes: inquis enim: Dans mandata apostolis quos elegit, per Spiritum sanctum elevatus est (Act. I). Quid te appellem? quid te existimem? qui corrumpendo divinas litteras, id agis ne testimonia sacra habeant vim testimoniorum? Novum audaciae genus, quod id efficere argumentis nequitiae suae nititur, ut falsitatem veritas confirmare videatur. Non enim ita in Apostolicis Actibus dictum est, ut tu ais: quid enim Scriptura dicit? Quae coepit Jesus facere et docere, [e 90Kb] usque in diem qua praecipiens [Col. 0245A] apostolis, per Spiritum sanctum quos elegit, assumptus est. [a 2Kb] Quod utique hyperbaton est, et ita intelligendum: Quae coepit Jesus facere et docere usque in diem qua assumptus est, praecipiens apostolis quos elegit per Spiritum sanctum: ut responderi tibi forsitan amplius quam testimonio ipso in hac parte non debeat: quia sufficere utique ad plenum veritati debeat integritas testimonii, si falsitati poterat satis esse correptio. Sed tamen, tu qui putas Dominum nostrum Jesum Christum non potuisse coelum ascendere, nisi elevatus esset a Spiritu: dic [Col. 0246A] mihi, quomodo ipse ait, [b 2Kb] Nemo ascendit in coelum, nisi qui de coelo descendit, Filius hominis, qui est in coelo (Joan. III)? Agnosce ergo quam ridicule et stulte putas non potuisse eum in coelum ascendere, qui cum descendisset in terris, numquam abfuisse dicatur e coelo: et an possibile ei fuerit linquenti inferos coelum ascendere, cui promptum fuerit etiam in terris sito, semper in coelestibus permanere. Quid autem illud quod ipse ait: Ascendo ad Patrem meum (Joan. XX)? [c 2Kb] numquid in ascensione hac intercessuram [Col. 0247A] opem [a 1Kb] indicavit alterius, qui in hoc ipso quo ascensurum se esse dixit, virtutem propriae potestatis ostendit? David quoque de ipsa Domini ascensione: Ascendit, inquit, Deus in jubilo, Dominus in voce tubae (Psal. XLVI). Evidenter majestatem ascendentis per potestatem ascensionis explicuit.



CAPUT XXIII. Persistit in eodem argumento, ut ostendat, Christum non indiguisse aliena gloria, sed habuisse propriam.

Sed videamus tamen qua tandem praecedentes [Col. 0248A] blasphemias tuas adjectione concludas. Qui tamen, inquis, gloriam Christo donavit. Gloriam nominas, ut contumeliam facias. Nam in eo quod donatum Dominum gloria asseris, dum accepisse dicis, indiguisse blasphemas. Hoc enim ait impius sensus suus, ut largitas munerantis indigentiam accipientis ostendat. O infelicem impietatem tuam! et ubi illud est, quod de ascendente in coelum Domino Jesu Christo ipsa olim divinitas praenuntiavit? [b 10Kb] Attollite, inquiens, portas vestras, et introibit Rex gloriae (Psal. XIII). [Col. 0249A] Cumque ipse sibi, ut solet sermo divinus, quasi sub inquirentis nomine respondisset, Quis est iste Rex gloriae? statim subdidit, Dominus fortis et potens, Dominus potens in praelio; sub praelii utique gesti nomine, victoriam Domini triumphantis ostendens. Deinde cum ad complendam rei expositionem, textum supradicti sermonis iterasset, hac majestatem Domini coelum introeuntis conclusione monstravit, dicens: Dominus virtutum, ipse est Rex gloriae. Scilicet ne susceptio corporis honorem summae imminueret divinitatis, eumdem hic Dominum virtutum, et regem coelestis gloriae esse docuit, quem superius victorem inferni praelii praedicavit. Nunc et donatam Domino gloriam esse dicito, cum et prophetia eum Regem gloriae esse dixerit, et ipse de se ita testificatus [Col. 0249B] sit: Cum venerit Filius hominis in gloria sua (Matth. XXV). Repugna, si potes, et contradicito; ut cum ille se habere testetur gloriam suam, tu accepisse cum dicas alienam. Quamvis nos ita dicamus [Col. 0250A] eum gloriam habere propriam, ut non negemus tamen hanc ipsam gloriae proprietatem ei cum Spiritu ac Patre esse communem. Quia quidquid Deus possidet, Deitatis est; et regnum gloriae ita est Filio Dei proprium, quod non est tamen a totius Deitatis proprietate divisum.



CAPUT XXIV. B. Hilarii anctoritate doctrinam hanc corroborat

Sed tempus tandem est finem libro, immo universo operi imponere, si paucorum tamen sanctorum virorum atque illustrium sacerdotum dicta subdidero, ut id quod auctoritate testimoniorum sacrorum jam approbavimus, etiam fide praesentis temporis roboremus. [a 2Kb] Hilarius vir virtutum omnium atque ornamentorum, et sicut vita, ita eloquentia insignis, qui [Col. 0250B] et magister Ecclesiarum et sacerdos, non per sua tantum merita, sed etiam per profectus crevit aliorum, et inter procellas persecutionum ita immobilis perstitit, ut per invictae fidei fortitudinem [b 3Kb] etiam [Col. 0251A] confessoris ceperit dignitatem; [a 2Kb] in libro fidei primo (Lib. I de Trinitat.), Deum verum ex Deo vero Dominum Jesum Christum, et ante saecula natum, et postea hominem genitum esse testatur. Item in secundo libro: [b 1Kb] Unus unigenitus Deus in corpusculi humani formam sanctae Virginis utero insertus accrescit, qui omnia continet, et intra quem cuncta sunt, humani partus lege profertur. Item in eodem libro: Angelus testis est, Deus nobiscum est, ille qui nascitur. Item in libro decimo: Nati quoque in hominem ex partu Virginis Dei sacramentum docuimus. Item in eodem: Namque cum in homine natus Deus sit, non idcirco natus est, ne Deus non maneret. Item ejusdem in prooemio Expositionis [c 1Kb] Evangelii secundum Matthaeum: Erat namque primum necessarium nobis, ut unigenitus [Col. 0252A] Deus nostri causa homo, id quod tum non erat, gigneretur. Idem in eodem: Tertium deinceps illud congruum fuit, ut quia Deus homo genitus in mundo, et caetera. Haec quidem pauca sunt de satis multis. Sed tamen vides etiam ex his quae diximus quod palam et evidenter natum ex Maria Deum praedicat. Et ubi illud tuum: Non potuit creatura parere Creatorem; quod natum est ex carne, caro est? Longum est de [d 1Kb] singulis personis convenientia dicere. Enumeratio magis quam exsecutio dictorum agenda est, quia sibi ad exsecutionem sui ipsa sufficiunt.



CAPUT XXV. D. Hilario Ambrosium astipulari ostendit.

[e 3Kb] Ambrosius eximius Dei sacerdos, qui a manu Domini non recedens, in Dei semper digito [f 1Kb] quasi gemma [Col. 0253A] rutilavit; [a 2Kb] in libro, qui est ad Virgines, ita memorat (Lib. I): [b 3Kb] Frater meus candidus et rubicundus. Candidus, quia Patris splendor est; rubens, quia partus est Virginis. Memento tamen antiquiora in eo divinitatis insignia quam corporis sacramenta. Non enim coepit ex Virgine; sed qui erat, venit in Virginem. Item ipsius in [c 1Kb] Natali Domini: Videte miraculum [d 1Kb] matris Dominicae: virgo concepit, virgo peperit, virgo cum parturit, virgo gravida, virgo post partum. Sicut in Ezechiele dicitur: Et porta erat clausa, et non est aperta, quia Dominus transivit per eam (Ezech. XLIV). Gloriosa virginitas, et praeclara fecunditas. Dominus [Col. 0254A] mundi nascitur, et nullus est gemitus parientis: vacuatur uterus et verus infans excipitur, nec tamen virginitas violatur. Fas erat, ut Deo nascente meritum cresceret castitatis; nec per ejus egressum violarentur integra, qui venerat sanare corrupta. Item in [e 10Kb] Expositione Evangelii secundum Lucam: Quod ea potissimum lecta est ut Deum pareret, quae erat desponsata viro (Lib. II). Natum certe ex Virgine Deum praedicat, Mariam matrem Dei nominat. Et ubi illa est prodigiosa atque exsecrabilis vox tua, qua ais, [f 1Kb] Quomodo mater potest esse alieni a natura sua? si autem mater ab ipsis vocatur, humanitas est quod natum [Col. 0255A] est, non Deus. Ecce eximius magister fidei, et hominem dicit eam esse quae genuit, et Deum esse qui natus est; et tamen hoc non infidelitatis causam, sed fidei esse miraculum.



CAPUT XXVI. Accedit ad praedicta D. Hieronymi testimonium.
[Col. 0256A]

[a 10Kb] Hieronymus catholicorum magister, cujus scripta per universum mundum quasi divinae lampades rutilant, [b 6Kb] in libro ad Eustochium: Dei, inquit, Filius [Col. 0257A] pro nostra salute hominis factus est Filius: decem mensibus in utero, ut nascatur, exspectat; et ille cujus pugillo mundus includitur, praesepii continetur angustiis. Item ipsius in commentario Isaiae (In Isaiae VII): Dominus enim virtutum, qui est Rex gloriae, ipse descendit in uterum virginalem, et ingressus est et egressus orientalem portam, quae semper clausa est (Ezech. XLIV). De quo Gabriel dicit ad Virginem: Spiritus sanctus superveniet in te et virtus Altissimi obumbrabit tibi. Propterea quod nascetur in te sanctum vocabitur Filius Dei (Luc. I). [a 1Kb] Et in Proverbiis: Sapientia aedificavit sibi domum (Prov. IX). Compara hoc, si placet, doctrinae tuae, immo blasphemiae, qua ais: Deus enim [b 2Kb] mensium [Col. 0258A] creator est, et non mensium partus. Ecce enim Hieronymus vir sicut maximae scientiae, ita probatissimae puraeque doctrinae, iisdem prope verbis quibus tu Dei Filium mensium partum negas, ille partum mensium esse testatur. Decem enim, inquit, mensibus in utero, ut nascatur, exspectat. Sed parva tibi forsitan viri hujus videtur auctoritas: idem omnes atque iisdem verbis putato dicere; quia quicumque Dei Filium partum esse Virginis non negat, partum esse mensium confitetur.



CAPUT XXVII. Superioribus adjungit Rufinum et beatum Augustinum.

[c 5Kb] Rufinus quoque, Christianae philosophiae vir, [Col. 0259A] haud contemnenda ecclesiasticorum doctorum portio, ita in expositione symboli de Domini nativitate testatur: Filius enim, inquit, Dei nascitur ex Virgine, [a 5Kb] non principaliter soli carni sociatus sed, [Col. 0260A] anima inter carnem Deumque mediante, generatus. Numquid obscure Deum ex homine natum testificatus est? [b 9Kb] Augustinus Hipponae Regiensis oppidi magnus sacerdos (Tract. 2 in Joan.), ut autem [Col. 0261A] [a 1Kb] homines, inquit, nascerentur ex Deo, per quem efficimur; et natus ex femina, per quem reficeremur. Item illic: Et Verbum caro factum est, et habitavit in nobis. Quid ergo mireris, quia homines ex Deo nascuntur? Attende ipsum Deum natum ex hominibus. Item ejusdem in epistola ad Volusianum (Epist. 3): Sed et ipse Moyses et caeteri prophetae veracissime Dominum Christum prophetaverunt, et ei gloriam magnam dederunt; hunc non tamquam parem [Col. 0262A] sibi, nec in eadem miraculorum potentia superiorem, sed plane Dominum Deum omnium, et hominem propter homines factum, venturum pronuntiaverunt. Qui propterea et ipse talia facere voluit, ne esset absurdum, quae per illos fecerat, si ipse non faceret. Sed tamen et aliquid proprium facere debuit, nasci de Virgine, a mortuis resurgere, in coelum ascendere. Hoc Deo qui parum putat, quid plus exspectet ignoro.



CAPUT XXVIII. Graecorum sive Orientalium episcoporum testimonia producturus primo loco D. Gregorium Nazianzenum affert in medium.
[Col. 0263A]

Sed forte quia hi quos numeravimus viri in diversis mundi partibus fuerunt, minus probabiles tibi auctoritate videantur. Ridiculum id quidem, quia loco fides non imminuitur, et quid sit quis, non ubi sit, considerandum, praesertim cum religio omnes uniat, et hi qui in fide una sunt, in corpore quoque uno esse noscantur; sed tamen aliquos tibi, quos non despicias, etiam de Orientalibus proferemus. [a 4Kb] Gregorius splendidissimum scientiae ac doctrinae jubar, qui cum olim jam vita functus sit, etiam nunc tamen auctoritate ac fide vivit, et cum olim jam corpore [Col. 0263B] absit ab ecclesiis, tamen voce ac magisterio non recedit. [b 1Kb] Cum ergo, inquit (Oratione in Natalem Salvatoris), processisset ex Virgine Deus, in ea quam [Col. 0264A] assumpserat humana natura, unum e duobus sibi invicem contrariis existens, carne ac spiritu, aliud in Deum assumitur, aliud deitatis gratia praestat. O nova et inaudita permixtio! O mira et inexquisita compago! Qui erat, fit, et creator creatur; et qui immensus est, capitur mediante anima, Deo et carne; et ille qui omnes divites facit, pauper efficitur. [c 10Kb] Item rursus de Epiphania: Sed quid fit? quid de nobis agitur, vel pro nobis? nova quaedam et inaudita efficitur permutatio naturarum; et Deus homo fit. Item illic, et Dei Filius coepit esse et filius hominis non conversus ex eo quod erat, inconvertibilis namque est, sed assumens quod non erat; misericors enim est, ut capi possit qui capi non poterat. Vides quam praeclare atque magnifice ita majestatem deitatis praedicat, ut dignationem incarnationis [Col. 0264B] carnationis insinuet? Sciens utique admirabilis fidei doctor, ex his omnibus quae nobis in mundum veniens Deus tribuit, beneficiorum esse cumulum, non [Col. 0265A] honoris imminutionem, quia quidquid homini Deus praestitit, augere ejus in nobis debet affectum, non minuere dignitatem.



CAPUT XXIX. Proximo loco ponit B. Athanasii auctoritatem.

[a 3Kb] Athanasius quoque Alexandriae urbis sacerdos, eximium constantiae et virtutis exemplum; quem haereticae persecutionis procella non contrivit, sed probavit; qui similem semper splendenti speculo vitam habens, [b 2Kb] prius pene indeptus est martyris meritum quam confessoris caperet dignitatem. Videamus quid de Domino Jesu Christo vel de Domini matre senserit. Haec ergo, inquit, intentio et character sanctae Scripturae, quod saepe diximus, duplicem esse in eodem salvatore significationem: quod et [Col. 0266A] semper Deus fuit, et est Filius, Verbum, et lumen, et sapientia Patris; et quod postea propter nos carnem sumpsit ex Maria virgine theotoco, et homo factus est. Item post alia: Multi ergo sancti fuerunt et mundi a peccato: Jeremias et ab utero sanctificatus est; et Joannes cum esset in utero, exsultavit in gaudio voce Mariae [c 9Kb] theotoci, Deum utique Dei Filium, qui, ut verbis ipsius fidem universorum loquar, Verbum est, et lumen, et sapientia Patris, propter nos carnem sumpsisse dicit; et ideo theotocon virginem Mariam, quia sit mater Dei, appellat (Lib. de Incarn. Verbi.)



CAPUT XXX. Addit etiam D. Joannem Chrysostomum.

[d 4Kb] Joannes Constantinopolitanorum antistitum decus, [Col. 0267A] cujus sanctitas [a 1Kb] absque ulla gentilitiae persecutionis procella, ad martyrii merita pervenit, quid de Filii Dei incarnatione senserit ac praedicarit, ausculta: Et illum, inquit, quem si nuda deitate venisset, non coelum, non terra, non maria, non ulla creatura sustinere potuisset, illaesa Virginis viscera portaverunt. Hujus ergo fidem atque doctrinam, etiam si aliorum ignorabas, sequi ac tenere debueras; [b 2Kb] cujus utique amore ac desiderio te antistitem sibi plebs religiosa delegit: quia cum de Antiochena Ecclesia te sibi sumeret sacerdotem, ex qua illum ante praelegerat, recepturam se in te credidit quidquid in illo habere desiisset. Nonne, quaeso, hi omnes quasi prophetico olim spiritu ad confundendas [Lips. in marg. confutandas] blasphemias tuas cuncta dixerunt? Tu enim Dominum Salvatoremque nostrum Christum esse clamitas, [Col. 0268A] non Deum; illi autem Christum Dominum, verum Deum. Tu Mariam Christotocon, non theotocon esse blasphemas: [c 30Kb] illi ita Christotocon non negant, ut theotocon esse cognoscant. Non res tantum blasphemiis tuis sunt oppositae, sed et verba rerum, ut aperte intelligamus olim adversus blasphemias tuas munimen a Deo inexpugnabile praeparatum; quod venturam quandoque vim haereticae impugnationis, parato jam muro frangeret veritatis. Et tu, o impiissime atque impudentissime praeclarae urbis contaminator, catholicae ac sanctae plebis gravis et exitiosa contagio, stare in Ecclesia Dei ac loqui audes, et blasphemis ac furiosis vocibus tuis, sacerdotes semper illaesae fidei et catholicae confessionis infamas, magistrorum priorum vitio plebem Constantinop. urbis errare? [d 2Kb] Tu ergo emendator priorum [Col. 0269A] antistitum, tu condemnator veterum sacerdotum, tu Gregorio excellentior, tu Nectario probatior, tu Joanne praestantior omnibusque Orientalium urbium sacerdotibus, qui etsi non ejusdem nominis cujus hi quos nominavi, ejus tamen fidei fuerunt? Quod quidem, quantum ad hanc causam pertinet, sufficit, quia cum de fide agitur, omnes in eo idem sunt quod optimi, in quo consortes sunt optimorum.



CAPUT XXXI. Deplorat Constantinopolitanae urbis casum infelicem propter acceptam ab isto haeretico cladem; simulque hortatur cives ut in antiqua catholica et avita religione perseverent.

Unde ego quoque ipse humilis atque obscurus [Col. 0269B] nomine, sicut merito, licet mihi inter eximios Constantinopolitanae urbis antistites locum magistri usurpare non possim, studium tamen discipuli affectumque praesumo. [a 2Kb] Adoptatus enim a beatissimae memoriae Joanne episcopo in ministerium sacrum, atque oblatus Deo, et si corpore absum, affectu illic sum; et illi dilectissimo mihi ac venerandissimo Dei populo, etsi nunc praesentia non admisceor, tamen mente conjungor. Et hinc est quod condolens ei atque compatiens, in vocem nunc tristitiae communis ac doloris erupi, et quod unum potui, per opusculorum nostrorum flebilem querimoniam, quasi pro membrorum atque artuum meorum infirmitate clamavi. Etenim [b 1Kb] si juxta Apostolum (I Cor. XII), dolente quidem minore corporis parte, condolet major [Col. 0269C] atque compatitur, quanto magis dolente majore minorem compati oportet? Inhumanissimum quippe est ut in uno atque eodem corpore majorum infirmitatem minora non sentiant, cum minorum majora patiantur. Unde obsecro ac deprecor omnes vos, qui intra Constantinopolitanae urbis ambitum siti, et per affectum patriae cives mei, et per unitatem fidei fratres mei estis, ut separetis vos ab illo, ut scriptum est, lupo rapaci, qui devorat Dei populum, sicut cibum panis (Psal. LII). Ne tetigeritis neque gustaveritis quidquam illius, quia sunt omnia in interitum (II Cor. VI). Exite de medio ejus, ac separamini, et immundum ne tetigeritis [Col. 0270A] (Coloss. II). Mementote magistrorum veterum sacerdotumque vestrorum: Gregorii nobilis per orbem, Nectarii sanctimonia insignis, Joannis fide ac puritate mirabilis. Joannis, inquam, Joannis illius qui vere ad similitudinem Joannis evangelistae, et discipulus Jesu et apostolus, quasi super pectus Domini semper, affectumque discubuit. Illius, inquam, mementote, illum sequimini; illius puritatem, illius fidem, illius doctrinam ac sanctimoniam cogitate. Illius mementote semper doctoris vestri ac nutritoris, in cujus quasi gremio quodammodo amplexuque crevistis. Qui communis mihi ac vobis magister fuit; cujus discipuli atque institutio sumus. Illius scripta legite; illius informationem tenete; illius fidem ac meritum amplexamini. Quod etsi assequi grande est [Col. 0270B] ac difficile, sequi tamen pulchrum atque sublime. Quoniam in summa rerum, non adeptio tantum, sed etiam imitatio ipsa laudanda est; quia numquam fere aliquis ejus rei portione ad plenum caret, ad quam scandere ac pervenire contenderit. Ille ergo vobis in sensu semper et quasi in conspectu sit; ille in animo atque in cogitatione versetur. Ille denique ipse vobis etiam haec, quae a me sunt scripta commendet; quia haec, quae ego scripsi, ille me docuit, ac per hoc non tam mea haec quam illius esse credite, quia rivus ex fonte constat, et quidquid putatur esse discipuli, totum ad honorem referri convenit magistri. Te autem praeter omnia, ac super omnia, Deus pater Domini nostri Jesu Christi, aeque voce ac mente supplici obsecro ut haec quae ex largitate tui muneris scripsimus, [Col. 0270C] tu dono tui amoris insinues. Et quia, ut ipse nos Dominus Deus noster unigenitus tuus docuit, ita dilexisti hunc mundum, ut pro salute mundi unigenitum tuum mitteres, dones hoc plebi tuae, quam redemisti, ut, in Incarnatione unigeniti Filii tui, et tuum donum et affectum illius sapiat: et hoc quod pro nobis unigenitus tuus Dominus Deus noster et natus, et passus est, et resurrexit, ita omnes et intelligant et ament, ut dignatio suae [Lips. in marg. sacrae] majestatis, profectus sit nostri amoris: nec in animis universorum humilitas illius imminutionem habeat honoris, sed augmentum semper pariat charitatis: [Col. 0271A] ac beneficia sacrae misericordiae ita omnes pie ac sapienter intelligamus, ut tanto plus debere noverimus [Col. 0272A] nos Deo nostro, quanto humilior propter nos factus est a se Deus.



[APPENDICES.]




[Col. 0271]
APPENDIX PRIMA. [a 7Kb] REGULA S. PACHOMII A. S. HIERONYMO IN LATINUM SERMONEM CONVERSA.



PRAEFATIO HIERONYMI.

[Col. 0271A] Quamvis acutus gladius et levigatus, si diu in [Col. 0272A] vagina conditus fuerit, sordescit rubigine et splendorem [Col. 0273A] pristini decoris amittit. Unde ego [a 1Kb] moerens super dormitione [b 2Kb] sanctae et venerabilis Paulae (non quo contra [c 1Kb] [praeceptum Apostoli facerem] (I Thess.) sed quo multorum incisa illius morte [d 11Kb] refrigeria suspirarem) accepi libros ab homine Dei Silvano presbytero mihi directos, quos ille [e 1Kb] Alexandria missos [Col. 0274A] susceperat, ut mihi injungeret transferendos. Aiebat enim quod in Thebaide, et in monasterio [f 1Kb] Metanoeae quod de Tanobo in poenitentiam felici nominis conversione mutatum est, habitarent plurimi Latinorum, qui ignorarent Aegyptiacum Graecumque sermonem, quo [g 2Kb] Pachomii et [h 1Kb] Theodori, et [i 2Kb] Orsiesii [Col. 0275A] praecepta conscripta sunt, qui primi per Thebaidem et Aegyptum coenobiorum fundamenta jecerunt juxta praeceptum Dei et angeli qui a Deo sub hanc ipsam institutionem missus fuerit. Itaque quia diu tacueram, et dolorem meum silentio devoraram; urgebant autem missi ad me ob hanc ipsam causam Leontius presbyter et caeteri cum eo fratres, accito [a 1Kb] notario, ut erant de Aegyptiaca in Graecam linguam versa, nostro sermone dictavi: ut et tantis viris imperantibus, ne dicam rogantibus obedirem; et bono, ut aiunt, auspicio longum silentium rumperem, reddens me pristinis studiis, et [b 1Kb] sanctae feminae refrigerans animam, quae monasteriorum semper amore flagravit, et quod visura erit in coelo, hoc in terris meditata est. Venerabilis quoque [c 1Kb] virgo Christi Eustochium [Col. 0275B] haberet, quod sororibus legendum tribueret, nostrique fratres Aegyptiorum, hoc est, [d 1Kb] Tabennensium monachorum exempla sequerentur, [e 2Kb] qui habent per singula monasteria Patres, et dispensatores, et hebdomadarios, ac ministros, et singularum domorum praepositos; ita ut in una domo quadraginta [Col. 0276A] plus minusve fratres habitent, qui obediant praeposito, sintque pro numero fratrum triginta, vel quadraginta domus in uno monasterio, et ternae, vel quaternae domus in unam tribum foederentur, ut vel ad opera simul vadant; vel in hebdomadarum ministerio sibi succedant per ordinem. [f 1Kb] Quicumque autem monasterium primus ingreditur, primus sedet, primus ambulat, primus psalmum dicit, primus in mensa manum extendit, prior in Ecclesia communicat; nec aetas inter eos quaeritur, sed professio. Nihil habent in [g 1Kb] cellulis praeter [h 1Kb] psiathium et duo lebitonaria (quod Aegyptiis monachis genus vestimenti est sine manicis), et unum jam attritum ad dormiendum, vel operandum; et [i 1Kb] amictum lineum, [j 1Kb] cucullasque duas, et caprinam pelliculam, quam [Col. 0276B] melotem vocant, balteolum lineum et caligas, ac baculum itineris socium. Aegrotantes miris sustentantur obsequiis, et ad omnem copiam praeparatis cibis: sani majori pollent abstinentia. Bis in hebdomada, die quarta, et sexta sabbati, ab omnibus jejunatur, excepta Pentecoste. Aliis diebus comedunt, [Col. 0277A] qui volunt, post meridiem; et in coena similiter mensa ponitur propter laborantes, senes, et pueros, aestusque gravissimos. Sunt qui secundo parum comedunt, alii qui prandii sive coenae uno tantum cibo contenti sunt: nonnulli gustato paululum pane egrediuntur. Omnes pariter comedunt: qui ad mensam ire noluerit, cellula sua panem tantum, et aquam, [Col. 0278A] ac sal accipit, sive uno die voluerit, sive biduo. Cumque major, vel stans prior in gradu, manu percusserit, de Scripturis quidpiam revolvens memoriter, ut oratio finitur, nullus consurgit tardius, sed omnes pariter elevantur; nemo aspicit alterum operantem, sed defixis luminibus unusquisque in suo opere intentus est, etc.



INCIPIT REGULA S. PACHOMII.
[Col. 0277]

[Col. 0277A] Haec sunt [a 1Kb] praecepta vitalia, [b 1Kb] tribus a majoribus tradita:

I. [c 1Kb] Si acciderit ut psallendi tempore, vel orandi, aut in medio lectionis aliquis loquatur, aut rideat, solvet cingulum, et, [d 1Kb] inclinata cervice, manibus ad inferiora depressis, stabit ante altare, et a [e 1Kb] principe monasterii increpabitur. Hoc idem faciet et in conventu fratrum, cum ad vescendum pariter convenerint.

[Col. 0277B] II. Quando [f 1Kb] ad collectam [g 3Kb] tuba insonuerit per diem, qui una oratione tardius venerit, superioris increpationis ordine increpabitur, et stabit in loco convivii. Noctu vero quia corporis infirmitati plus aliquid conceditur, [h 1Kb] qui post tres orationes venerit, eodem in collecta et [i 1Kb] in vescendi loco ordine corripietur.

[Col. 0278A] III. Quando in collecta orant fratres, nemo egrediatur [j 1Kb] absque jussione majorum; nisi interroga verit, concessumque ei fuerit exire pro naturae necessitate.

IV. [k 1Kb] Omnes memoriter retexent quae sibi fuerint imperata, de quibus si quis oblitus aliquid fuerit, aut haesitaverit in dicendo, negligentiae et oblivionis increpabitur.

V. [l 1Kb] In die dominica, in collecta, in qua offerenda [Col. 0278B] est oblatio, absque praeposito domus et majoribus monasterii qui alicujus nominis sunt, nemo psallendi habeat potestatem. Psallente autem quolibet de majoribus, id est, dicente responsorium, si quis defuerit, statim ante altare poenitentiae, increpationis ordinem sustinebit.

VI. De collecta, in qua offerenda est oblatio, qui [Col. 0279A] sine praecepto majoris exierit, statim increpabitur.

VII. Mane per singulas domos, finitis orationibus, non statim ad suas cellas revertentur; sed conferent inter se, quae praepositos audierint disputantes, et intrabunt cubicula sua. [a 2Kb] Disputatio autem a praepositis domorum per singulas hebdomadas tertio fiet, et in ipsa disputatione sedentes sive stantes fratres suum ordinem non mutabunt, juxta domorum ordinem et hominum singulorum.

VIII. Si quis dormitaverit sedens, praeposito domus vel monasterii principe disputante, surgere statim compellitur, et tamdiu stabit donec ei videbitur ut sedeat.

IX. Quando signum insonuerit ut conveniant et audiant praecepta majorum, nullus remanebit; [b 1Kb] nec [Col. 0279B] succendetur focus antequam disputatio compleatur. Qui unum mandatum de his praeterierit, praedictae correptioni subjacebit.

X. Dimissa collecta singuli egredientes usque ad cellulas suas et usque ad vescendi locum de Scripturis [Col. 0280A] aliquid meditabuntur, nullusque habebit opertum caput [c 10Kb] meditationis tempore.

XI. Cum autem ad vescendum venerint, sedebunt per ordinem statutis locis et operient capita. Statim ut tibi a majore fuerit imperatum ut de alia mensa ad aliam transeas, ire debebis, in nullo penitus contradicens. Nec ante praepositum domus tuae manum in mensa extendas; nec circumspicias vescentes alios. Unusquisque praepositorum docebit in domo sua quomodo debeant cum disciplina, et mansuetudine comedere. [d 1Kb] Quod si quis vel locutus fuerit, vel riserit in vescendi tempore, aget poenitentiam, et in eodem loco mox increpabitur, et stabit, donec surgant alii de vescendo.

XII. Si quis ad comedendum tardius advenerit, [Col. 0280B] [e 1Kb] excepto majoris imperio, similiter aget poenitentiam, aut ad domum jejunus revertetur.

XIII. Si aliquid necessarium fuerit ad mensam, nemo audebit loqui, sed [f 1Kb] ministrantibus signi sonitum dabit.

[Col. 0281A] XIV. Si egressus fueris a cibo, ne loquaris in redeundo, donec ad locum tuum perveneris.

XV. Ministri absque his quae in commune fratribus praeparata sunt, nihil aliud comedant, nec [a 1Kb] mutatos cibos sibi audeant praeparare.

XVI. [b 1Kb] Qui percutit ad vescendum, dum congregantur fratres, meditetur aliquid in percutiendo.

XVII. Qui ante fores convivii egredientibus erogat fratribus [c 1Kb] dulciamina, in tribuendo meditetur aliquid de Scripturis.

XVIII. [d 1Kb] Qui suscipit ea quae dantur, non in cuculla, sed pelle accipiat, neque gustabit de his quae acceperit, donec ad domum pervenerit. Ipse autem qui caeteris dividit, suam partem a praeposito accipiat. Quod et caeteri ministri faciant accipientes ab [Col. 0281B] alio, nihil sibi suo arbitrio vindicantes. Nemini plus alteri dabit quam alter acceperit: quod si obtenditur infirmitas, [e 1Kb] praepositus domus perget ad ministros aegrotantium, et ab his quae necessaria sunt accipiet.

XIX. Si de ipsis [f 1Kb] ministris aliquis aegrotaverit, non habebit licentiam introeundi in coquinam vel cellarium, et sibi aliquid auferendi; sed ei caeteri ministri id quod necessarium viderint dabunt; nec permittitur coquere sibi quod desiderabit, sed praepositi domorum, quae necessaria viderint ei, et ab aliis ministris accipient.

[Col. 0282A] XX. Nullus introeat [g 1Kb] locum aegrotantium qui non aegrotat. Qui aegrotaverit, a praeposito domus ducetur in triclinium aegrotantium; quod si opus habuerit palliolo, aut tunica, aut caeteris quae ad operiendum vel ad vescendum necessaria sunt, ipse praepositus accipiet a ministris, et dabit aegrotanti. Nec poterit languidus ingredi cellam vescentium, et comedere quae desiderat, nisi a ministro, qui huic rei praepositus est, ducatur ad vescendum. Non ei licebit de his quae acceperit in loco aegrotantium, ferre ad cellulam suam, nec pomum quidem.

XXI. [h 1Kb] Qui pulmentaria coquunt, ipsi nihil gustantes edentibus ministrabunt.

XXII. [i 2Kb] Vinum et [j 1Kb] liquamen absque loco aegrotantium nullus attingat.

[Col. 0282B] XXIII. Si aliquis eorum qui peregre mittuntur in itinere vel in via aegrotaverit, et habuerit necessitatem sive desiderium comedendi liquamen de piscibus, vel aliquid eorum quae comedere non consueverunt, non manducabit cum fratribus caeteris, sed separabitur, et dabitur ei a ministris ad omnem abundantiam, ut in nullo frater languidus contristetur.

XXIV. Aegrotantem absque concessu majoris nullus audeat visitare, nec propinquus quidem atque germanus, sine imperio praepositi domus, ministrandi habebunt potestatem.

[Col. 0283A] XXV. Si unum ex his ab aliquo fuerit praetermissum atque neglectum, increpatione solita emendabitur.

XXVI. [a 1Kb] Si quis accesserit ad ostium monasterii volens saeculo renuntiare, et fratrum congregari numero, non habebit intrandi potestatem, sed prius nuntiabitur patri monasterii, et manebit paucis diebus foris ante januam, et docebitur orationem Dominicam, et psalmos quantos potuerit discere, et diligenter sui experimentum dabit, ne forte aliquid fecerit, et turbatus ad horam discesserit, [b 1Kb] aut sub aliqua potestate sit, et utrum possit renuntiare parentibus suis, et propriam facultatem contemnere. Si eum viderint aptum ad omnia, tunc docebitur et reliquas monasterii disciplinas quas facere debeat, [Col. 0283B] quibusque servire, sive in collecta omnium fratrum, sive in domo cui tradendus est, sive in vescendi ordine; et instructus atque perfectus in omni opere bono fratribus copuletur. [c 1Kb] Tunc nudabunt eum vestimentis saecularibus, et induent habitum monachorum; tradetur ostiario, ut orationis tempore adducat eum in conspectum omnium fratrum, sedebit in eo loco in quo ei praeceptum fuerit. Vestimenta quae secum detulerat accipient, qui huic rei praepositi sunt, et inferentur in repositorio, et erunt in potestate principis monasterii.

XXVII. Nemo manens in monasterio suscipiendi quempiam ad vescendum habeat potestatem, sed [d 1Kb] mittet eum ad ostium xenodochii, et suscipiatur ab iis qui huic rei praepositi sunt.

[Col. 0283C] XXVIII. Quando ad ostium monasterii aliqui venerint, si clerici fuerint aut monachi, majori honore suscipiantur; lavabunt pedes eorum, servabunt Evangelii praecepta, et deducent ad locum xenodochii; praebebunt omnia quae apta sunt usui monachorum. Quod si voluerint orationis tempore atque collectae venire ad conventum fratrum, si ejusdem fidei fuerint, minister xenodochii nuntiabit Patri monasterii, et sic deducentur ad orandum.

XXIX. Si saeculares homines aut debiles, aut [e 1Kb] vasa infirmiora, id est, mulierculae venerint ad ostium, suscipient singulos in diversis locis juxta ordinem praepositi et sexus sui, praecipue feminas majori honore et diligentia curabunt, cum omni timore [Col. 0284A] Dei, et locum separatum ab omni virorum vicinia eis tribuent: [f 1Kb] ut nulla sit occasio blasphemandi. Quod [g 1Kb] si ad vesperas venerint, abjicere eas nefas est; sed accipient, ut diximus, separatum locum, et clausum cum omni disciplina atque cautela, ut grex fratrum libere suo officio serviat, et nulli detur offendiculum detrahendi.

XXX. Si quis ante ostium steterit monasterii, dicens se velle videre fratrem suum vel propinquum, janitor nuntiabit Patri monasterii, et ille accitum interrogabit praepositum domus, si apud eum sit, et permittente eo, accipiet comitem egressionis suae, cujus fides probata est; et sic mittetur ad fratrem videndum vel ad proximum. Si forte aliquid attulerit ciborum quibus in monasterio vesci licitum est, [Col. 0284B] suscipere ipse non poterit, sed vocabit janitorem, et ille allata suscipiet; quae si talia fuerint quae cum pane vescenda sint, nihil horum ii quibus allata sunt accipient, sed cuncta ad loca aegrotantium deferentur

XXXI. Si fuerit nuntiatum quod de propinquis quis aegrotet, janitor primus nuntiabit Patri monasterii, et ille accitum interrogabit praepositum domus. Videbunt virum cujus fides et disciplina probata sit, et mittent cum eo ut visitet aegrotantem; tantum accipiet viatici quantum praepositus domus ejus decreverit.

XXXII. Quod si necessitas impulerit ut foris maneat, et vescatur in paterna aut propinquorum domo, hoc non faciet, sed [h 1Kb] manebit in dominico vel in [Col. 0284C] monasterio [i 1Kb] ejusdem fidei. Quod si ei affines vel cognati praeparaverint cibos et apposuerint, nec accipient omnino, nec vescentur, nisi his quae in monasterio edere consueverunt, non gustabunt liquamen, nec vinum bibent, nec aliud quidpiam, quorum edendi non habent consuetudinem. Si a parentibus quidpiam acceperint, tantum comedent quantum in via sufficit; caetera quae remanserint dabunt praeposito domus suae, et ille portabit in cellam languentium.

XXXIII. Si propinquus alicujus aut consanguineus mortuus fuerit, prosequendi funus non habebit potestatem nisi Pater monasterii praeceperit.

[Col. 0285A] XXXIV. [a 2Kb] Nullus solus mittatur foras ad aliquod negotium, nisi juncto ei altero. Quando autem reversi fuerint in monasterium, si viderint ante ostium quaerentem aliquem suorum affinium de his qui in monasterio commorantur, non audebunt ire ad eum, et nuntiare, vel vocare, et omnino quidquid foris gesserint, aut audierint, [b 1Kb] in monasterio narrare non poterunt.

XXXV. [c 1Kb] Si signum datum fuerit ut egrediantur ad opus, praepositus antecedat eos, et nullus in monasterio remanebit, nisi is cui Pater praeceperit, et hi qui vadunt quo pergunt non interrogabunt, sed unusquisque de Scripturis aliquid meditabitur. Si forte aliquis eis occurrerit, vel voluerit cum aliquo eorum loqui, praepositus cui hoc injunctum fuerit [Col. 0285B] occurrentibus respondebit. Operantes nihil loquantur saeculare, sed aut meditentur quae sancta sunt, aut certe silebunt. Nemo palliolum tollat secum vadens ad operandum, nisi concessione majoris. Operans non sedebit sine majoris imperio. Omnia autem ferramenta post operationem ad domum reportabuntur.

XXXVI. Absque praepositi jussione nemo fratrum, si necessarium habuerit, aliquem mittere poterit; quod si ipse qui major est cogitur necessitate ire ad aliquem locum, officium suum ei qui post se est in ordine delegabit.

XXXVII. Si quis lavare voluerit vestimentum, commonebit praepositum suum, et ille mittet cum [Col. 0286A] eo alium, et, lota veste, revertentur domum; et siccatam reponet ille cui hoc injunctum est.

XXXVIII. Nullus de horto tollat olera, nisi ab hortulano acceperit.

XXXIX. [d 1Kb] Palmarum folia, unde texuntur sportae, nemo suo jure tollat, absque eo cui palmae sunt creditae.

XL. [e 2Kb] Nullus uvas aut spicas adhuc immaturas comedere audeat praeter ordinem disciplinae; et omnino de omnibus quae in agro sunt vel in pomario, nemo comedet separatim, antequam cunctis fratribus Pater exhibeat.

XLI. Qui coquent, antequam fratres comedant, [f 1Kb] non audebunt edere.

XLII. Qui super arbores pomarias, et super vineas [Col. 0286B] sunt, non comedent de fructibus earum, nisi fratres prius comederint. Si jussi fuerint pomorum vel vinearum fructus colligere, praepositus colligentium dabit in eodem loco singulis ad vescendum modica; et cum ad monasterium venerint, inter caeteros fratres partes suas accipient. Si autem invenerint sub arboribus poma cecidisse, comedere non audebunt, sed inventa in transitu juxta radices arborum collocabunt. Ipse quoque qui caeteris colligentibus distribuit, gustare non poterit; sed portabit ad dispensatorem, qui cum caeteris dederit, et ipsi tribuat partem suam.

XLIII. [g 1Kb] Nullus in cella sua reponat aliquid ad [Col. 0287A] vescendum absque his quae a dispensatore acceperit.

XLIV. [a 1Kb] Qui nolunt in commune vesci cum caeteris, quasi majori abstinentiae se dicantes, quando edere debuerint, quod eis una die sufficiat, panem et sal accipiant tantum. Praeter monasterii autem coquinam, nulli coquendi cibos habeant potestatem.

XLV. [b 1Kb] Nemo in cella sua habeat praeter ea quae monasterii lege praecepta sunt, nec paucos nummos nec proprium aliquid: extra habitum suum si quid inveneris, absque contradictione auferes.

XLVI. Si quis transfertur de domo in alteram domum, [c 1Kb] excepto ea quae usui quotidiano ad habitum necessaria sunt, secum transferre nihil poterit.

[Col. 0287B] XLVII. Nullus neque ambulandi in monasterio [d 1Kb] neque extra murum monasterii procedendi habeat facultatem, nisi interrogaverit praepositum, et ille concesserit.

XLVIII. Cavendum est autem ne quis de domo in alteram domum verba transferat, nec de monasterio in monasterium, nec de monasterio in agrum, nec de agro in monasterium.

XLIX. Si quis ambulaverit in via, vel navigaverit, aut operatus fuerit foris, non loquatur in monasterio quae ibi geri viderit.

L. [e 1Kb] Non dormiat quis praeter reclinam sellulam: cumque ad dormiendum se collocaverit, alteri non loquatur: postquam obdormierit, si post somnum [Col. 0287C] nocte evigilaverit, oret.

[Col. 0288A] LI. Si jejunii instat dies, et sitire coeperit, bibero non audebit.

LII. Nemo lavare alterum poterit aut ungere, nisi ei fuerit imperatum.

LIII. [f 1Kb] Nemo in tenebris alteri loquetur. Nullus cum altero dormiat, manum alterius nemo teneat, sive ambulaverit, sive sederit, aut steterit, uno cubito distet ab altero.

LIV. Nullus attondeat caput, absque majoris arbitrio.

LV. [g 1Kb] Mutare de his quae a praeposito acceperit cum altero nemo audebit; nec accipiet melius, et dabit deterius; aut econtrario dans melius, deterius accipiet, et in vestimento, et in habitu suo nihil novi, praeter caeteros, causa decoris, inveniet.

[Col. 0288B] LVI. Nemo vadens in congregationem ad vescendum, dimittat codicem non ligatum. [h 1Kb] Codices post nonam attendat, ad quem pertinet.

LVII. [i 1Kb] Si quis fratrum laesus fuerit aut percussus, tamen lectulo non decumbit, sed ambulat invalidus, et aliqua re indigebit, vestimento vel palliolo, et caeteris utensilibus, praepositus accipiet et dabit. Cumque sanus fuerit, reportabit sine mora ulla.

LVIII. Nemo ab altero accipiet quidpiam, nisi praepositus jusserit.

LIX. In villam nullus vadat nisi missus; super nudum dorsum asini duo pariter non sedebunt, nec super temonem plaustri.

LX. [j 1Kb] Ad officinas diversarum artium soli pergent [Col. 0288C] praepositi, ut accipiant quod necessarium est.

[Col. 0289A] LXI. [a 1Kb] Ad alterius cellulam intrare nullus audebit.

LXII. Commendatum aliquid, etiam a germano fratre, nullus accipiat.

LXIII. [b 1Kb] Nihil in cella sua absque praepositi jussione quidpiam condet, nec poma quidem.

LXIV. Si praepositus profectus fuerit, aut alter praepositus, aut qui secundus est, curam proficiscentis exerceat, vel quem ipse praepositus elegerit de fratribus, et curam ei suam injunxerit.

LXV. [c 1Kb] Quando farinam conspergunt aqua et massam subigunt, nemo alteri loquatur. Et quando tabulis ad furnum deportant panes, simile silentium habebunt; tantum de psalmis aut de [d 1Kb] Scripturis aliquid meditabuntur, donec opus impleant. Si quid [Col. 0289B] necessarium fuerit, non loquantur, sed dent signum his qui possunt afferre quae necessaria sunt. Quando ad miscendam farinam vocati fuerint, nullus resident in loco panes coquentium, exceptis iis qui coctioni sufficient, et quibus jussum fuerit.

LXVI. In navibus similis disciplina est. Nemo a terra solvit navigii funiculum, nec movet navigium absque jussione Patris. In interiore parte navis caeteris fratribus super transtra et tabulata quiescentibus, nullus dormiat; et saeculares homines dormire secum nullus patiatur. [e 1Kb] Vasa infirmiora cum eis non navigabunt, nisi forte Pater monasterii praeceperit.

LXVII. Nullus in domo sua audebit focum facere, nisi in commune omnibus succendatur.

[Col. 0289C] LXVIII. [f 1Kb] Qui una oratione tardius venerit, vel qui mussitaverit aut locutus fuerit ad alterum, vel [Col. 0290A] qui riserit in reliquis orationibus, constituto ordine aget poenitentiam.

LXIX. Quando domi resident, [g 2Kb] non eis liceat loqui aliquid saeculare, sed si quis praepositus de Scripturis docuerit, vicissim inter se ruminent, et referent quae audierint, vel quas memoriter tenent.

LXX. [h 1Kb] Qui vas fictile fregerit, vel aliquam utilem rem ad usus monasterii, aget poenitentiam.

LXXI. [i 1Kb] Si frater dormierit, omnis eum fraternitas prosequatur.

LXXII. Nemo exeat foras, nemo loquatur, nemo remanent, excepto majoris imperio.

LXXIII. Audito signo excitantis, aut voce psallentis, omnes surgant, currentes ad orationes. [Col. 0290B] Nullus ante psallat nisi ei jussum fuerit, nec completo psalmo, alterum sine praepositi jussione audeat jungere.

LXXIV. Nemo ante praepositum suum et ducem suum ambulet. [j 1Kb] Nullus remaneat de ordine suo.

LXXV. Si quis aliquid perdiderit, ante altare publice corripietur. Si vero de propriis vesticulis fuerit quod perditum est, tribus hebdomadibus non accipiet, et in quarta, acta poenitentia, dabitur ei quod amisit.

LXXVI. Qui invenerit aliquid, per tres dies [k 1Kb] ante collectam fratrum suspendat, ut tollat qui cognoverit.

LXXVII. [l 1Kb] Lotum in domo nemo faciat absque praeposito; et omne quod novum est illius sententia [Col. 0290C] disponetur.

LXXVIII. [m 1Kb] Omnis correptio ita fiet ut discincti [Col. 0291A] sint qui corripiuntur, et demissis manibus et humiliato capite, emendaturos se promittentes vitia in quibus arguuntur, veniam deprecentur.

LXXIX. [a 1Kb] Qui absque ordine fratrum recesserit, et postea acta poenitentia redierit, [b 1Kb] non erit in ordine suo, absque majoris imperio.

LXXX. Qui rudis in monasterio fuerit ingressus, docebitur prius quae debeat observare, et cum doctus ad universa consenserit, dabunt ei viginti psalmos aut duas Epistolas Apostoli, aut alterius Scripturae partem. Et si litteras ignoraverit, hora prima, tertia, et sexta vadat ad eum qui docere potest et qui ei fuerit delegatus, et stabit ante eum, et discet studiosissime cum omni gratiarum actione. Postea scribentur ei elementa, syllabae, verba ac nomina; et [Col. 0292A] etiam nolens legere compellatur; et omnino nullus erit in monasterio qui non discat litteras et [c 5Kb] de Scripturis aliquid teneat quod minimum est, usque ad Novum Testamentum et Psalterium. Omne quod in conventu fratrum audierint disputatum, cogentur inter se ut recolant.

LXXXI. Ad psallendum et ad orandum nullus sibi occasiones inveniat quibus se dicat occupatum, quasi ire non possit, et si in navi fuerit, et [d 1Kb] in agro, et in itinere vel in monasterio, quolibet ministerio detentus, orandi et psallendi tempora non praetermittat.


[e 2Kb] De puellarum disciplina.

LXXXII. [f 1Kb] Nemo ad eas vadat visitandas, nisi qui habet ibi matrem, vel sororem, aut propinquas, et [Col. 0293A] consobrinas, seu matrem filiorum suorum; si autem et ante conversionem paterna eis debetur haereditas, aut aliqua causa manifesta est, mittent cum his probatae aetatis virum, ac vitae, et videbunt eas, et pariter revertentur. Nemo vadat ad illas, nisi hi quos supra diximus; ita ut primum faciant renuntiari patri monasterii, et ille mittet ad [a 1Kb] seniores, qui monasterio virginum delegati sunt, qui occurrent eis, et cum ipsis videbunt eas quas necesse habebunt, cum omni disciplina et timore Dei. Non eis loquentur de rebus saecularibus.

LXXXIII. Quicumque de his mandatis aliquid praeterierit absque ulla dubitatione, negligentiae atque contemptus aget poenitentiam, ut possidere valeamus regna coelorum.

[Col. 0293B] [b 1Kb] Praecepta et instituta Patris nostri Pachomii hominis Dei, qui fundavit ab exordio sanctae vitae communionem juxta imperium Dei. Plenitudo legis charitas; scientes tempus, quod instet hora ut de somno consurgamus, quod vicinior sit salus nostra quam eo tempore cum credidimus. Nox praecessit, dies autem appropinquavit. Deponamus opera tenebrarum, quae sunt contentiones, detractiones, odia, et tumentis animi superbia.

LXXXIV. Qui facilis est ad detrahendum, et dicit quod non est qui in hoc peccato fuerit deprehensus, monebunt eum secundo; et si audire contempserit, separabunt eum extra conventum fratrum septem diebus, et [c 1Kb] panem tantum cum aqua accipiet, donec polliceatur atque confirmet se ab hoc vitio recessurum, [Col. 0293C] et sic dimittetur ei.

LXXXV. Si quis iracundus et furiosus frequenter irascitur sine causa, et propter rem inanem et vacuam, [Col. 0294A] per sex vices commonebitur, et in septima facient eum surgere de ordine sessionis suae, et inter ultimos collocabitur, docebuntque eum ut ab hac mentis perturbatione mundetur. Cumque tres testes dignos testimonio adduxerit qui pro eo polliceantur nequaquam simile quid esse facturum, recipiet sessionem suam; alioqui si permanserit in vitio, moretur [d 1Kb] inter ultimos, perdito priore loco.

LXXXVI. Qui falsum cupit probare contra alterum, ut opprimat innocentem, tertio commonebitur, et postea [e 1Kb] reus erit iniquitatis, sive de priori loco fuerit, sive de inferioribus.

LXXXVII. [f 1Kb] Qui habet pessimam consuetudinem ut fratres suo sermone sollicitet, et pervertat animos simpliciorum, tertio commonebitur: si contempserit, [Col. 0294B] et obstinato animo in duritia perseveraverit, separabunt eum extra monasterium, et [g 1Kb] verberabunt eum ante fores triginta novem, dabuntque ei ad vescendum panem solum et aquam, donec mundetur a sordibus.

LXXXVIII. [h 1Kb] Qui habet pessimam consuetudinem murmurandi, et quasi gravi opere se opprimi queritur, docebunt eum quinquies quod sine causa murmuret, et ostendent perspicue veritatem; si post haec inobediens fuerit, et est perfectae aetatis, ita eum habebunt, ut unum de aegrotantibus, et ponetur in loco infirmorum, ibique aletur otiosus, donec redeat ad veritatem. Si autem justa est illius querela et a majore inique opprimitur, qui eum scandalizavit eidem sententiae subjacebit.

[Col. 0294C] LXXXIX. [i 1Kb] Si inobediens quis fuerit, aut contentiosus aut contradictor, aut mendax, et est perfectae aetatis, decies commonebitur ut desistat a vitiis. Si [Col. 0295A] autem audire noluerit, monasterii legibus increpabitur, Quod si alterius culpa ad haec vitia devolvitur, et hoc fuerit comprobatum, ille qui causa exstitit reus erit ultionis.

XC. Si deprehensus fuerit aliquis de fratribus [a 1Kb] libenter cum pueris ridere, et ludere, et habere amicitias aetatis infirmae, tertio commonebitur ut recedat ab eorum necessitudine, et memor sit honestatis ac timoris Dei. Si non cessaverit, corripietur, ut dignus est, correptione severissima.

XCI. Qui contemnunt praecepta majorum et regulas monasterii, quae Dei praecepto constitutae sunt, et parvipendunt seniorum consilia, corripientur juxta ordinem constitutum, donec corrigantur.

XCII. [b 1Kb] Qui judex est omnium peccatorum, et perversitate [Col. 0295B] mentis ac negligentia reliquerit veritatem, viginti viri sancti et timentes Deum, sive decem, et usque ad quinque, de quibus omnes dent testimonium, sedebunt et judicabunt eum, et degradabunt in ultimum gradum, donec corrigatur.

XCIII. Qui conturbat fratrum animos, et facilis est ad detrahendum, lites serens et jurgia, decies commonebitur; et si non fuerit emendatus, corripietur ordine monasterii donec corrigatur.

XCIV. [c 1Kb] Qui viderit de majoribus et praepositis fratrum suorum tribulationem, et noluerit causam tribulationis inquirere, eamque contempserit, quaeretur causa a supradictis judicibus inter fratrem atque praepositum; et si deprehenderint negligentia praepositi vel superbia coangustatum fratrem, et judicasse [Col. 0295C] eum non secundum veritatem, sed secundum personam, degradabitur de solio suo, donec corrigatur, et ab injustitiae sordibus emendetur, quia non consideravit veritatem sed personas, et servivit pravitati animae suae, et non Dei judicio.

XCV. Si quis promiserit observare regulas monasterii, et facere coeperit, easque dimiserit, postea autem reversus egerit poenitentiam, obtendens infirmitatem corpusculi, per quam non possit implere quod dixerat, faciant eum inter languentes commorari, et pascetur [d 1Kb] inter otiosos; donec, acta poenitentia, impleat quod promisit.

XCVI. [e 1Kb] Pueri in domo, si fuerint dediti lusibus [Col. 0296A] et otio, et correpti non potuerint emendari, debet praepositus usque ad dies triginta ipse eos monere et corripere. Si viderit in pravitate persistere, et non nuntiaverit Patri monasterii, et aliquod peccatum in eis fuerit deprehensum, ipse pro eis culpae subjacebit, juxta quod peccatum fuerit inventum.

XCVII. Omnes autem pueri qui non timent conlundi pro peccato, et per impudentiam judicium Dei non cogitant, et correpti verbo non emendaverint. verberentur quamdiu disciplinam accipiant et timorem.

XCVIII. Qui injuste judicaverit, juste ab aliis condemnabitur.

XCIX. [f 1Kb] Qui consentit peccantibus, et defendit alium delinquentem, maledictus erit apud Deum et [Col. 0296B] homines, et corripietur increpatione severissima. Quod si per ignorantiam deceptus est, et non ita putavit ut verum est, ignoscetur ei: et omnis qui per ignorantiam peccat, facile accipiet veniam. Qui autem sciens peccaverit, sustinebit increpationem juxta mensuram opusque peccati.

C. [g 1Kb] Praecepta et leges Pachomii. [h 1Kb] Ne plus fratres facere compellantur; sed moderatus labor omnes ad laborandum provocet. Sit inter eos pax et concordia, et libenter majoribus subjiciantur. Sedentes, et ambulantes, et stantes, invicem de humilitate decertent.

CI. [i 1Kb] Si quis peccatum fecerit, Patres monasteriorum emendare poterunt, et constituere quid sequi debeat.

[Col. 0296C] CII. [j 1Kb] Praepositus autem domus, et qui secundus ab eo est, hoc tantum juris habebunt, ut compellant fratres in punctis singulis, vel collecta domus, sive in collecta majore, hoc est, omnium fratrum, subjacere poenitentiae.

CIII. Quod si praepositus peregre fuerit, qui secundus est locum ejus implebit, tam in poenitentia fratrum recipienda quam in quocumque alio eorum quae in domo necessaria sunt.

CIV. Si quis [k 1Kb] absque conscientia duorum ierit ad alteram domum, vel alterius domus fratrem codicem ad legendum mutuum postulaverit, vel quodlibet aliud, monasterii ordine increpabitur.

[Col. 0297A] CV. Qui vult sine macula et contemptu in domo cui deputatus est vivere, omnia quae praecepta sunt coram Deo observare debebit.

CVI. Quidquid necessarium est, sive in agro, sive in monasterio, praepositus etiam non postulatus impleat.

CVII. [a 1Kb] Sex orationes facient vespertinas, juxta exemplum majoris collectae, in qua omnes fratres pariter congregantur.

CVIII. Summae dilectionis est, [b 1Kb] etiamsi difficile fuerit, ut nullum onus habeant, nec ex onere nascatur taedium.

CIX. Si quis deforis venerit, et aestu laboraverit, aliique fratres orationem celebraverint, si ire non potest, non cogatur.

[Col. 0297B] CX. [c 1Kb] Quando praepositi domorum fratres de conversione sanctae vitae docebunt, absque gravissima aegritudine nullus aberit.

CXI. [d 1Kb] Majores quicumque e fratribus mittuntur foras, quamdiu ibi fuerint, habebunt jus praepositorum, cuncta gerentur arbitrio eorum, docebunt fratres per constitutos dies; et si forte aliquid inter eos ortum fuerit simultatis, audient ipsi majores, et judicabunt causam, et dignum culpa increpabunt, et ad imperium eorum statim ad pacem pleno corde consentient.

CXII. [e 1Kb] Si quis de fratribus contra praepositum domus suae tristitiam habuerit, aut ipse praepositus contra fratrem aliquam querimoniam, [f 1Kb] fratres probatae conversationis et fidei audire eos debebunt, [Col. 0297C] et judicabunt inter eos. Si tamen absens est Pater monasterii, vel aliquo profectus, primum quidem exspectabunt eum; si autem diutius commorari viderint, tunc audient inter praepositum et fratrem, ne de suspenso judicio major tristitia oriatur: et ille qui praepositus est, et ille qui subjectus est, et hi qui audiunt, juxta timorem Dei cuncta faciant, et in nullo dent occasionem [g 1Kb] .


[Col. 0298A] De vestibus monachorum.

CXIII. [h 1Kb] Si quis de his quae praecepta sunt amplius habuerit absque concessione majoris, deferentur ad custodem vestium; et intrandi illuc, vel postulandi non habebit potestatem, sed erunt sub praepositi arbitrio, aut qui secundus est ab eo.

[i 1Kb] Praecepta Pachomii de collecta fratrum, quomodo collecta fieri debeat, et fratres sint congregandi ad audiendum verbum Dei, juxta praecepta majorum, et doctrinam sanctarum Scripturarum, ut liberentur de errore animae conversorum, et glorificent Deum in luce viventium: ut sciant quomodo oporteat in domo Dei conversari sine ruina et scandalo, et non inebrientur aliqua passione; sed stent in mensura veritatis et traditionibus Apostolorum et Prophetarum, [Col. 0298B] et solemnitatum ordinem teneant, imitantes conversationem eorum in domo Dei, et jejunia atque orationes ex more complentes. Qui enim bene ministrant sequuntur regulam Scripturarum.

CXIV. Hoc est ergo ministerium, quod ministri Ecclesiae implere debebunt. Congregent fratres orationis tempore, et omnia faciant quae rite complenda sunt, ut nullam occasionem detractioni tribuant, nec sinant quempiam ambulare contra ritum disciplinae. Si codicem postulaverint, deferant eis.

CXV. Si quis deforis venerit vesperi, et non occurrerit accipere opus quod postera die facturus est, mane tribuant; si defecerit opus quod habebat in manibus, [j 1Kb] referat ad majoris sententiam, et quod ille praeceperit faciat.

[Col. 0298C] CXVI. [k 1Kb] Qui minister est, habeat studium ne quid operis pereat in monasterio, in nulla omnino arte quae exercetur a fratribus. Quod si quid perierit, et negligentia fuerit dissipatum, increpabitur a patre minister operum singulorum, et ipse increpabit alterum, qui opus perdiderit, dumtaxat [l 1Kb] juxta voluntatem et sententiam principis, absque qua nullus increpandi fratrem habebit potestatem.

[Col. 0299A] CXVII. Si vestimentum ad solem expansum tertius invenerit dies, [a 1Kb] dominus vestimenti pro eo increpabitur, et aget poenitentiam publice in collecta, [b 1Kb] stabitque in vescendi loco.

CXVIII. Si inventus fuerit unus e fratribus aliquid per contentionem agens, vel contradicens majoris imperio, increpabitur, juxta mensuram peccati sui.

CXIX. Qui mentitur, aut odio aliquem habere fuerit deprehensus, aut inobediens, aut plus joco quam honestum est, deditus, aut otiosus, aut dure respondens, aut consuetudinem habens fratribus detrahendi, vel his qui foris sunt, et omnino quidquid contra regulam Scripturarum est et monasterii disciplinam, audiet Pater monasterii et vindicabit juxta mensuram opusque peccati.

[Col. 0299B] CXX. [c 1Kb] Pellicula, caligae, et cingulum, et si quid aliud perierit, qui perdiderit increpabitur.

CXXI. Si quis tulerit rem non suam, ponetur super humeros ejus, et aget poenitentiam publice in collecta, stabitque in vescendi loco. Si autem in furto fuerit deprehensus, [d 1Kb] triginta novem verberabunt eum, et foris dabunt ei edere panem, et aquam tantum, et [e 1Kb] opertum cilicio et cinere per singula orationum tempora cogent eum agere poenitentiam. [f 1Kb] Eademque lex in fugitivis observabitur.

CXXII. Praepositus domus increpationi subjacebit, si ante tres dies non nuntiaverit Patri, sive in via, sive in agro, sive in monasterio quid perierit, et aget poenitentiam juxta ordinem constitutum.

CXXIII. Quod si homo fuerit, et ante tres horas [Col. 0299C] non nuntiaverit Patri, reus erit perditionis ejus, nisi eum iterum invenerit.

CXXIV. Haec est ultio in eum qui fratrem de domo perdiderit: tribus diebus aget publicam poenitentiam. [Col. 0300A] Quod si eadem hora, qua fugerit, non nuntiaverit Patri, reus erit peccati.

CXXV. Si in domo sua praepositus viderit delinquentem, et non nuntiaverit Patri monasterii, ipse increpationis ordini subjacebit.

CXXVI. [g 1Kb] Per domos singulas vesperi sex orationes psalmosque complebunt, [h 1Kb] juxta ordinem majoris collectae quae a cunctis fratribus in commune celebratur. Per singulas hebdomadas [i 1Kb] dispositiones a praepositis complebuntur. Nullus in domo quidpiam faciet, nisi quod praepositus jusserit.

CXXVII. Si omnes fratres qui in domo sunt viderint praepositum nimium negligentem, mensuram monasterii excedentem, referent ad Patrem, et ab eo increpabitur. Ipse autem praepositus nihil faciat [Col. 0300B] praeter id quod Pater jusserit, maxime in re nova, [j 1Kb] nam quae ex more descendit, observabit regulas monasterii.

CXXVIII. [k 1Kb] Praepositus non inebrietur, [l 1Kb] nec sedeat in humilioribus locis, juxta vasa monasterii, [m 1Kb] ne rumpat vincula quae Deus in coelo condidit, ut observentur in terris, [n 1Kb] ne lugeat in die festo Domini salvatoris. Dominetur carni suae, juxta mensuram sanctorum. [o 1Kb] Non inveniatur in excelsis cubilibus imitatus morem gentilium. Non sit duplicis fidei. Non sequatur cogitationes cordis sui, et sublimioribus non resistat tumenti animo potestatibus, non fremat, nec irruat super humiliores, non transferat terminos, non sit fraudulentus; nec in cogitationibus verset dolos, non negligat peccatum animae [Col. 0300C] suae exstirpare, nec vincatur carnis luxuria, non ambulet negligenter, non cito loquatur verbum otiosum, non ponat scandalum ante pedes caeci, non doceat voluptates animam suam, non solvatur [Col. 0301A] stultorum risu ac joco, non rapiatur cor ejus ab his qui inepta loquuntur, aut dulcia; non vincatur muneribus, non parvulorum sermone ducatur; non affligatur in tribulatione, non timeat mortem, sed Deum, ne praevaricator sit propter eminentem timorem; [a 1Kb] ne relinquat verum lumen propter modicos cibos, non vacillet nec fluctuet in operibus suis, non mutet sententiam veram, sed firmus sit solidique decreti justa cuncta considerans, judicans in veritate absque appetitu gloriae, manifestus Deo et hominibus, et elongans se a fraude, non ignoret conversationem sanctorum, nec ad eorum scientiam caecus existat, nulli noceat per superbiam; ne sequatur concupiscentias oculorum suorum, non eum superent incentiva vitiorum, veritatem numquam [Col. 0301B] praetereat, oderit injustitiam, et personam numquam judicet pro muneribus, nec condemnet innocentem per superbiam, non rideat inter pueros, non deserat veritatem timore superatus, non comedat panem de fraudulentia, non desideret alienam terram, non opprimat animam propter aliorum spolia, non despiciat eos qui indigent misericordia, nec falsum testimonium dicat seductus lucro; nec mentiatur propter superbiam, nec contendat contra veritatem [Col. 0302A] ob tumorem animi, nec deserat justitiam propter lassitudinem, nec perdat animam suam propter verecundiam, nec respiciat dapes lautioris mensae, nec pulchra vestimenta desideret, ne senes negligat, semper dijudicet cogitationes suas, ne inebrietur vino, sed humilitatem junctam habeat veritati, quando judicat. Sequatur praecepta majorum, et legem Dei, quae toto orbe praedicata est. Si quidquam de his praeterierit, reddetur ei mensura juxta quam mensus est, et recipiet secundum opera sua, quia moechatus est in ligno et lapide, et propter fulgorem auri et splendorem, animi dimisit judicium, et desideriis temporalibus lucri, laqueis se induit iniquorum, et [b 1Kb] eveniet ei contritio Heli, et filiorum ejus (I Reg. IV), maledictio Dei quam [Col. 0302B] imprecatus est Cain (Gen. IV); perditio qua peccatores terrae hiatus absorbuit (Num. XVI); et interitus Chananaeorum, et [c 1Kb] contritio hydriae ad fontem (Eccl. XII), et arenarum comminutio in littoribus, quae salsis fluctibus verberantur; et [d 1Kb] confractio virgae gloriosae (Jerem. XLVIII), [e 1Kb] ut sit quasi caecus palpans manu parietem (Isaiae LIX). Haec omnia evenient ei, quia non servavit veritatem in judicio et inique egit in omnibus quae ei credita sunt.



EJUSDEM S. PACHOMII REGULA PROUT A PALLADIO RELATA EST.
[Col. 0301]

[Col. 0301C] Tabennensis est locus, qui sic vocatur in Thebaide, in quo fuit Pachomius monachus, vir ex iis qui vixerunt in summo et perfecto vitae instituto, adeo ut is fuerit dignatus et futurorum praedictionibus et angelicis visionibus. Is fuit valde amans pauperum, [Col. 0301D] et magna charitate in homines. Eo ergo sedente in hac spelunca visus est ei angelus Domini, qui ei dicit: Pachomi, ea quidem quae ad te pertinent recte et ex virtute gessisti: supervacanee ergo sedes in hoc loco. Age ergo, egredere et congrega omnes juniores monachos, et habita cum eis, et sequens formam quam dabo tibi, eis leges constitue. Eique dedit tabulam aeneam, in qua haec scripta fuerant.

I. Concede unicuique, ut comedat et bibat pro [Col. 0302C] viribus comedentium: eis quoque manda opera, quae proportione conveniant, ac respondeant; et neque remanere prohibe, nec comedere. Sic quidem fortibus fortia manda opera: imbecilla autem et levia iis, qui se magis exercent, et sunt imbecilliores.

[Col. 0302D] II. Fac autem diversas cellas in eadem aula: et tres in cella maneant.

III. Ab omnibus autem cibus in una domo capiatur.

IV. Dormiant autem non recumbentes, sed exstructis sibi [a 1Kb] sedibus paulo supinioribus et illic impositis stragulis, dormiant sedentes.

V. Noctu autem gestent [b 1Kb] lebitones lineas, succincti.

[Col. 0303A] VI. Habeat unusquisque [a 1Kb] pellem ovillam albam laboratam. Absque ea neque comedant, neque dormiant.

VII. Ingredientes autem ad Christi communionem, sabbato et dominica zonas solvant, et pellem ovillam deponant, et cum sola cuculla ingrediantur.

VIII. Fecit autem eis cucullas molles tamquam pueris: in quibus etiam jussit imponi figuram crucis purpureae.

IX. [b 3Kb] Jussit autem esse viginti quatuor ordines fratrum, ex numero viginti quatuor litterarum: praecepitque unicuique ordini imponere nomen elementum Graecum ab , et quae deinceps sequuntur usque ad , ut dum interrogaret archimandrita de aliquo in tanta multitudine, sciscitetur quomodo [Col. 0303B] se habet ordo A? aut quomodo se habet ordo B? Rursus saluta R, sequendo quoddam proprium nomen litterarum. Et simplicioribus et sincerioribus imponens nomen I, difficilioribus autem et sic convenienter institutis eorum, et vitae, et moribus, unicuique ordini elementum litterae accommodans, solis spiritualibus intelligentibus ea quae significantur.

[Col. 0304A] X. Si venerit hospes alterius monasterii, quod habet aliam formam (id est vivendi rationem) cum eis nec comedat, nec bibat, nec ingrediatur monasterium, nisi fuerit inventus in via.

XI. Porro eum qui semel ingreditur, nec potest cum eis ad triennium sustinere [c 1Kb] certamen, non admittent. Sed cum opera fecerit difficiliora, sic prodeat in stadium post [d 1Kb] triennium.

XII. Comedentes autem velent capita cucullis, ne frater fratrem videat mandentem.

XIII. Comedenti [e 1Kb] non licet loqui, nec extra quadram et mensam usquam alio oculos convertere.

XIV. Constituit autem ut per totum diem facerent duodecim orationes: et in nocturnis vigiliis duodecim, et in matutino duodecim: et hora nona tres. [Col. 0304B] [f 1Kb] Quando autem videretur comedendum esse multitudini, constituit ut unusquisque ordo in unaquaque oratione psalmum prius caneret. Hactenus Regula vel pars Regulae S. Pachomii ex Palladio deprompta, quam aliis atque aliis verbis Sozomenus et Nicephorus expresserunt.




[Col. 0303]
APPENDIX SECUNDA. FLORES JOANNIS CASSIANI SIVE ILLUSTRIORES QUAEDAM AC BREVIORES SENTENTIAE EX EJUS OPERIBUS DECERPTAE.

[Col. 0303C] (Lib. I Instit.---Cap. 3.) Quidquid inter famulos Dei praesumitur ab uno, vel paucis, nec catholice per omne corpus fraternitatis tenetur, aut superfluum, aut elatum est: et propter hoc noxium judicandum, magisque speciem vanitatis, quam virtutis ostentans.

(Ibid.) Generali omnium constitutioni paucorum non debet praeponi nec praejudicare sententia.

(Lib. II Instit.---Cap. 3.) Bene regere, vel regi, sapientis esse pronuntiant, summumque donum et gratiam sancti Spiritus esse definiunt. Nam neque salutaria praecepta quempiam posse obtemperantibus praestituere, nisi qui prius universis virtutum disciplinis fuerit instructus: nec obedire quempiam seniori posse, nisi eum qui consummatus timore Dei, et humilitatis fuerit virtute perfectus.

(Lib. III Instit.---Cap. 8.) Nullatenus potest fragilis caro ita totius noctis quiete fraudari, ut per consequentem diem sine dormitatione, mentis animique torpore inconcussam possit servare vigiliam.

[Col. 0303D] (Cap. 11.) Semper aequanimius quaelibet fatigatio sustinetur, et sine fastidio labor impenditur; si interjecta ei vicissitudo quaedam, vel operis immutatio qualiscumque succedat.

[Col. 0304C] (Lib. IV Instit.---Cap. 8.) Multis experimentis edocti tradunt monachum, et maxime juniores, ne voluptatem quidem concupiscentiae suae posse refrenare, nisi prius mortificare per obedientiam suas didicerit voluntates.

(Cap. 9.) Aliter subtilissimus diabolus illudere, vel dejicere juniorem non poterit, nisi cum eum sive per arrogantiam, sive per verecundiam, ad cogitationum suarum velamen illexerit. Generale namque et evidens indicium diabolicae cogitationis esse pronuntiant, si eam seniori confunditur aperire.

(Cap. 12.) Obedientiae virtutem non solum operi manuum, seu lectioni, vel silentio, et quieti cellae, verum etiam cunctis virtutibus ita praeferunt, ut huic judicent omnia postponenda; et universa dispendia subire contenti sint, dummodo hoc bonum in nullo violare videantur.

(Cap. 20.) Non solum seipsos non esse suos, sed etiam omnia, quae sua sunt, credunt Domino consecrata. [Col. 0304D] Propter quod si quid fuerit monasterio semel illatum, ut sacrosanctum, cum omni decernant reverentia debere tractari.

(Cap. 33.) Sicut immensa gloria fideliter servientibus, [Col. 0305A] ac secundum Regulae institutionem ei adhaerentibus promittitur in futurum: ita poenae gravissimae praeparantur his qui tepide eam negligenterque fuerint exsecuti; et secundum hoc, quod professi sunt, vel quod ab hominibus esse creduntur fructus etiam congruos sanctitatis eidem exhibere neglexerint.

(Cap. 34.) Abrenuntiatio nihil est aliud quam crucis ac mortificationis indicium, i. e. repraesentatio.

(Cap. 37.) Bene coepisse nihil proderit, nec pleno fervore renuntiationis arripuisse principia; si haec congruus etiam finis similiter non commendaverit atque concluserit.

(Cap. 41.) Tria haec in congregatione necessario custodienda sunt tibi, ut scilicet secundum Psalmistae sententiam velut surdus, et mutus, et caecus incedas: ut universa quaecumque videris minus aedificationis habentia, velut caecus non videas, etc. Verum et quartum hoc prae omnibus excole. ut stultum te secundum Apostoli sententiam, facias in hoc [Col. 0305B] mundo, ut sis sapiens, nihil scilicet discernens, nihil dijudicans ex his quae tibi fuerint imperata, etc.

(Lib. V Instit.---Cap. 4.) Monachus spiritalia mella condere cupiens, velut apis prudentissima, debet unamquamque virtutem ab his qui eam familiarius possident deflorare, et in sui pectoris vase recondere: nec quid minus aliquis habeat discutere; sed hoc tantum, quod virtutis habeat, contemplari, studioseque decerpere.

(Cap. 6.) Quibuslibet escis refertus venter seminaria luxuriae parit, nec praevalet mens discretionis gubernacula moderari, ciborum pondere praelocata.

Verissima est Patrum, probatissimaque sententia, jejuniorum et continentiae modum in mensura parcitatis tantum, et castigatione consistere: et hunc esse perfectae virtutis in commune omnibus finem, ut ab escis, quas sumere sustentandi corporis necessitate compelluntur, adhuc in appetitu earum positi temperemus.

[Col. 0305C] (Cap. 11.) Numquam poterit ardentis concupiscentiae stimulos inhibere, quisquis desideria gulae refrenare nequiverit.

(Cap. 21.) Quidquid extra consuetudinem praesumitur, usumque communem, ut vanae gloriae atque ostentationis morbo pollutum antiquissima Patrum traditio notat.

(Cap. 41.) Ita debet monachus jejuniis operam dare, quasi centum annis in corpore commoraturus: ita motus animi refrenare, et injuriarum oblivisci, tristitiasque respuere, doloresque et detrimenta contemnere, tamquam quotidie moriturus.

(Lib. VI Instit.---Cap. 6.) Nulla virtute tam proprie carnales homines spiritualibus angelis imitatione conversationis aequantur, quam merito et gratia castitatis, per quam adhuc in terra degentes, habent, secundum Apostolum, municipatum in coelis: quod deposita corruptela carnali habituros promittitur in futurum, hic jam in carne fragili possidentes.

[Col. 0305D] (Cap. 23.) Sicut puritas et custodia diei nocturnam praeparant castitatem: ita nocturnae vigiliae cordi pariter et observationi diurnae statum solidissimum roburque promittunt.

(Lib. VII Instit.---Cap. 19.) Fertur sententia sancti Basilii prolata ad quemdam syncleticum, id est, senatorem, qui retenta sibi parte bonorum suorum monachatum professus fuerat: Et senatorem, inquit, amisisti, et monachum non fecisti.

(Cap. 21.) Non solum pecuniarum est cavenda possessio, verum etiam voluntas ipsa ab animo penitus extrudenda. Non enim tam affectus philargyriae (i. e. proprietatis) vitandus est, quam affectus ipsius radicitus amputandus: nihil enim proderit pecunias non habere, si voluntas in nobis fuerit possidendi.

(Cap. 27.) Nemo est qui non habeat quod dimittat. Universis renuntiavit facultatibus mundi, quisquis affectum possidendi eas radicitus amputavit.

[Col. 0306A] (Inst. l. VIII.---Cap. 16.) Summa emendationis ac tranquillitatis nostrae non est in alterius arbitrio collocanda, quod nequaquam nostrae subjacet potestati; sed in nostra potius ditione consistit.

(Cap. 17.) Solitudo sicut novit emendatis moribus contemplationem purissimam reserare, et intuitu sincerissimo spiritualium sacramentorum scientiam revelare: ita eorum qui minus emendati sunt, vitia non solum servare, verum etiam exaggerare consuevit.

(Ibid.) Magis enim exercitio usuque humano cessante efferantur in nobis vitia, si non fuerint ante purgata.

(Inst. l. IX.---Cap. 8.) Procurandum itaque nobis est, ut nostra potius emendare vitia et mores corrigere festinemus. Quae procul dubio si fuerint emendata, non dicam cum hominibus, sed etiam cum feris et belluis facillime nobis conveniet.

(Inst. l. X.---Cap. 6.) Mens otiosi nihil aliud cogitare novit, quam de escis ac ventre.

[Col. 0306B] (Cap. 23.) Haec est apud Aegyptum ab antiquis Patribus sancita sententia, operantem monachum daemone uno pulsari: otiosum vero innumeris spiritibus devastari.

(Cap. 24.) Experimento probatum est Acediae impugnationem non declinando fugiendam, sed resistendo superandam.

(Inst. l. XI.---Cap. 7.) Haec est subtilis inimici versutia, ut militem Christi propriis faciat telis occumbere, quem hostilibus armis superare non potuit.

(Cap. 11.) Ita videtis quam perniciosi rerum secundarum soleant esse successus: ita ut qui non potuerunt adversis frangi; prosperis, si incauti fuerint, acrius elidantur: et qui in conflictu atque acie mortis evaserunt discrimina, tropaeis propriis triumphisque succumbant.

(Inst. l. XII.---Cap. 3.) Nullum est vitium aliud, quod ita omnes virtutes exhauriat, cunctaque justitia et sanctitate hominem spoliet ac denudet, ut superbiae [Col. 0306C] malum.

(Cap. 27.) Quisquis superbiae morbo fuerit occupatus, non solum nullam subjectionis aut obedientiae regulam custodire dignatur, verum ne ipsam quidem auribus suis doctrinam perfectionis admittit.

(Cap. 32.) Nullo modo poterit in anima nostra virtutum structura consurgere, nisi prius jacta fuerint verae humilitatis in nostro corde fundamenta; quae firmissime collocata perfectionis et charitatis culmen valeant sustinere.

(Collat. 1.---Cap. 4.) Finis quidem nostrae professionis regnum Dei, seu regnum coelorum est: destinatio vero, id est scopus, puritas cordis, sine qua ad illum finem impossibile est quempiam pervenire.

(Cap. 7.) Jejunia, vigiliae, meditatio Scripturarum, nuditas ac privatio omnium facultatum, non perfectio, sed perfectionis instrumenta sunt: quia non in ipsis consistit disciplinae istius finis, sed per illa pervenitur ad finem. Incassum igitur haec exercitia molietur, quisquis his velut summo bono contentus intentionem [Col. 0306D] sui cordis hucusque defixerit, et non ad capiendum finem, propter quem haec appetenda sunt, omni conatu semet extenderit.

(Cap. 8.) Hic nobis principalis debet esse conatus, haec immobilis destinatio cordis jugiter affectanda, ut divinis rebus ac Deo mens semper inhaereat: quidquid ab hac diversum est, quamvis magnum; secundum tamen, aut etiam infimum, seu certe noxium judicandum est.

(Cap. 17.) Mentem quidem non interpellari cogitationibus impossibile est; suscipere vero eas, sive respuere, omni studenti possibile est.

(Collat. 2.---Cap. 4.) Omnium virtutum generatrix, custos, moderatrixque discretio est.

(Cap. 10.) Vera discretio non nisi vera humilitate conquiritur. Cujus humilitatis haec erit prima probatio, si universa non solum quae agenda sunt, sed etiam quae cogitantur, seniorum reserventur examini: [Col. 0307A] ut nihil quis judicio suo credens, illorum per omnia definitionibus acquiescat, et quid bonum, vel malum debeat judicare, eorum traditione cognoscat.

Nullatenus decipi poterit quisque, si non suo judicio, sed majorum vivat exemplo: nec valebit ignorationi ejus callidus hostis illudere, qui universas cogitationes in corde nascentes perniciosa verecundia nescit obtegere; sed eas maturo examine seniorum vel reprobat, vel admittit. Illico namque ut patefacta fuerit maligna cogitatio, marcescit; et antequam discretionis judicium proferatur, serpens teterrimus velut e tenebroso ac subterraneo specu confessionis virtute protractus ad lucem, et traductus quodammodo, ac dehonestatus abscedit. Tamdiu enim suggestiones ejus noxiae dominantur in nobis, quamdiu celantur in corde.

(Cap. 11.) Nullo alio vitio tam praecipitem diabolus monachum pertrahit, ac perducit ad mortem; quam cum eum, neglectis consiliis seniorum, suo judicio persuaserit, definitionique confidere.

[Col. 0307B] (Ibid.) Et ideo semper seniorum summa cautione sunt sectanda vestigia, atque ad eos cuncta, quae in nostris cordibus oriuntur, sublato confusionis velamine, deferenda.

(Cap. 12.) Nullus inimici sufferre posset insidias, seu carnales aestus naturali quodammodo igne flagrantes, vel exstinguere, vel reprimere; nisi gratia Dei vel juvaret fragilitatem nostram, vel protegeret ac muniret.

(Cap. 22.) Generalis hic continentiae (id est, abstinentiae) modus est, ut secundum capacitatem virium, vel aetatis, tantum sibimet cibi unusquisque concedat, quantum sustentatio carnis, non quantum desiderium saturitatis exposcit.

(Collat. 3.---Cap. 3.) Nihil proderit nos sublimiter inchoasse si similem principiis non exhibuerimus et finem.

(Cap. 10.) Quemadmodum inspiratione Domini provocati ad viam salutis accurrimus, ita etiam magisterio [Col. 0307C] ipsius et illuminatione deducti, ad perfectionem summae beatitudinis perveniamus.

(Cap. 11.) Nullus justorum sibi sufficit ad obtinendam justitiam, nisi per momenta singula titubanti eidem, et corruenti fulcimenta manus suae supposuerit divina clementia, ne prostratus intereat penitus, cum fuerit liberi arbitrii infirmitate collapsus.

(Collat. 4.---Cap. 20.) Unum atque idem inobedientiae genus est, vel propter operationis instantiam, vel propter otii desiderium senioris violare mandatum: tamque dispendiosum est pro somno, quam pro vigilia monasterii statuta convellere.

(Collat. 5.---Cap. 14.) Unusquisque vitium, quo maxime infestatur, explorans, adversus illud arripiat principale certamen, omnem curam mentis ac sollicitudinem erga illius impugnationem observationemque defigens, adversus illud quotidiana jejuniorum dirigens spicula, contra illud cunctis momentis [Col. 0307D] cordis suspiria, crebraque gemituum tela contorquens, adversus illud vigiliarum labores ac meditationes sui cordis impendens, indesinenter quoque orationum fletus ad Dominum fundens, et impugnationis suae exstinctionem ab illo specialiter ac jugiter poscens.

(Cap. 26.) Turpior erit et immundior anima, ac supplicio graviore plectetur, quae se renuntiasse huic saeculo gloriatur, dominantibus sibi vitiis, quam fuerat quondam in saeculo constituta, cum nec disciplinam monachi fuisset professa, nec nomen.

(Ibid.) Perfectionis puritatem numquam poterit obtinere, quisquis eam de sola continentia, id est, jejunio corporali speraverit acquirendam; nisi noverit ob id se hanc exercere debere, ut humiliata carne jejuniis, facilius adversus alia vitia possit inire certamen, non insolescente carne saturitatis ingluvie.

(Collat. 6.---Cap. 10.) Facilius quis elidi potest [Col. 0308A] prosperis, quam adversis: haec enim interdum etiam invitos retinent, atque humiliant compunctione saluberrima, vel minus peccare faciunt, vel emendant; illa vero mollibus mentem ac perniciosis extollentia blandimentis, securos felicitatis suae proventu ruina majore prosternunt.

(Cap. 16.) Nulla virtus potest immobiliter ab homine possideri; sed ut parta jugiter teneatur, necesse est eam semper illa qua acquisita est sedulitate atque industria, et (quod magis verum est) juvantis gratiae beneficio custodiri.

(Collat. 9.---Cap. 1.) Omnis monachi finis, cordisque perfectio, ad jugem atque indiruptam orationis perseverantiam tendit, et quantum humanae fragilitati conceditur, ad immobilem tranquillitatem mentis ac perpetuam nititur puritatem.

(Cap. 3.) Quidquid ante orationis horam anima nostra conceperit, necesse est ut orantibus nobis per ingestionem recordationis occurrat. Quamobrem quales orantes volumus inveniri, tales nos ante orationis [Col. 0308B] tempus praeparare debemus.

(Collat. 10.---Cap. 13.) Tria sunt quae vagam mentem, stabilem faciunt, vigiliae, meditatio, oratio; quarum assiduitas et jugis intentio, conferunt animae stabilem firmitatem.

(Collat. 11.---Cap. 13.) Tria sunt quae faciunt homines a vitiis temperare, aut metus gehennae sive praesentium legum, aut spes atque desiderium regni coelorum, aut affectus boni ipsius, amorque virtutum.

(Cap. 10.) Evidens indicium est animae necdum vitiorum faecibus eliquatae, in criminibus alienis non affectu misericordiae condolere, sed rigidam judicantis tenere censuram.

(Collat. 12.---Cap. 5.) Si carnales concupiscentias de cordibus nostris desideramus extrudere, spirituales earum locis plantemus protinus voluptates, ut his noster animus semper innexus, et habeat quibus jugiter immoretur, et illecebras praesentium [Col. 0308C] ac temporalium respuat gaudiorum.

(Cap. 61.) Quantum quis in levitate ac patientia cordis, tantum in corporis puritate proficiet, quantoque longius iracundiae propulerit passionem, tanto castitatem tenacius obtinebit. Non enim aestus corporis declinabit, nisi qui animi motus ante compresserit.

(Cap. 16.) Unicuique nostrum adversus spiritum fornicationis totis viribus desudanti, victoria singularis est de merito conatus sui remedium non sperare. Quae fides, licet facilis et plana omnibus videatur, tamen tam difficile ab incipientibus, quam ipsius castitatis perfectio possidetur. Nam cum eis vel particula puritatis arriserit, continuo in conscientiae suae secretis elatione quadam subtiliter illabente sibimet blandiuntur, credentesque eam se diligentiae suae studio consecutos, necesse est superno illo praesidio denudari, ut tamdiu illis, quas divina virtus exstinxerat, passionibus opprimantur, quamdiu [Col. 0308D] experientia docente cognoscant se viribus atque industria sua puritatis bonum obtinere non posse.

(Collat. 13.---Cap. 3.) Non solum actuum, verum etiam cogitationum bonarum ex Deo est principium, qui nobis et initia sanctae voluntatis inspirat; et virtutem atque opportunitatem eorum, quae recte cupimus, tribuit peragendi.

(Collat. 14.---Cap. 6.) Impossibile est unum eumdemque hominem simul universis fulgere virtutibus. Quas si quis voluerit pariter affectare, in id eum incidere necesse est, ut dum omnes sequitur, nullam integre consequatur, magisque ex hac mutatione et varietate dispendium capiat, quam profectum.

(Ibid.) Multis viis ad Deum tenditur: et ideo unusquisque illam, quam semel arripuit, irrevocabili cursus sui intentione conficiat, ut sit in qualibet professione perfectus.

(Cap. 9.) Impossibile est eum, qui proposito acquirendae [Col. 0309A] laudis humanae, studio lectionis insistit, donum verae scientiae promereri.

(Cap. 10.) Festinandum tibi est, si ad veram Scripturarum scientiam pervenire desideras, ut humilitatem cordis primitus consequaris, quae te non ad illam quae inflat, sed eam quae illuminat, scientiam charitatis consummatione perducat.

Impossibile namque est immundam mentem donum scientiae spiritalis adipisci (I Cor. VIII).

(Ibid.) Et idcirco omni cautione devita, ne tibi per studium lectionis, non scientiae lumen, nec illa perpetua, quae per illuminationem doctrinae promittitur gloria, sed instrumenta perditionis de arrogantiae vanitate nascantur.

(Cap. 13.) Vacare cunctis cogitationibus mens humana non potest: et ideo quamdiu spiritualibus studiis non fuerit occupata, necesse est eam illis, quae pridem didicit, implicari.

(Ibid.) Evidens est tepidae ac superbae mentis indicium, si verborum salutarium medicinam, quamvis [Col. 0309B] studio nimiae assiduitatis ingestam, fastidiose, negligenterque suscipiat.

(Cap. 16.) Nullus in quo adhuc carnalium passionum et maxime fornicationis dominatur affectus spiritalem poterit scientiam possidere.

(Cap. 18.) Duabus ex causis inefficacem spiritalium rerum constat esse doctrinam. Nam aut ille qui docet inexperta commendans vario verborum sono instruere nititur auditorem, aut certe nequam ac vitiis refertus auditor salutarem spiritualis viri sanctamque doctrinam obdurato corde non recipit.

(Collat. 15.---Cap. 7.) Humilitas est omnium magistra virtutum, coelestis aedificii firmissimum fundamentum, Salvatoris nostri donum proprium atque magnificum.

(Cap. 8.) Majus miraculum est de propria carne fomitem eradicare luxuriae quam expellere immundos spiritus de corporibus alienis, et magnificentius signum est virtute patientiae truculentos motus iracundiae [Col. 0309C] cohibere quam aeris principibus imperare, plusque est exclusisse edacissimos de corde proprio tristitiae morbos quam valetudines alterius febresque corporeas expulisse.

(Ibid.) Multis modis praeclarior virtus sublimiorque profectus est animae propriae curare languores quam corporis alieni. Quanto enim haec sublimior carne est, tanto praestantior ejus est salus; quantoque pretiosioris excellentiorisque est substantiae, tanto gravioris ac perniciosioris est ruinae.

(Cap. 10.) Major est virtus, ac sublimior gratia, internam libidinem carnis exstinguere, quam nequitias daemonis extrinsecus irruentes, signo Domini ac virtutis Altissimi potentia subjugare, vel de obsessis corporibus divini nominis invocatione propellere.

(Collat. 16.---Cap. 3.) Haec est amicitiae fida, insolubilisque conjunctio, quae sola virtutum parilitate fundatur. Dominus enim inhabitare facit unius moris in domo (Psal. LXVII). Et idcirco in his tantum indirupta [Col. 0309D] potest dilectio permanere, in quibus unum propositum ac voluntas unum velle ac nolle consistit.

(Ibid.). Apud Deum morum cohabitatio, non locorum unita fratres habitatio conjungit: nec potest umquam pacis integritas custodiri, ubi voluntatum diversitas invenitur.

(Cap. 6.) Quemadmodum poterit vel tenuem contra fratrem retinere tristitiam, qui se credit quotidie, immo continuo ab hoc saeculo migraturum?

(Cap. 7.) Sicut nihil praeponendum est charitati, ita furori, vel iracundiae nihil est econtrario postponendum. Omnia namque, quamvis utilia ac necessaria videantur, spernenda tamen sunt ut irae perturbatio devitetur; et omnia etiam quae putantur adversa, suscipienda, atque toleranda sunt, ut dilectionis, pacisque tranquillitas illibata servetur: quia nec ira atque odio perniciosius quidquam nec charitate utilius est credendum.

(Cap. 12.) Nullus sibi, quamvis scientia praeditus, [Col. 0310A] inani tumore persuadeat, quod possit collatione alterius non egere: nam etiamsi judicium ejus diabolica non fallat illusio, elationis tamen et superbiae graviores laqueos non evadet.

(Cap. 28.) Certissima est prudentissimorum virorum illa sententia, veram concordiam et individuam societatem, nisi inter emendatos mores ejusdemque virtutis ac propositi viros stare non posse.

(Coll. 18.---Cap. 10.) Licet a nonnullis soleant indifferenter monasteria pro coenobiis appellari: tamen hoc interest, quod monasterium nomen est diversorii, nihil amplius quam locum, id est, habitaculum significans monachorum: coenobium vero etiam professionis ipsius qualitatem disciplinamque designat; et monasterium potest etiam unius monachi habitatio nominari: coenobium autem appellari non potest, nisi ubi plurimorum habitantium degit unita communitas.

Cap. 11.) Vera est cordis humilitas retinenda, [Col. 0310B] quae non de affectata corporis atque verborum, sed de intima mentis humiliatione descendit: quae tunc demum evidentissimis patientiae suae fulgebit indiciis, cum quis non ipse de se crimina ab aliis non credenda jactaverit; sed ab aliis sibimet arroganter ingesta contempserit, et irrogatas injurias mansueta cordis aequanimitate tolerarit.

(Cap. 13.) Non esset laudabilis, nec admiranda patientia, si nullis inimicorum jaculis impetita tranquillitatis propositum retentaret; sed in eo est praeclara atque gloriosa, quod irruentibus in se tentationum procellis immobilis perseverat. Nam in quo vexari, frangique adversitatibus creditur, in eo potius roboratur; et in eo magis acuitur, in quo putatur obtundi.

(Ibid.) A passionibus enim et sustentatione patientiam dici nullus ignorat: ideoque constat patientem pronuntiari neminem posse, nisi eum qui universa quae sibi fuerint irrogata absque indignatione toleraverit.

[Col. 0310C] (Ibid.) Non in hoc differt a peccatore vir sanctus, quia non similiter et ipse tentatur, sed quia hic etiam magna impugnatione non vincitur, ille autem etiam parva tentatione superatur.

(Cap. 16.) Nec perversos atque exsecrabiles quosque sanctorum virorum numero insertos latitare miremur; quia, dum in hujus saeculi area conculcamur atque conterimur, necesse est etiam paleas igni perpetuo deputandas inter electissima frumenta misceri.

(Cap. 17.) Sciendum sane est invidiae morbum difficilius ad medelam quam caetera vitia perduci. Nam eum quem semel veneni sui peste corruperit, pene dixerim carere remedio.

(Ibid.). Cunctis ergo vitiis perniciosiorem atque ad purgandum difficiliorem esse constat invidiam, quae ipsis remediis quibus reliqua exstinguuntur accenditur.

(Collat. 19.---Cap. 3.) Melius est devotum in minoribus [Col. 0310D] professionibus, quam indevotum in majoribus professionibus inveniri.

(Cap. 5.) Miserum namque est cujuslibet artis ac studii disciplinam quempiam profiteri, et ad perfectionem ejus minime pervenire.

(Cap. 8.) Finis coenobitae est omnes suas mortificare et crucifigere voluntates, ac secundum evangelicae perfectionis salutare mandatum, nihil de crastino cogitare.

(Ibid.). Eremitae vero perfectio est exutam mentem a cunctis habere terrenis, eamque quantum humana imbecillitas sinit, unire cum Christo.

(Cap. 13.) In congregationibus initium salutis acquiritur, et sani in solitudine esse non possunt, nisi quos prius coenobiorum medicina sanarit.

(Cap. 14.) De morborum suorum curatione sollicitis remedium salutare deesse non poterit, et idcirco eodem modo, quo uniuscujusque vitii deprehenduntur indicia, etiam remedia sunt quaerenda

[Col. 0311A] (Collat. 20.---Cap. 10.) Ut unumquodque peccatum possit exstingui, causa atque occasio, per quam est admissum, debet primitus amputari.

(Collat. 21.---Cap. 5.) Non tam laudabile est, si ab illicitis, quam si etiam a licitis temperemus, et his propter ejus reverentiam non utamur, qui ea nobis propter infirmitatem nostram utenda permisit.

(Cap. 14.) Quidquid imperative decernitur, mortem irrogat non impletum: quaecumque vero suadentur potius quam jubentur, facta prosunt, infecta non puniunt.

(Cap. 26.) Omni nobis cautione curandum est, ut omnes nostri corporis sensus, matutinis praecipue horis, tamquam sacrosancta Domini holocausta in omnibus illibata atque intacta servemus.

Non est tantum lucrum jejunii, quantum irae dispendium; nec tantus lectione capitur fructus, quantum contemptu fratris incurritur detrimentum.

Duo haec credere nos oportet: primo quidem, quod sine Dei permissu nullus omnino tentetur; secundo, [Col. 0311B] quod omnia quae a Deo nobis inferuntur, sive tristia ad praesens, vel laeta videntur, velut a piissimo patre clementissimoque medico pro nostris utilitatibus irrogentur.

(Collat. 22.---Cap. 1.) Duplices congregat quaestus rerum spiritalium dispensator. Lucrum enim non solum in illius qui audit profectu, verum etiam in sua disputatione consequitur, non minus semetipsum ac desiderium perfectionis accendens, dum instruit auditorem.

(Collat. 2.---Cap. 3.) Una et sola est theoria, id est, contemplatio Dei, cui merito omnia justificationum [Col. 0312A] merita, universa virtutum studia postponuntur.

(Cap. 20.) Quanto magis profecerit mens humana, et ad sinceriorem contemplationis pervenerit puritatem, tanto se immundiorem quasi per speculum suae puritatis inspiciet: quia necesse est, ut dum animus ad sublimiorem se extendit intuitum, et majora, quam agit, prospiciens concupiscit, illa in quibus est, ut inferiora ac semper viliora despiciat.

(Collat. 24.---Cap. 2.) Parum est renuntiasse monachum semel, id est, in primordio conversionis suae contempsisse praesentia, nisi eis quotidie renuntiare perstiterit.

(Cap. 8.) Mensuram virium suarum unumquemque nostrum convenit diligentius ante pensare, atque ad ejus modulum arripere quam libuerit disciplinam: quia, quamvis omnes utiles sint, tamen aptae cunctis cunctae esse non possunt.

(Cap. 25.) Si comparare volueris suaveolentem virginitatis florem et tenerrimam castimoniae puritatem [Col. 0312B] tetris ac fetidis libidinum volutabris; quietem securitatemque monachorum, periculis et aerumnis quibus mundi hujus homines implicantur; paupertatis nostrae requiem edacibus divitum tristitiis ac pervigilibus curis, quibus non absque summo vitae periculo diebus ac noctibus consumuntur; suavissimum jugum Christi onusque levissimum facillime comprobabis.

(Cap. 26.) Monachi soli perpetuae conjunctionis retinent unitatem, atque indiscrete possident universa, qui omnia sua esse quae fratrum, omnia fratrum credunt esse quae sua sunt.




APPENDIX TERTIA.




[Col. 0311]
H. CUYCHII ANNOTATIONES SIVE CENSORIAE NOTAE AD J. CASSIANI LIBROS.

[Col. 0311C] Gelasius pontifex distinctione 15 cap. Sancta Romana, D. Joannis Cassiani opera inter apocrypha numerat. Et B. Prosper Chaeremonis abbatis de Gratia et libero hominis Arbitrio disceptationem, quae collatione tertia decima continetur, ex professo damnat, edito ad ejus confutationem brevi opusculo, quod inscribit, Contra Collatorem. Quocirca ne incautus lector istius Chaeremonis et aliorum abbatum, quorum sententias in Collationibus refert Cassianus, auctoritate persuasus, in errorem ullum impingeret, censuras istas ad calcem operis ipsius consulto duximus adjiciendas.



Libro VI Institut. cap. 18

Diversa sunt dona, et non omnibus una gratia Spiritus sancti tribuitur, sed ad quam unusquisque se studio vel industria sua dignum aptumque praebuerit. Denique cum in omnibus apostolis sanctis virtus integritatis perfecta fuisse credatur, abundantius tamen scientiae donum exuberavit in Paulo, quia se [Col. 0311D] ad hanc aptum solerti studio atque industria praeparavit.

(Annot. 1.) Pelagianorum sententia fuit, Deum sua munera non mere gratuito, sed secundum hominum merita distribuere. Sed aliud docet catholica et orthodoxa fides. Non enim efficiuntur sapientes, justi ac temperati qui se ad hasce virtutes aptos idoneosque faciunt, sed quos Deus liberali et gratuita sua bonitate virtutibus istis ornare dignatur. Nam Deus in donis suis liber est, et nemini obstrictus; quamquam non [Col. 0312C] prorsus sit diffitendum nostrum quoque esse adniti, velle et laborare, ut divinae beneficentiae ac munerum ipsius capaces efficiamur; dummodo tamen hanc ipsam animi praeparationem illi quoque ascribamus, a quo omne datum optimum et omne donum perfectum descendit (Jac. I). At fides et prima bonae voluntatis motio, a solo Deo, nullo nostro merito datur, id quod apud Joannem indicat Christus illis verbis: Nemo venit ad me, nisi Pater qui misit me, traxerit eum (Joan. VI). Quamvis enim ii qui secundum naturae legem honeste et laudabiliter vivunt, tales sese praestent qui minus sint inepti minusque indigni gratia Dei ac muneribus illius; non tamen aptos, idoneos aut dignos se, divino adjutorio excluso, facere possunt. Verum quia homini per baptimum semel justificato, et quantum in se est ex inhabitante Spiritu facienti, Deus in his quae sunt et ad permanendum in justitia et ad salutem necessaria numquam deest (Spiritus enim adjuvat infirmitatem nostram, inquit Apostolus (Rom. II); et ipse [Col. 0312D] Deus apud eumdem Apostolum (Hebr. XIII), Non te deseram neque derelinquam), idcirco recte a Cassiano dictum est, unumquemque nostrum in ea potissimum virtute excellere, in qua se studio ac labore indefesso exercuerit; et scientiae donum in apostolo Paulo exuberavisse, quia se ad hanc solerti studio atque industria praeparavit.




Lib. XII Instit. cap. 14.

Ut enim dicimus conatus humanos apprehendere perfectionem [Col. 0313A] per seipsos sine adjutorio Dei non posse, ita pronuntiamus laborantibus tantum ac desudantibus misericordiam Dei gratiamque conferri, et, ut verbis Apostoli loquar, volentibus et currentibus impartiri, etc. Et rursum: Praesto est namque, occasione sibi tantummodo a nobis bonae voluntatis oblata, ad haec omnia conferenda.

(Annot. 2.) Videntur etiam haec verba Pelagianam haeresim redolere, quibus asserit Auctor Deum laborantibus tantum suam gratiam largiri, nostrum vero esse bonae voluntatis occasionem Deo offerre, qua provocatus, munera sua in nos effundat. Verum secus res habet; loquitur enim non de paganis aut infidelibus aut impiis hominibus, sed de his qui adoptione facti sunt filii, et quos Spiritus inhabitat; atque ita non excludit in ista praeparatione divinum adjutorium, quasi possit homo suapte sponte laborare, et se ad gratiam Dei suscipiendam disponere, sed excitat in his verbis ignaviam nostram, ut nos qui [Col. 0313B] Spiritum Dei accipimus, qui semel illuminati sumus, qui donum coeleste gustavimus, in his quae sempiternam nostram promovent salutem, ingenium et vires omnes impendamus, id quod unice ab omnibus in Christo et per Spiritum sanctum renatis expostulat divina majestas. Quod vero in hisce verbis nihil divinae gratiae derogare voluerit Cassianus, ex quinque subjectis capitibus dilucide videre licet, in quibus suam de gratiae necessitate sententiam latissime prosequitur, eamque tum ratione, tum divinae Scripturae auctoritate corroborat, docens omnia studia nostra, labores, et conatus cassos esse atque irritos, nisi divino adjutorio et praeveniamur in bono, et omni momento fulciamur ac sustentemur. Quam sententiam adeo diffuse et clare hic prosequitur, ut persuasum mihi habeam ea quae in hisce capitibus ex propria scripsit sententia, instar apologetici cujusdam suscipienda esse adversus eos qui illum de divinae gratiae adjutorio perperam et contra catholicae atque orthodoxae fidei doctrinam sensisse [Col. 0313C] arbitrati sunt; in his siquidem monasticarum Constitutionum duodecim libris, sicut et in libris de Incarnatione Verbi propriam sententiam exponit. In Collationibus autem illorum refert opiniones quos loquentes introducit; in quibus si qui subinde errores cum vera et catholica doctrina pugnantes inveniantur, ii collatoribus ipsis, non Cassiano sunt ascribendi.




Col. 1 cap. 17.

Mentem quidem non interpellari cogitationibus impossibile est, suscipere vero eas sive respuere omni studenti possibile est. Quemadmodum igitur ortus earum non omnino pendet a nobis, ita probatio vel electio consistit in nobis. Nec tamen ex eo quod diximus impossibile esse mentem cogitationibus non adiri, totum vel incursui vel malis spiritibus tribuendum est, qui eas nituntur ingerere; alioqui nec liberum in homine maneret arbitrium, nec in nobis staret nostrae correptionis industria.

[Col. 0313D] (Annot. 3.) Abbates isti quos in Collationibus loquentes introducit Joannes Cassianus, frequenter ita loqui videntur quasi gratiae Christi una cum Pelagio fuerint iniquiores; sed facile est plerosque illorum ab hoc errore vindicare, si animadvertamus eos non loqui de his qui omni gratia Dei vacui solo liberae voluntatis arbitrio aguntur, sed de Christianis et his qui in vitae monasticae perfectione magnos fecerunt progressus; qui per spiritum adoptionis facti filii, in eo quod semel acceperunt, perseverant, crescunt, et progrediuntur. De quibus etiam locutus est Pinufius abbas lib. IV Instit. c. 42, cum ait non debere nos patientiae virtutem de aliorum probitate ac modestia exspectare, id est, ut tunc eam tantummodo possideamus cum a nemine fuerimus irritati, quod ne possit non evenire, nostrae non subjacet potestati, sed potius de propria humilitate et longanimitate, quae in nostro pendet arbitrio. Non [Col. 0314A] enim hic exclusit adjutorium gratiae Dei, sed negat patientiam sola aliorum hominum modestia acquiri posse, nostro autem studio ac labore opus esse ut acquiratur; procul dubio de illis loquens quos divinus Spiritus inhabitans ad culmen perfectionis assequendum omni momento exstimulat et invitat. His itaque propter habitualem gratiam, ut vocant theologi, cum assidue agantur spiritu Dei, quemadmodum difficile non est assidua exercitatione et malorum tolerantia patientiae summum apicem attingere, ita quoque impuras et ab immundis spiritibus suggestas, sive e nobis ipsis exortas cogitationes repellere et refutare; quamquam interim dubitandum non sit quin sicut hae cogitationes partim a malignis spiritibus suggeruntur, partim oriuntur ex nobis, ita quoque earumdem refutatio atque rejectio libero nostro arbitrio et gratiae Dei conjunctim ascribenda sit. Omitto quod in quibusdam mss. codicibus legitur: Suscipere vero eas sive respuere, omni studenti per gratiam Dei possibile est, quod ea lectio non videatur [Col. 0314B] esse genuina, et in perpaucis iisque recentioribus tantum exemplaribus inveniatur.




Coll. 1 cap. 19.

Ex nobis oriuntur cogitationes, cum naturaliter ea quae gerimus, vel gessimus, vel audivimus, recordamur; de quibus B. David, Cogitavi dies antiquos, inquit, et annos aeternos in mente habui, et meditatus sum nocte, cum corde meo, et exercitabar, et scopebam spiritum meum.

(Annot. 4.) Beatus David in psalmo septuagesimo sexto, unde sumptus est hic versus, de illa dierum antiquorum et sempiternorum annorum recordatione loquitur, quae confert ad veram et christianam poenitentiam; qua peccata commissa consideratione aeterni et infernalis supplicii plangimus, et sic nos exercendo expurgamus, et scopamus spiritum nostrum. Ad quem etiam modum S. Ezechias, in Cantico, [Col. 0314C] recogitat omnes suos dies in amaritudine animae suae. Porro istius modi recordatio non oritur in nobis ex solis liberi arbitrii viribus, sed a Domino coelitus percuti debet petra pectoris nostri, ut ex oculis nostris largiter fluant aquae et fontes lacrymarum, quibus vetera peccata nostra defleamus. Quamquam fieri possit ut peccatores subinde male a se transacti temporis exigant rationem, et annorum aeternorum recordentur, de vera animi conversione et vitae melioris proposito nondum quidquam definientes: cujusmodi recordatio ex his quae naturaliter gessimus vel audivimus, excluso etiam divino adjutorio, in nobis esse potest. Et haec videtur esse abbatis Moysi sententia.




Coll. 3 cap. 12.

Sicut occasiones salutis diversis modis Deum cognoscimus operari, ita nostrum est occasionibus a Divinitate concessis enixius vel remissius famulari. Nam sicut Dei fuit vocantis oblatio, Exi de terra tua, ita [Col. 0314D] Abrahae fuit exeuntis obedientia, etc.

(Annot. 5.) In opere justificationis nostrae quaedam a solo Deo efficiuntur, quaedam vero conjunctim et libero nostro arbitrio et Deo sunt ascribenda. Nam ipse prior spiritum salutis nobis adhuc in ira sua constitutis et immeritis inspirat et, ut bene velimus, efficit; deinde vero, excitata prava nostra voluntate, operatur una nobiscum velle et perficere pro bona voluntate (Philipp. II), ac demum perficit et supremam adjicit manum. Nec aliud vult hoc loco Paphnutius abbas, quemadmodum liquido videre licet ex his quae tum in hoc capite, tum in sequentibus usque ad finem collationis, ac praesertim cap. 19 et 22 subjiciuntur. Nos enim per haec quae protulimus, inquit, non liberum hominis arbitrium volumus submovere, sed huic adjutorium et gratiam Dei per singulos dies ac momenta necessarium comprobare.




Col. 4 cap. 7.
[Col. 0315A]

Hanc pugnam utiliter nostris quoque membris insertam, etiam in Apostolo ita legimus: Caro enim concupiscit adversus spiritum, spiritus autem adversus carnem. Haec autem invicem adversantur sibi, ut non quaecumque vultis illa faciatis. Habes et hic pugnam invisceratam quodammodo corpori nostro dispensatione Domini procurante. Quidquid enim generaliter et sine alicujus exceptione omnibus inest, quid aliud credi potest nisi ipsi humanae substantiae, quid aliud credi potest nisi ipsi humanae substantiae post ruinam primi hominis velut naturaliter attributum? et quod universis congenitum concretumque deprehenditur, quomodo non credendum sit arbitrio Domini non nocentis, sed consulentis insertum?

(Annot. 6.) Concupiscentiam, quae membris nostris ab ipsa origine propter culpam primorum hominum insita atque ingenita est, qua spiritui caro perpetuo reluctatur, ipsi Deo tamquam auctori tribuit [Col. 0315B] abbas Daniel. Quod si de naturali appetitu intelligatur, qua concupiscimus et appetimus ea omnino quae naturae nostrae sunt consentanea, verissimam habet sententiam, quia Deus ut naturae, ita quoque omnium facultatum et virium naturalium auctor est. Si vero in ipsa concupiscentia spectemus excessum illum et declinationem a rectitudine rationis, qua spiritui caro perpetuo obluctatur, id non perinde Deo ascribendum est: nisi forsitan hac ratione, quia Deus hominibus post ruinam primorum parentum frenum illud originalis justitiae, quo ratio inferiores omnes intra praescriptos a se limites continebat, subtraxit; quo ablato necessario consecutum est ut vires illae sentiendi, veluti indomiti equi, capistro et repagulis omnibus solutis, quoquoversum ferantur. Sic fere Petrus Lombardus in II Sententiarum distinct. 31, proposita interrogatione utrum concupiscentia sit a Deo an aliunde, respondet quod ea consideratione qua poena est propter peccatum [Col. 0315C] inflicta, Deum habeat auctorem; qua vero consideratione culpa est, diabolum aut hominem reprobum. In his enim qui baptismatis sacramento initiati atque regenerati sunt, ubi ratio amplius non paret concupiscentiae, sed illi renititur atque obsistit, non est peccatum, dicente Apostolo ad Rom. VIII quod nihil sit damnationis in iis qui sunt in Christo Jesu, qui non secundum carnem, sed secundum spiritum ambulant; relinquitur tamen in illis concupiscentia in poenam, et ut sit renatis virtutis exercendae materia. Id quod abbas Daniel hoc loco dispensatione atque arbitrio Domini non nocentis, sed consulentis, factum esse affirmat. Eamdem sententiam latissime prosequitur B. Augustinus lib. V in Julianum, cap. 3 et 7.




Coll. 7 cap. 4.

A nobis earum qualitas pendet, quia cogitatio bona, inquit, scientibus eam appropinquat, vir autem prudens inveniet eam. Quidquid autem ut inveniri possit nostrae prudentiae industriaeque subjectum est, si [Col. 0315D] non fuerit inventum, nostrae sine dubio desidiae vel imprudentiae, non naturae vitio, imputandum est. Cui sensui Psalmista quoque congruit dicens, Beatus vir cujus est auxilium abs te, ascensiones in corde suo disposuit. Videtis ergo in nostra ditione consistere ut sive ascensus, hoc est, pertingentes ad Deum cogitationes, sive descensus, ad terrena scilicet et carnalia corruentes, in cordibus nostris disponamus, etc.

(Annot. 7.) De inconstantia humanae mentis et evagationibus ad quas a theoria spiritalium et divinarum rerum animus noster delabi solet, proposita erat disputatio utrum eae naturae vitio an vero ipsis hominibus imputari debeant. Cum enim per singula momenta cogitationibus lubricis evagetur animus, si ad Dei timorem sive theoriam sese componat spiritalem, usque adeo ut etiam summo conamine nostro [Col. 0316A] et tenacissima cordis intentione non posse prohiberi videatur, quin ad alia et externa dilabatur, idcirco quibusdam persuasum erat, non nostro, sed naturae vitio has animae pervagationes humano generi insitas esse. Huic quaestioni respondet abbas Serenus, mentem humanam quidem esse semper ac multum mobilem, nec posse umquam otiosam consistere, sicut et Sapientis dictat auctoritas, qui dicit terrenum istud habitaculum aggravare mentem multa cogitantem (Sap. IX); sed nostrum interim esse asserit ut in alterutram partem mens continuo ac diutino exercitio inflectatur, atque ita longo usu assuefacta circa bonum aut malum circumagat indefessos volatus (sic enim ille loquitur), et immorandi robur acquirat. Non ergo hanc nostri animi evagationem vel Deo creatori, vel naturae humanae debemus adscribere. Vera est enim Scripturae sententia, Quia Dominus fecit hominem rectum, ipsi autem quaesierunt cogitationes multas (Eccle. VII). Quod ergo subjicit abbas Serenus, a nobis pendere cogitationum nostrarum [Col. 0316B] qualitatem, non sic est accipiendum quasi in solis liberi arbitrii viribus positum sit, ut spiritalibus tantummodo studiis animus noster incumbat; sed negare vult illam animi nostri mobilitatem et evagationem Deo aut naturae imputandam esse, cum in nostra potestate sit accedente divinae gratiae auxilio longa assuefactione animum ad honesta tantum, sancta castaque studia et cogitationes inclinare. Atque haec est hujus capitis quarti aperta et dilucida sententia. Cujusmodi locutiones apud D. Chrysostomum, Nazianzenum et alios veteres, immo et apud ipsum Augustinum strenuum divinae gratiae assertorem passim inveniuntur. Nam hic, sermone 36 in sermonibus de Diversis ita loquitur: Multo majus est quod timere debes (loquitur de suppliciis gehennae et mortis aeternae) et in potestate habes ne veniat tibi quod times; et majus est, et longe majus, incomparabiliter majus quod timere debes, et in potestate habes ne veniat tibi; etenim si bene vixeris, si male vixeris, [Col. 0316C] moriturus es. Non effugies ut non moriaris seu vivendo bene seu vivendo male. At vero si elegeris hic bene vivere, in aeternas poenas non mitteris.




Col. 7 cap. 8.

Sicut in daemonibus est instigationis copia, ita et in nobis virtus respuendi, sive acquiescendi libertas est attributa.

(Annot. 8.) Consentaneum est hoc iis quae proxime antegressa notatione diximus: nempe istam animi nostri lubricitatem volubilitatemque, qua saepenumero a sancta theoria ad externa minimeque ad rem pertinentia evagatur, non esse daemonibus ascribendam, sicut volebat abbas Germanus; sed nostrae potius supinitati ac tarditati, qui non assuefacimus nos ipsos sanctis et spiritalibus exercitiis. Quamquam enim adversariae illae potestates profectui nostro semper insidientur, recte tamen Serenus abbas negat illos esse impulsores malorum. Nam si ita esset, inquit, nullus [Col. 0316D] omnino hominum posset vitare peccatum quodcumque illi in cordibus nostris ingerere voluissent, si eis quemadmodum ad suggerendum, ita et ad compellandum facultas violenta suppeteret. Quamobrem sicut in illis est instigationis copia, ita et in nobis virtus respuendi, sive libertas acquiescendi est attributa. Quod tamen cum exclusione divini adjutorii minime accipiendum esse ex subjectis verbis manifestum est; subjicit enim: Quorum tamen potentiam et impugnationes si pertimescimus, etiam protectiones atque adjutoria Dei econtrario conferamus: de quo dicitur, Major est enim qui in nobis est, quam qui in mundo. Cujus auxilia multo vehementiore militant virtute pro nobis, quam adversum nos eorum multitudo confligit. Nam bonarum rerum non tantum suggestor, sed etiam fautor atque impulsor est Deus, ita ut nonnumquam nos etiam invitos et ignorantes attrahat ad salutem. Hactenus abbas Serenus.




Col. 7 cap. 13.
[Col. 0317A]

Licet pronuntiemus nonnullas esse spiritales naturas, ut sunt angeli, archangeli, caeteraeque virtutes, ipsa quoque anima nostra, vel certe aer iste subtilis; tamen incorporeae nullatenus aestimandae sunt; habent enim secundum se corpus quo subsistunt, licet multo tenuius quam nostra. Nam sunt corpora secundum Apostoli sententiam ita dicentis: Et corpora coelestia et corpora terrestria; et iterum: Seminatur corpus animale, surgit corpus spiritale. Quibus manifeste colligitur nihil esse incorporeum nisi solum Deum.

(Annot. 9.) De corporibus angelorum vetus est apud philosophos et theologos agitata quaestio: aliis corpora eis attribuentibus ac solum Deum spiritum et mere incorporeum esse statuentibus, aliis negantibus. Ea vero receptior magisque probata sententia est, quae angelos corporis expertes facit. Sic enim tradit B. Dionysius cap. 2 Coelest. Hierarch., et de Divinis Nominibus cap. 4. Sic Athanas. lib. de Communi [Col. 0317B] Essentia Patris et Filii et Spiritus sancti; Gregor. Naz. orat. 2 de Theolog.; Chrysost. homil. 22 in Genes.; Cyril. lib. IV in Joan. cap. 10; Theodor. contra Graecos lib. III, sub finem; Sophronius in epist. ad episcop. Constantinopolitan. quae lecta est in sexta synodo, actione 11; Damascenus lib. II Orthodox. Fid. cap. 3; Gregor. Magnus lib. IV Moral. cap. 9; Beda lib. 1 de Elementis philosoph.; denique B. Thom. Aquin. lib. de Spiritalib. Creaturis, art. 5, lib. II contra Gentes cap. 91, et I parte Summae Theolog., quaest. 50 et 51. Cui etiam suffragantur scholastici doctores in secundi libri Sentent. distinctionem octavam scribentes. Potest haec ipsa sententia rationibus quoque stabiliri: nam angeli in divinis litteris passim vocantur spiritus, quod est incorporeae substantiae vocabulum; rursus Marci V et Lucae VI refert Scriptura in unum hominem legionem integram daemonum ingressam fuisse. Legionis nomine autem (uti B. Hieronym. lib. IV in Matthaeum [Col. 0317C] auctor est) sex millia daemonum comprehenduntur: qui si corporei essent, nequaquam in unum hominem ingredi potuissent. Ad extremum in synodo Lateranensi sub Innocentio III celebrata, caput primum manifeste significat angelicam naturam corporeae substantiae expertem esse. Sic enim habent verba illius synodi: Deus ab initio temporis utramque de nihilo condidit creaturam, corporalem scilicet et spiritalem, angelicam scilicet et mundanam; deinde humanam, quasi communem, ex spiritu et corpore constitutam.




Col. 7 cap. 30.

Communionem sacrosanctam a senioribus nostris numquam meminimus energumenis interdictam; quinimmo, si possibile esset, etiam quotidie eis impartire eam, debere censebant.

(Annot. 10.) Exemplo cujusdam Andronici abbatis aliorumque energumenorum, qui per Eucharisticam communionem a daemonibus liberati fuerunt, ostendit [Col. 0317D] abbas Serenus energumenos a salutaris hujus escae perceptione minime arcendos esse; quamquam propter exscreationes, vomitum et ejus generis alia incommoda, quibus hi qui a daemonibus obsidentur obnoxii esse solent, non nisi maturo cum judicio et accurato circumstantiarum omnium examine praemisso ad tremenda haec et sacrosancta mysteria sint admittendi. Id quod non debet videri mirum, cum saepenumero etiam his qui sola corporis aegritudine laborant, sacra communio justis de causis negetur, ne qua sanctissimo augustissimoque sacramento irreverentia irrogetur.




Col. 7 cap. 32.

Tot autem esse in immundis spiritibus quot in hominibus studia, non dubie comprobatur. Nam nonnullos eorum quos etiam Faunos vulgus appellat, ita seductores et joculatores esse manifestum est, ut certa quaeque loca seu vias jugiter obsidentes nequaquam [Col. 0318A] tormentis eorum quos praetereuntes potuerint decipere, delectentur, sed de risu tantummodo et illusione contenti, fatigare eos potius studeant quam nocere, quosdam vero solummodo innocuis incubationibus hominum pernoctare.

(Annot. 11.) Beatus Antonius apud Athanasium de ingeniorum diversitate quae in daemonibus existit, loquens, dicit quosdam summum nocendi verticem attingere; alios autem ex comparatione illorum pene innoxios videri, et singulos pro possibilitate virium suarum diversa contra singulas causas sumpsisse certamina; omnibus tamen hostile contra Christianos, maxime vero contra monachos et virgines Christi, odium esse. Quod ergo hic dicit abbas Serenus, quorumdam ejus modi esse ingenium, ut jocari quam nocere malint, sic accipiendum est, divina virtute eis ademptam esse nocendi facultatem; ideoque ludicra illusione contentos esse, quia non permittuntur nocumentum sive laesionem aliquam inferre: quod utique [Col. 0318B] facerent nisi divinitus prohiberentur. Omnibus enim inest nocendi voluntas, ideoque bene monet S. Antonius, ut omnes illorum machinationes, jocos, applausus, cachinnos, aliaque omnia quae circa nos gerunt habeamus suspecta; quia cum furore et truculentia nocere nequeunt, his dolis atque artibus circumvenire student. Spernendae sunt, inquit, eorum increpationes et admonitiones jejunandi, vigiliarum quoque fraudulenta suggestio: ob id enim familiares nobis species assumunt, ut affinitate virtutum nocentes, facilius virus interserant, et innocentes quosque per speciem honestatis elidant. Et paucis interjectis; propterea etiam Dominus cum de Scripturis loquentem jubebat tacere, quia peccatori dicit Deus, Quare tu enarras justitias meas et assumis testamentum meum per os tuum? Omnia daemones simulant, colloquuntur saepe cum fratribus et eos saepe conturbant, saepe inconditos excitant sonitus, manus apprehendunt, sibilant, insipienter cachinnant, ut vel in [Col. 0318C] puncto peccati Christianum pectus introeant; cumque ab universis fuerint repulsi, ad extremum debilitatem suam lamentatione testantur. Et Dominus quidem quasi Deus, et suae conscius majestatis obmutescere his imperabat, nos autem vestigiis sanctorum inhaerentes, eamdem gradiamur viam; qui memoratas subtilius fallacias pervidentes, canebant: Cum consisteret peccator adversum me, obmutui, et humiliatus sum, et silui a bonis. Et iterum: Ego vero tamquam surdus non audiebam, et sicut mutus non aperiens os suum; et factus sum sicut homo non audiens. Christus silentium ut Dominus imperavit, ut nos diabolo nihil credamus; et vincemus. Si orare compellunt, si jejunia suadent, non ex eorum nos monitis, sed ex nostra consuetudine id agamus. Denique etiamsi irruentes mortem nobis intentare videantur, ridendi potius sunt quam timendi; quia cum sint debiles minantur cuncta, nec faciunt. Hactenus ex B. Antonio. E quibus verbis clarum est omnia illa quae daemones circa nos faciunt, ut nos ad sui familiaritatem per jocos, cachinnos, et similes [Col. 0318D] ineptias abducant, eo spectare ut ipsi nos ad peccandum alliciant; ideoque omnis illorum societas caute prudenterque vitanda est, ut nulla in re eis acquiescamus, nullam etiam quacumque in re sermonibus aut consiliis illorum adhibeamus fidem. Sic enim Corinthios monet Apostolus I epist. X cap.: Nolo vos socios fieri daemoniorum. Et ad Ephes. VI cap.: Non est nobis colluctatio adversus carnem et sanguinem, sed adversus principes et potestates, adversus mundi rectores tenebrarum harum. Rursum D. Petrus I epistolae V cap.: Adversarius vester diabolus, inquit, tamquam leo rugiens circuit quaerens quem devoret. Ex quo tempore enim in baptismate diabolo renuntiavimus et hostem nobis esse professi sumus, capitale odium inter nos et illum intercessit; usque adeo ut numquam velit cuiquam in eo prodesse, quin multo acerbius, perniciosius ac gravius laedat in alio. Cujus rei evidens testimonium et exemplum videre est apud [Col. 0319A] D. Gregor. lib. I Moral. cap. 9. Quo loco scribit virginem quamdam energumenam per magos et ariolos ab unico daemonio liberatam fuisse, sed in locum illius sex aut septem millia daemoniorum successisse. Et B. Leo serm. 19 de Pass. Domini affirmat daemonem, si non in corpore, in anima tamen semper nocere ac laedere. Quod etiam confirmat D. August. lib. LXXXIII Quaestionum, quaest. 78.




Coll. 8 cap. 7.

Ante conditionem hujus visibilis creaturae, spiritales coelestesque virtutes Deum fecisse, quae pro hoc ipso quod scirent se ad tantam beatitudinis gloriam beneficio Creatoris ex nihilo fuisse productas, ei gratias referentes indesinenter ejus laudibus inhaererent, nemo fidelium dubitat, etc.

(Annot. 12.) Spiritales substantias multo ante creationem coeli et terrae exstitisse, Deumque multis ante saeculis laudavisse, recepta fuit olim apud priscos Christianos sententia, sicut hoc loco Serenus [Col. 0319B] abbas affirmat. Cui etiam astipulatur D. Basilius hom. 1 Hexam., enarrans illa verba Genesis: In principio creavit Deus coelum et terram: et homil. 2, ad illa verba, Terra autem erat inanis et vacua. Origenes quoque in libris , et potissimum lib. III cap. 3, et hom. 4 in Isaiam; Gregor. Naz. orat. in Christi Nativitatem; Ambros, lib. I Hexam. cap. 5, et in praefatione primi psalmi; Hilar. lib. XII de Trinit., paulo ultra dimidium libri, et in bello contra Auxentium, paulo ante finem; Hieron. in I cap. Epistolae ad Titum; Isidorus Hispalens. lib. I de Summo Bono cap. 12; Damasc. lib. II Fidei Orthodoxae cap. 3, et complures alii tam Graeci quam Latini. Porro B. Augustinus, quamquam magis probet opinionem asserentium angelos simul cum coelo et terra creatos esse, in undecimo tamen de Civitate Dei volumine cap. 32, permittit ut in hac controversia quod quisque velit opinetur, dummodo spiritales substantias Deo non faciat coaeternas, sed [Col. 0319C] omnia visibilia et invisibilia fateatur in tempore condita esse. Ad eumdem quoque modum Theodoretus quaest. 3 in Genesin, posteaquam adversus D. Basilium copiose multa disseruisset, ita demum concludit: Illud porro scire necesse est, omnia quaecumque existunt, excepta sancta Trinitate, naturam habere corruptioni obnoxiam. Hoc autem concesso, si quis angelorum turbas, ante coelum et terram conditas esse dixerit, non offendet verbum pietatis. Quod igitur Lateranensis synodus Romae sub Innocentio III celebrata cap. 1 habet, Creatorem omnium visibilium et invisibilium, spiritalium et corporalium sua omnipotenti virtute simul ab initio utramque de nihilo condidisse naturam, spiritalem et corporalem, angelicam videlicet et mundanam, non sic accipiendum est, quasi in verbis istis prior illa sententia uti falsa reprobetur; sed propositum concilii erat Origenis caeterorumque qui spiritales substantias productas a Deo dixerunt, ut spiritali dignitate potirentur; deinde cum peccassent, creata [Col. 0319D] fuisse corpora omnia, quibus velut carceribus inclusae scelerum darent poenas, errorem confutare. Sic enim locum hunc intellexit S. Thomas in expositione primae decretalis. Esse autem posteriorem illam sententiam veritati magis consentaneam, divinarum litterarum et multorum etiam veterum scriptorum demonstrat auctoritas: nam Exodi XX scribit Moyses Deum sex dierum spatio coelum, terram, mare, et omnia quae in eis sunt, creasse; angelos autem esse in coelo, et idcirco coelestem militiam appellari nemo est qui ambigat. Quocirca confiteri oportet illos etiam sex dierum illorum spatio creatos esse. Ecclesiasticus quoque XVIII cap. dicit, Qui vivit in aeternum, creavit omnia simul, nempe intra sex primos mundi dies. Et D. Joannes I Epist. III cap. diabolum ab initio peccasse dicit; certum est autem ipsum fuisse in coelo quando peccavit: nam hoc significant illa verba Christi Lucae X; Videbam [Col. 0320A] Satanam sicut fulgur cadentem de coelo. Clarum igitur evadit ipsum una cum coelo conditum esse. His accedunt prima illa verba Genesis, In principio creavit Deus coelum et terram: hoc est, ut Philo et alii complures exponunt, coelum et terra ante omnia alia creata sunt: ita tamen ut coeli nomine angeli quoque et sub terra corporeae res et animatae intelligantur. Suffragatur quoque superioribus D. Epiphan. in haeresi Pauli Samosateni, quae est 65 August. lib. XI de Civit. cap. 6 et 9, et lib. XII cap. 15; Theodor. quaest. 3 in Genes. et Gregor. Magnus lib. XXXII Moral. c. 10. Ut interim omittamus multos ex his quos ante produximus in patrocinium prioris sententiae, si diligenter introspiciantur, nostrae sententiae non derogare: nam plerique illorum non tam asserunt quam dubitant, utramque sententiam proponentes in medium: alii vero sui temporis vulgo receptam opinionem referunt, sicut hoc loco fecit abbas Serenus. Denique Magister Sentent. cum tota turba scholasticorum posteriori sententiae subscribit lib. II Sentent. [Col. 0320B] distinct. 2. Quapropter nobis quoque magis probatur ea sententia, quae cum Augustino et his quos commemoravimus, angelos ait significari coelorum nomine quando Moyses Deum in principio coelum et terram fecisse dicit; ideoque primo die cum ipso coelo creatos esse. Hinc etiam B. Gregor. lib. XXVIII Moral. cap. 14, ad illa verba, Cum me laudarent astra matutina, dicit angelos vocari astra matutina, quia primo mane creati sunt; nec debet quidquam movere ratio ab abbate Sereno in contrarium adducta ex illis verbis Job, Quando facta sunt simul sidera, laudaverunt me simul omnes angeli mei. Nam ad illam objectionem respondent Theodoretus et Epiphanius locis notatis, stellas quarto demum die creatas fuisse, ac propterea jam tum potuisse angelos Dominum laudare, sicut revera quoque laudabant. Quod vero objiciunt, si angeli non fuissent ante mundum creati, consequens fore Deum aliquando laudatoribus caruisse, ita dissolvit Theodoretus, ut dicat Deum non indiguisse [Col. 0320C] laudatoribus, quemadmodum ne nunc quidem illis opus habet. Deinde etiam hi qui statuunt angelos prius factos esse, diffiteri tamen nequeunt Deum illis multo semper fuisse antiquiorem; ac proinde semper fuisse tempus aliquod quo Deus laudatoribus careret, numquam tamen indigeret.




Coll. 8 cap. 10.

Priorem diaboli lapsum, quo superbiendo corruerat, quo etiam serpens meruerat nuncupari, secundo ruina per invidiam subsecuta est; quae inveniens eum adhuc aliquid in sese rectum habentem, ita ut etiam cujusdam colloquii atque consilii cum homine posset habere consortium, sententia Domini utiliter in ima dejecit, ut non jam sicut ante sublime aliquid intuens excelsus incederet, sed ut solo cohaerens reperet, et humiliatus super ventrem terrenis vitiorum escis atque operibus pasceretur.

(Annot. 13.) Geminam diabolo ruinam in hisce verbis tribuit abbas Serenus: priorem superbiae, qua [Col. 0320D] in coelum ascendere, super astra Dei solium suum exaltare, et Altissimo similis esse voluit; posteriorem invidiae, qua primos nostri generis auctores ad peccandum induxit. Addit quoque, ante secundam hanc invidiae ruinam, fuisse adhuc in daemone aliquid rectitudinis, quam posteriore illa transgressione amiserit; nempe cum Dominus illi diceret, Super pectus tuum gradieris, et terram comedes cunctis diebus vitae tuae (Gen. III). Utrumque hoc loco nobis erit excutiendum. Ac primum quidem quod ad ruinam daemonis attinet, illud in confesso est ipsum, cum sit spiritalis et incorporeus, propria actione non potuisse peccare nisi duplici illo peccati genere, superbiae videlicet et invidiae, quod utriusque objectum (ut vocant) sit spiritale; illius quidem excellentia propria, hujus autem excellentia aliena ubi impedit nostram. Aliorum vero peccatorum objecta sunt pecuniae, cibus, potus, voluptates tangendi et [Col. 0321A] gustandi, torpor et similia: ideoque peccata quae circa res istas versantur, non possunt daemones propria actione admittere, sed consilio tantum, exhortatione, suggestione, consensu et similibus modis. Utrum autem illorum duorum, superbiae et invidiae, altero prius a daemone fuerit admissum, controverse disputatur. Nam B. August. lib. XI de Genes. ad litt., cap. 14, scribit quorumdam hanc fuisse sententiam, daemonem tum demum peccavisse, quando hominem ad imaginem Dei creatum fuisse vidit, et hanc ei gloriam invidisse, quod metueret ne prae se ad immortalem vitam, unde ipse exciderat, elevaretur; postea vero superbiae culpam, qua Altissimo aequalis esse voluit, accessisse. Ita opinati sunt D. Cypr. serm. de Zelo et Livore, et D. Basil. orat. de Invidia. Contra B. Augustinus loco commemorato multis rationibus ostendit invidiam superbia fuisse posteriorem. Initium enim omnis peccati superbia, inquit Ecclesiasticus (Cap. X). Et de diabolo scribit S. Job, ipsum esse regem super omnes filios superbiae (Job. [Col. 0321B] XLI). Et Tobias cap. IV: Superbiam numquam in tuo sensu, aut in tuo verbo dominari permittas; in ipsa enim initium sumpsit omnis perditio. Huic sententiae suffragantur D. Athanas. quaest. 6 ad Antiochum; Gregor. Naz. orat. de Nativit. Christi; Chrysostom. lib. I de Compunct. cordis; Theodoret. in Epitome divinorum decretorum c. de daemonibus, et lib. III contra Graecos; Ambros. in ps. XXXVI, ad illa verba, Vidi impium superexaltatum, et epist. 84, ad Demetriadem, quam Prospero plerique ascribunt; D. Hieronym. in cap. XIV Lucae; August. lib. XII de Civit. Dei cap. 6, et lib. XIV cap. 13; Leo epist. ad Tubium cap. 6; Gregor. lib. XXXIV Moral. cap. 14-17; Damascen. lib. II de Fid. Orthodox. cap. 4; Anselm. lib. de Casu diaboli cap. 4, et Bernard. serm. 22 in Cantic. Accedit et ratio: nam daemon primos homines tentavit ad superbiam, ideoque verisimile est ipsum quoque per superbiam primum corruisse. Sic enim ratiocinatur D. August. lib. XIV de Civit. [Col. 0321C] Dei cap. 13. Praeterea rex civitatis Dei maxime enituit ac illustris fuit virtute humilitatis ac modestiae; ex adverso igitur princeps tenebrarum et rex diabolicae civitatis potissimum ac primum per superbiam corruit. Rursus Michael archangelus et militiae coelestis princeps cum diabolo quondam conflixit, eique maxime adversatur. Is autem ab humilitate nomen accepit, nam Michael idem valet, ac si dicas: Quis ut Deus? et significat reprehensionem superbiae, ut ne quis Deo velit aequari aut similis haberi, id quod Satanicae illi superbiae qua Lucifer peccavit, adversatur. Ad extremum invidia ex sua natura superbia posterior est, atque ex ipsa procedit, quemadmodum erudite D. Bonaventura exponit in II Sentent. distinct. 21, scribens: Superbus, inquit, amat excellentiam, atque ita nullum sibi parem admittit, sed excellentiam appetit singulariter et solus possidere; et ideo statim vel actu vel habitu invidet, cum nolit bonum quod possidet alteri esse commune. Haec Bonaventura. Credibile itaque est daemonem [Col. 0321D] ante per superbiam, qua in coelum conscendere nitebatur, lapsum fuisse quam primi homines a Deo creati essent. Nam hi sexto demum die ex limo terrae formati sunt; illum autem verisimile est exiguo admodum tempore in veritate stetisse, et paulo post creationem suam, nempe primo die, per superbiam cecidisse. Creato vero homine, animadvertens diabolus ipsum in eo statu constitutum quo poterat fraudibus et dolis suis illum circumvenire, et in suam redigere potestatem, vel quo, si divinae jussioni pareret, ad sempiternam felicitatem, e qua ipse daemon exciderat, conscendere potuisset; superbia atque livore inflammatus hominem tentare coepit, eumque cum omni sua sobole et posteritate tyrannidi suae subjugare, et a spe coelestis retributionis deturbare conatus est. Et superbia quidem illum stimulavit in eo quod hominem sibi subdere voluit, illique praeesse et imperare; invidia autem in eo quod a [Col. 0322A] sempiternae beatitudinis adeptione ipsum arcere studuit. Neque vero licet existimare id quod hoc loco scribit abbas Serenus, fuisse in daemone post priorem superbiae ruinam, qua Deo aequari voluerat, aliquid rectitudinis, quo per subsecutum invidiae peccatum, divina permittente justitia, spoliatus sit; nam quemadmodum angeli post primum bonae voluntatis actum et meritum ita in bono confirmati sunt, ut ab eo excidere numquam possint, ad eumdem plane modum maligni spiritus ad primum superbiae peccatum in malo ita obduruerunt, ut ad bonum se convertere numquam potuerint, et extra statum merendi constituti omnem suam rectitudinem et integritatem amiserint. Hinc D. Damasc., lib II Fid. Orthod. cap. 4, id quod in hominibus est mors, id in daemonibus primam illam ruinam fuisse dicit; propterea quod sicut per mortem omnis merendi ac demerendi via nobis praecluditur, ita in daemonibus primus ille casus ante hominis creationem omnem itidem merendi potestatem eis ademit. Hominibus [Col. 0322B] enim totum hoc mortalis vitae tempus pro statu viae constituit Deus, daemonibus autem brevissimum quoddam temporis spatium ab exordio statim creationis illorum concessit, in quo vel sempiternam beatitudinem, vel perpetuam, horrendam ac justissimam Dei desertionem promererentur. Nec movet nos quod Serenus abbas sententiam suam ex eo stabilire nititur, quod daemoni ante invidiae culpam qua hominem ad peccandum allexit nondum negatum fuerit consortium et colloquium cum hominibus; non enim hoc arguit fuisse in eo aliquid rectitudinis, cum etiamnum ea facultas penes illum relicta sit, ut se in humanam speciem, vel etiam in angelum lucis, transformans, nostris obtutibus objiciat, et verborum illecebris in nostram sese familiaritatem insinuans, in peccati foveam incautos praecipitare studeat. Porro quod attinet ad ea verba quae Dominus ad serpentem locutus est: Quia fecisti hoc, maledictus es inter omnes bestias terrae, super pectus tuum gradieris, [Col. 0322C] etc. (Genes. III), major difficultas est, propterea quod per hanc sententiam videatur daemoni aliquid rectitudinis, libertatis et facultatis ademptum esse, nec eum omni ornatu suo in quo conditus erat exutum fuisse nisi post secundam illam transgressionem qua hominem per invidiam seduxit. Quamquam enim juxta B. Chrysostomi enarrationem verba illa ad corporalem serpentem primo directa sint, contendit tamen B. Augustin., lib. XI de Genes. ad litt. c. 36, vel de solo daemone, vel certe praecipue de illo esse intelligenda Is enim posteaquam superbia et livore inflammatus hominem tentavisset, ut ei non solum ad coelestem beatitudinem, quam ei invidebat, aditum praecluderet, verum etiam sibi suaeque tyrannidi per superbiam subjiceret, eumque jam in peccati consensum pertraxisset, divina id exigente justitia, cumulavit sibi damnationem; et quia universum genus hominum sibi obstringere et subdere voluerat, idcirco maledictum illum pronuntiat Dominus prae omnibus bestiis terrae, ac [Col. 0322D] si diceret, Tu imperium supra homines usurpare voluisti, censeberis ab omnibus maledictus, erisque miserrimus et vilissimus, non tantum inter peccatores, sed etiam super omnes belluas et animantia terrae. Gradieris super pectus tuum, et terram comedes cunctis diebus vitae tuae; hoc est: confisus in calliditate propria, futurum sperabas quod superbo et elato pectore supra omnes homines imperium obtineres; at contra quam sperabas eveniet, nam praeter terram nihil comedes, hoc est, terrenos, carnales et abjectos homines, quos Dominus ejicit atque evomit ex ore suo. Nam homo, inquit Augustinus, in poenam peccati factus est diaboli cibus; quando enim serpenti dictum est, Terram comedes, dictum est etiam homini, Pulvis es. Si ergo homo peccator pulvis, et pulvis serpentis cibus, ergo homo peccator serpentis est cibus. Haec Augustinus (Lib. de Agone Christiano cap. 2, et lib. III de Genes. contra Manich. cap. 17). Hoc igitur [Col. 0323A] est dignissimum illius superbiae diabolicae, qua hominibus universis imperare voluit, supplicium, ut solos terrenos, pulverulentos et peccatorum sordibus inquinatos comedere possit ac debeat, eisque praesidere, hi autem qui imaginem terreni hominis exuere nituntur, quos divina Scriptura subinde coelum et coelestes appellat, ab illius tyrannide per Christum eximerentur. Hoc enim verbis illis significatur quae statim subjunguntur: Inimicitias ponam inter te et mulierem, semen tuum et semen illius. Ipsa conteret caput tuum, et tu insidiaberis calcaneo illius; in qua sententia per semen serpentis Antichristum, per semen mulieris Christum intelligi docent D. Irenaeus lib. III contra Haeres. cap. 38, D. Leo serm. 2 de Natal. Domini, et B. Rupertus lib. III in Genes. cap. 19. Deus enim, inquit Leo, praedestinata renovandis mortalibus suae pietatis remedia inter ipsa mundi primordia praesignavit, denuntians serpenti futurum semen mulieris quod noxii capitis elationem sua virtute contereret: Christum scilicet in carne venturum Deum [Col. 0323B] hominemque signans, qui natus ex Virgine violatorem humanae propaginis incorrupta nativitate damnaret. Haec ille. Christus itaque est illud semen mulieris benedictum, quod contrivit caput, hoc est, fastum illum et superbiam callidissimi serpentis, effecitque ne ille sui imperii terminos latius extenderet, sed solis impiis, terrenis et peccatoribus, qui mundi istius spurcitiis ac sordibus involuti nihil praeter terram et carnem sapiunt, dominaretur. Hinc jam dilucide intelligi potest, sententiam istam, qua Dominus serpenti maledixit, nihil rectitudinis diabolo ademisse; neque verbis illis, Super pectus tuum gradieris, significari quod ante secundam transgressionem rectus fuerit (quemadmodum Serenus abbas intellexisse videtur), sed quia supra omnes homines erigere se ipsisque praesidere voluerat, idcirco in terram prostratum atque dejectum fuisse, dictumque illi esse, Super pectus tuum gradieris, et ad instar illorum animantium quae terra pascuntur et vivunt, tu etiam [Col. 0323C] praeter terram nihil comedes cunctis diebus vitae tuae.




Coll. 8 cap. 17, et coll. 13 cap. 12.

Quod unicuique nostrum duo cohaereant angeli, id est, bonus et malus, Scriptura testatur, etc.

(Annot. 14.) Sumpta est haec sententia de duobus angelis unicuique nostrum deputatis, quorum alter sit ad custodiam, alter ad exercitium, ex antiquissimo libro quem vocant Pastoris, quem ab Hermete discipulo, cujus aliquando meminit Apostolus Paulus, dictatum esse asserunt. Eamdem sententiam Origenes quoque tutatus est homil. 35 in Lucam. Verum quod ad libri illius qui Pastoris inscribitur auctoritatem attinet, quamquam apud Athanasium, Theodoretum et alios, pro canonico subinde citetur, D. Hieronymus tamen in Prologo Galeato, et Gelasius Pont. in concilio 70 episcoporum inter apocryphos illum rejecerunt. Neque movere nos debet Origenis auctoritas, nam is in multis passim hallucinatus est. D. Prosper quoque, in opusculo [Col. 0323D] adversus tertiam decimam collationem edito, hanc ipsam sententiam de duobus angelis, altero maligno, altero bono uti falsam rejicit. Nec mirum; nam neque necesse fuit duos angelos nobis deputari, neque congruum aut conveniens: ipsi enim daemones non egent incitatione aliqua ut nos infestent aut ad peccandum incitent, cum ad id faciendum ex perversae naturae suae inclinatione ipsi propendeant. Si vero etiam Deus malum angelum nobis deputasset in exercitium, videretur profecto peccati auctor esse, nimirum ipsum peccati auctorem, fomitem, sive causam nobis subministrans. Porro Satan ille qui D. Jobum tentasse dicitur, non fuit illi a Deo peculiariter ad exercitium deputatus, quemadmodum opinatur abbas Serenus; sed credibile est fuisse draconem illum et serpentem antiquum de quo Joannes in Apoc., qui vocatur diabolus et Satanas, qui seducit universum orbem, qui obambulat et circumit quatuor [Col. 0324A] angulos terrae (Apoc. XII), qui olim una cum angelis suis in ipso creationis suae exordio cum Michaele et angelis in coelo decertans, non praevaluit, sed prostratus est et projectus cum angelis suis in terram. Ad eumdem modum quod dicitur in Psal. CVIII: Diabolus stet a dextris ejus, non significat Judae traditori singularem aliquem malignum spiritum assignatum fuisse, qui ei assidue fuerit a dextris, sed daemonem (quem in praecedenti hemistichio appellaverat peccatorem, in illis verbis, Constitue super eum peccatorem) Judae praevaliturum fuisse. Sic enim constitutus est super illum peccator, sive Satan, quia traditus est auctori omnium scelerum, et is potestatem atque imperium in illum accepit. Eadem igitur est et posterioris hemistichii sententia, Diabolus stet a dextris ejus, pro quo in Chaldaea Paraphrasi legitur, Diabolus stet super dexteram ejus, quam translationem Hebraica veritas quoque admittit; hoc est: daemon praevalebit viribus adversus illum, et dominabitur ei quia dextrae ejus praevalebit; est [Col. 0324B] enim familiare divinis litteris per dextram supremam hominis potestatem ac vires intelligere. Unicum igitur angelum custodem, ac veluti nutritium et paedagogum nobis dedit Deus; maligni autem saepe plures et varii nos infestant, quibus ille Satan et serpens antiquus veluti satellitibus utitur ad nos expugnandos; ubi autem expugnaverint, tum dicitur supra nos constitutus, et stare nobis a dextris, sive supra dextram.




Coll. 8 cap. 12.

Nullo modo credendum est spiritales naturas coire cum feminis carnaliter posse. Quod si aliquando hoc secundum litteram fieri potuisset, quomodo nunc quoque vel frequenter, vel raro idipsum non evenire contingeret, et absque semine vel coitu viri aliquos nasci similiter de mulieribus conceptu daemonum cerneremus, cum praesertim eos constet libidinum sordibus admodum delectari, quas procul dubio per semetipsos exercere plus quam per homines mallent, [Col. 0324C] si illud ullo modo potuisset impleri?

(Annot. 15.) Divus Augustinus, lib. XV de Civit. Dei cap. 23, de coitu spirituum immundorum cum hominibus contrariam habet sententiam iis quae hic a Sereno abbate dicuntur: Apparuisse, inquit, hominibus angelos in talibus corporibus, quae non solum videri, verum etiam tangi possent, verissime sacra Scriptura testatur; et quoniam creberrima fama est, multique se expertos, vel ab eis qui experti essent, de quorum fide dubitandum non est, audivisse confirmant Silvanos et Faunos, quos vulgo Incubos vocant, improbos saepe mulieribus exstitisse, et earum appetisse ac peregisse concubitum, et quosdam daemones, quos Galli Dusios nominant, hanc assidue immunditiam et tentare et efficere, plures talesque asseverant, ut hoc negare impudentiae videatur. Exstat et Innocentii VIII epistola decretalis adversus maleficarum mulierum haeresin, in qua leguntur haec verba: Non sine ingenti molestia ad nostrum pervenit auditum complures utriusque [Col. 0324D] sexus personas propriae salutis immemores, et a fide catholica deviantes, cum daemonibus, incubis et succubis abuti. Quapropter ne labes hujus haereticae pravitatis in perniciem animarum sua venena diffundat, opportunis remediis, prout nostro incumbit officio, providere volentes, statuimus ut inquisitores per nos deputati debitum inquisitionis officium in hujusmodi personas exsequantur. Sunt qui Serenum abbatem excusantes dicunt eum non voluisse negare quin daemones cum hominibus possint coire, sed id non posse naturaliter fieri et naturali animantium more, hoc est, semen de sua substantia communicando. Nam possunt quidem daemones, Augustino teste, non solum coire cum feminis, sed etiam sobolem procreare et vere homines generare, non tamen proprii seminis virtute, quod nullum ex seipsis habent, cum sint incorporei, sed ope alieni seminis, quod ipsi maribus succubantes turpiter exceperunt, quodque exceptum [Col. 0325A] feminis incubantes infuderunt; ita ut, juxta B. Augustini in tertio de Trinitate (Cap. 8) sententiam, is qui ex ejusmodi generatione nascitur, non daemonis, sed hominis filius sit. Qui ad hunc modum abbatem Serenum excusant, videntur pro carnaliter legisse naturaliter, cum tamen mss. codices omnes, quos nobis quidem hactenus videre licuit, legant carnaliter. Jam vero addit daemones libidinum sordibus maxime oblectari, quodque eas per semetipsos mallent quam per homines exercere, si hoc ullo modo fieri potuisset; id nobis quoque non videtur probandum. Daemones enim voluptatibus et illecebris carnis non propter se delectantur, tamquam illae sint naturae illorum consentaneae, sed quod experimento et longo rerum usu didicerint eam esse naturae nostrae pravitatem foeditatemque, ut illis cupiditatibus semel implicata eluctari nequeat. Nullum enim est vitium quod perinde effeminatos ac molles efficit homines atque luxuria, nullum aeque obtundit, obnubilat et obfuscat ingenii acumen. Absorbetur enim ratio per [Col. 0325B] voluptates venereas, intellectus obscuratur, sensus pervertitur, et universae corporis atque animi vires ligantur, enervantur, frangunturque; ita ut nihil amplius homo percipiat de his quae Dei sunt: nam caecitas illa et obtusio mentis tollit omnem spiritalium rerum non tantum gustum, dulcedinem et suavitatem, verum etiam cognitionem. Recte autem reprehendit Serenus abbas illos qui asserebant feminas a nobis beatisque angelis adamatas, et foedis congressibus vitiatas, cum dicitur in Genesi (Cap. VI), Videntes filii Dei filias hominum quod pulchrae essent, etc. Nam impossibile est ut corporeae illae mentes contempto divino amore in quo olim fuerant per Dei gratiam confirmatae, sese demiserint ad impuram feminarum libidinem, mutata angelica natura in humanam formam, juxta poeticarum Metamorphoseon fabulas. Id quod diserte ostendit B. Chrysostom. homil. 22 in Genes., Augustin. lib. XV de Civit. Dei cap. 23, et quaest. 3 in Genes., et Philastrius Brixiensis [Col. 0325C] episc. cap. 108 Catalogi sui adversus haereses.




Col. 9 cap. 19.

Secunda petitio mentis purissimae advenire jam jamque regnum sui Patris exoptat; nempe illud quod praestituto tempore omnibus est perfectis et filiis Dei generaliter repromissum, in quo eis dicitur a Christo: Venite, benedicti Patris mei, possidete paratum vobis regnum a constitutione mundi; intentis quodammodo illud obtutibus ac defixis desiderans et exspectans, dicensque ad eum; Veniat regnum tuum. Novit enim testimonio conscientiae suae, cum apparuerit, mox ejus se futurum esse consortem.

(Annot. 16.) Ipse spiritus, inquit Apostolus ad Rom. VIII cap.: Testimonium reddit spiritui nostro quod sumus filii Dei; si autem filii et haeredes: haeredes quidem Dei, cohaeredes autem Christi. Et D. Joan. I Epist. V cap.: Qui credit, inquit, habet testimonium Dei in se. Quamquam haec testificatio non ita certa sit aut evidens [Col. 0325D] ut non liceat de ea dubitare: nemo enim nostrum nisi per divinam revelationem certo cognoscere potest sitne amore an odio dignus, nemo certo statuere quod futurus sit haeres coelestis et sempiternae retributionis; sed spiritus divinus suggerit nobis tale testimonium, ut bene confidere de Dei bonitate debeamus, utque ipsa conscientia nostra propter consortium fidei, propter commune vinculum charitatis et communicationem meritorum Christi quae nobis in sacramentis applicantur, certa cum fiducia propriae salutis et aeternae vitae bona exspectare audeat. Sic enim spes Christianorum a theologis definiri solet, quod sit virtus infusa divinitus, per quam certa cum fiducia nostrae salutis et aeternae vitae bona exspectantur. Haec eo a nobis annotata sunt, ne quis existimet abbatem Isaacum his verbis cum sectariis nostri temporis affirmare voluisse quod quisque nostrum certo et infallibiliter apud se statuere debeat [Col. 0326A] se consecuturum esse vitam aeternam. Nam huic sententiae sacrae litterae passim reclamant: monet enim Ecclesiasticus ne quemquam beatum dicamus ante mortem (Eccles. III). Et apostolus Paulus vult nos metuere, ne ab olea excidamus (Rom. II); ut qui stat, videat ne cadat (I Cor. X): ideoque hortatur etiam ut cum timore et tremore salutem nostram operemur (Philipp. II). Quis enim sciat se in profectu justitiae perseveraturum usque in finem? nisi ab illo aliqua revelatione fiat certus, qui de hac re justo latentique judicio non omnes instruit, inquit August. lib. II de Bon. persever. cap. 13, et de Corrept. et Grat. cap. 13, et rursum lib. II de Civit. Dei cap. 11.




Col. 9 cap. 24.

Videtis ergo qualis nobis ab ipso qui per illam exorandus est judice orationis sit modulus et forma proposita; in qua nulla divitiaram petitio, nulla memoria dignitatum, nulla potentatus ac fortitudinis postulatio, [Col. 0326B] nulla corporeae sanitatis seu temporalis vitae mentio continetur. Nihil enim caducum vult a se, nihil vile, nihil temporale, aeternitatum conditor implorari.

(Annot. 17.) Redarguit abbas Isaac illos qui potiora et spiritalia bona posteriore loco habent, et his praetermissis temporalia petunt a Deo. De temporalibus enim et caducis bonis, quamquam a Deo quoque exspectari et expeti debeant, minima nobis cura esse debet. Non enim frustra nos monet Christus at primum quaeramus regnum Dei et justitiam ejus, ac tum fore promittit ut reliqua nobis adjiciantur. Et hanc fuisse istius abbatis sententiam ex subjectis verbis liquido animadvertere licet. Subjicit enim: Itaque magnificentiae ejus ac munificentiae maximam irrogabit injuriam, quisquis his sempiternis petitionibus praetermissis transitorium aliquid et caducum ab eo maluerit postulare; et offensam potius [Col. 0326C] quam propitiationem judicis sui, vilitate orationis incurret.




Col. 9 cap. 34.

Si cunctae exauditionum causae nos omnino deficiunt, saltem animet nos importunitatis instantia; quae absque ulla meriti vel laboris difficultate, in cujusque volentis sita est potestate.

(Annot. 18.) Non excluditur divinae gratiae adjutorium, quia quemadmodum absque illo non possumus orare, ita neque assidui vel importuni esse in oratione. Quod ergo abbas Isaac hanc importunitatis instantiam in cujuscumque volentis potestate positam esse dicit, intelligi debet de iis quos inhabitans Spiritus sanctus assidue regit ac ducit, et in quibus longo usu confirmata est bene agendi atque orandi voluntas. Videat lector annotationem tertiam.




Col. 10 cap. 2.

Intra Aegypti regionem mos iste antiqua traditione servatur, ut peracto Epiphaniorum die (quem provinciae [Col. 0326D] illius sacerdotes vel Dominici baptismi, vel secundum carnem nativitatis esse definiunt; et idcirco non bifarie, ut in occiduis provinciis, sed sub una diei hujus festivitate, hujus sacramenti solemnitatem concelebrant) epistolae pontificis Alexandrini, etc.

(Annot. 19.) Sententia quae hac parenthesi intercluditur, dubia, obscura et explicatu difficilis est, quam obscuritatem potissimum inducit illa disjungens conjunctio, vel, quae pro copulante videtur accipienda esse: hoc sensu quod apud Aegyptios sacerdotes recepta fuisse videatur ea sententia quae habet Christum liberatorem nostrum eodem die natum et baptizatum, quo Magis ex Perside venientibus est manifestatus. Nam hac de re variant veterum sententiae. Quamquam ea opinio jam satis obtinuerit apud Christianos, qua creditur Dominus eodem die a Magis adoratus, et evoluto trigesimo aetatis suae [Col. 0327A] anno baptizatus. De Nativitate autem incerta et varia est opinatio (Epiphan. in haeresi 51; Origen. homil. 8 de diversis tom. II; Ambr. serm. 22, et D. Jansenius in Concordia Evangelica); quam nos aliis relinquimus discutiendam. Caeterum quod attinet ad celebrationem istarum festivitatum, constat ex Florentina synodo, occasione Armenorum controversiam aliquando fuisse in Ecclesia, quo potissimum tempore celebrari deberent; quam controversiam Eugenius pontifex ejus nominis quartus in suo illo decreto quod synodo Florentinae adjungitur, definivit. Nam in c. 8 Constitutionis illius apostolica auctoritate mandat Armenis, ut consuetudinem Romanae Ecclesiae, quae sanctorum Patrum testimoniis et omnium aliarum Ecclesiarum tam Graecarum quam Latinarum consuetudini consentanea est, suscipiant sequanturque; utque Annuntiationis Deiparae Virginis festum die vigesima quinta mensis Martii, Nativitatis D. Joan. Baptistae vigesima quarta Junii, Natalem Christi vigesima quinta Decembris, Circumcisionem [Col. 0327B] prima Januarii, Epiphaniam sexta Januarii, et Purificationem secunda Februarii festiva ac solemni recordatione celebrent.




Col. 13 cap. 8.

Cum in nobis Deus ortum quemdam bonae voluntatis inspexerit, illuminat eam confestim atque confortat, et incitat ad salutem; incrementum tribuens ei quam vel plantavit vel nostro conatu viderit emersisse, etc.

(Annot. 20.) Haec Chaeremonis abbatis sententia prorsus haeretica est, quam idcirco prudens lector usque ad finem collationis pertranseat. Multa enim hic proferuntur ad extollendas liberi arbitrii vires, et ad deprimendam divini adjutorii necessitatem; quae idcirco etiam Dionysius Carthus. in sua Paraphrasi consulto omisit, et in locum illorum rectam, orthodoxam et catholicam de gratia et libero hominis arbitrio doctrinam substituit. Est autem, ut compendio rem totam exponamus, haec abbatis Chaeremonis [Col. 0327C] sententia, quaedam ab hominibus recte geri praeveniente et incitante illos divinae gratiae beneficio; quaedam vero ex solo naturae ductu, excluso Dei adjutorio: ita tamen ut Deus ipse quod inchoatum est atque incoeptum perficiat. Hanc sententiam posteaquam sub finem octavi capitis illis verbis quae hic annotata sunt proposuisset, prosequitur deinde et confirmat in cap. nono; deinde vero undecimo, duodecimo, tertio decimo, quarto decimo, quinto decimo, et septimo decimo capitibus, argumentis ex sacra Scriptura, ex variis exemplis, ac demum ex ipsa ratione depromptis corroborat. Verum B. Prosper Regiensis episcopus peculiari volumine hunc errorem confutavit, quod inscribit, contra Collatorem. Est autem perplexa et difficilis de gratia et libero arbitrio disceptatio, propter pugnantes et contrarias haereses, quarum altera libero arbitrio, altera gratiae Christi iniquior est; ideoque mediocritatem et veritatem ipsam attingere perquam difficile est. [Col. 0327D] Cui accedit quod ipsa quoque Scriptura divina liberi arbitrii vires ita subinde extollit quasi gratiae multum derogatum voluerit, subinde ad gratiam omnia referre videtur libero arbitrio excluso; quamquam secus res habeat: nam Spiritus sanctus utramque haeresin, de gratia scilicet Pelagianorum et Manichaeorum de natura exorituram praevidens, sermonem suum in divinis litteris ita temperare voluit, ut propter utrumque errorem alibi ad gratiam, alibi ad liberum arbitrium omnia retulisse videretur: nempe ut hinc intelligeremus nos esse , hoc est, cooperatores gratiae Dei. Concurrunt enim gratia et liberum arbitrium, atque ita ea loca Scripturae sanctae quae pugnare inter se videntur, facile rediguntur in concordiam, si nostrae voluntatis actum et conatum cum Dei auxilio copulemus: ita tamen ut ipsi Deo primas et potiores partes tribuamus. Ipse enim in nobis omnem bonae voluntatis motionem antevertit, [Col. 0328A] et ex nolentibus, repellibus et refractariis volentes facit; id quod in nostris viribus situm non est. Nam voluntas nostra qua eligimus et refugimus, ita est depravata per peccatum et inobedientiam primorum hominum, ut suis naturalibus praesidiis non possit quidquam velle, nedum facere, quod ad salutem conferat, nisi gratuito Dei munere prius excitata atque adjuta fuerit. Deinde vero semel per gratiam liberata et sanata, non potest in eo quod bonum rectumque est persistere atque proficere, nisi per momenta singula divinae gratiae praesidiis adjuvetur. Deus enim est qui operatur in nobis velle et perficere pro bona voluntate (Phil. I). Quod regius propheta David in Psal. XXIX quoque agnoscit, cum ait, Ego dixi in abundantia mea: Non movebor in aeternum; Domine, in voluntate tua praestitisti decori meo virtutem; avertisti faciem tuam a me, et factus sum conturbatus. Minimum igitur est quod in opere justificationis nostrae a nobis ipsis agitur, ita ut pene totum Deo sit ascribendum: nam ipse prior nos vocat et [Col. 0328B] movet; deinde efficit ut velimus, ac demum consummat ac perficit voluntatem nostram. In primo itaque et tertio nihil libertati nostrae licet tribuere, quia sicut Dei gratia ad bonum nos prior invitat, ita sola etiam voluntatem nostram perficit. Sed in medio, nimirum in ipso consensu, et, ut ita loquamur, volitione gratiae cooperatur nostra voluntas: sic tamen ut hic etiam potissimas ac primas partes obtineat gratia, secundarias voluntas nostra: ea propter in divinis litteris major frequentiorque est divinae gratiae, quam nostrae voluntatis commendatio; nempe quia ab illa est praecipuum robur et efficiendi facultas; et quia hoc propter nos ita fieri expediebat, ad eximendam scilicet e mentibus nostris omnem arrogantiam. Quis enim te discernit, o homo? Quid enim habes quod non accepisti? Si autem accepisti, quid gloriaris quasi non acceperis (I Cor. IV)? Et alibi: Nemo potest dicere, Dominus Jesus nisi in Spiritu sancto (I Cor. XI). Rursus II Cor. III: Non sumus sufficientes [Col. 0328C] cogitare aliquid ex nobis quasi ex nobis, sed sufficientia nostra omnis ex Deo est. Nemo igitur ad gratiam vel ad quodlibet bonum per cogitationem bonam se quoquo modo disponere potest, absque singulari munere et gratia ipsius Dei. Nam B. August. lib. I cont. duas Epist. Pelag. cap. 19, recte monet non dixisse Christum neminem posse ad ipsum venire nisi Pater eum duxerit, sed nisi traxerit (Canon. 15): ut ostendat quod antequam Deus praeveniat, nemo velit ire; ac proinde neminem esse qui se disponat. Nam qui se disponit, hic certe vult ire. Hinc etiam David in Psal. LXXVI: Et dixi, inquit, nunc coepi, haec mutatio dexterae Excelsi. Sic Isaias cap. LXV, ex persona ipsius Dei, Inventus sum a non quaerentibus me, palam apparui his qui de me non interrogabant. Sic Jeremias in Threnis cap. V: Converte nos ad te, Domine, et convertemur. Converti autem procul dubio est disponi ad salutem et gratiam; quam dispositionem hic a Deo exspectandam esse his verbis insinuat propheta. Sic denique S. [Col. 0328D] Ezechiel cap. XXXVI: Non propter vos ego faciam, domus Israel, sed propter nomen meum. Deus ergo in nullo mortalium quidquam invenit, cujus intuitu ipsum vocet ad salutem; sicut de Zachaeo et Latrone sentit abbas Chaeremon; sed quidquid circa hominem facit, ex mera misericordia et gratia sua immeritis et indignis praestat. Id quod non solum ex divinis litteris luce clarius demonstrari potest, verum etiam apud veteres et orthodoxos Patres passim docetur. Nam in synodo Arausicana, quae paulo post tempore Cassiani coacta et celebrata est, et quam D. Leo pontifex hujus erroris occasione convocavit, negant Patres posse quemquam invocare Dei gratiam absque gratia: Si quis, inquiunt (Canon. 3), per invocationem humanam gratiam Dei dicit posse conferri, non autem ipsam gratiam facere ut invocetur a nobis, contradicit Isaiae prophetae, et Apostolo idem dicenti: Inventus sum a non quaerentibus me, [Col. 0329A] palam apparui his qui de me non interrogabant. Et rursum canone 4 illius synodi et sequentibus, ex ipsius Augustini verbis quasi ex professo adversa sententia utpote haeretica et falsa condemnatur. Posteaquam enim Pelagii doctrina, qua ille homines omnia bona opera velle et facere posse statuebat absque gratia Dei, nisi nomine gratiae intelligeretur liberum arbitrium, lex, doctrina, correptio et his similia externa adminicula, ab Ecclesia rejecta fuisset, exorti sunt quidam alii in Galliis ac potissimum apud Massiliam, quos vocant reliquias Pelagianorum, qui mediam quamdam viam inter orthodoxam Ecclesiae doctrinam et Pelagianum errorem congressi, docebant non posse quidem homines ad veram justitiam pervenire sine auxilio Dei: attamen ipsum Deum omnibus offerre atque proponere salutem ac fidem, nec aliud requirere aut exspectare quam promptitudinem voluntatis nostrae; posse autem unumquemque ex viribus liberi arbitrii velle credere, et velle sanari, quamquam Dei esset hanc [Col. 0329B] voluntatem perficere et consummare. Isti ergo Dei gratiam fonti publico comparabant, de quo possent quicumque vellent haurire; vel soli, qui omnes illuminat, dummodo oculos aperiant, nec aliud impedimentum opponant; vel liberalissimo medico qui omnes volentes gratis curare paratus sit. Ita docuit Faustus quidam Galliarum episcopus, et permulti alii, inter quos etiam venit numerandus iste Chaeremon abbas. Sed contra hunc errorem scripsit D. Prosper, lib. I de Vocat. Gent. cap. 5. In opusculis contra Collatorem, ad objectiones Vincentianas, ad capitula Gallorum, et alibi, Scripsit etiam hac de re in epistola quadam ad Augustinum quae est in tomo VII operum Augustini, cui adjuncta est ejusdem argumenti D. Hilarii Arelatensis epistola ad eumdem Augustinum. Et occasione ejusdem erroris videtur Gelasius Pont. in concil. 70 episcop. Joannis Cassiani opuscula inter apocrypha recensuisse, sicut et libros Fausti Galliarum episcopi. Laudat vero B. [Col. 0329C] Augustini et Prosperi scripta in quibus hic error confutatus est. His adjiciendi sunt D. Fulgent. de Incarn. et Gratia Christi cap. 13, 17, 18 et seq.; Gregorius homil. 9 in Ezechielem, Bernardus in libro de Gratia et Libero Arbitrio: Innocentius primus epist. ad concil. Carthaginiense, quae 91, inter epistolas Augustini; Coelestinus primus in epistola ad episcopos Galliarum, ubi dicit coercendos esse illos qui contra B. Augustini sententiam in hac materia sentirent aut scriberent; D. Hieron. contra Pelagium scribens; denique B. August. prope infinitis locis, et praecipue in libro de Gratia et Liber. Arb. cap. 14 et 17, lib. I contra duas epist. Pelagian. cap. ult., et lib. II cap. 8-10, lib. IV in Julian. cap. 8, epist. 107 ad Vitalem, et in duobus libris ad Prosperum et Hilarium: altero de Praedestinat. Sanct., altero de Dono Perseverantiae. Huc spectant et illae comparationes Scripturae sacrae, quibus anima nostra vel luto vel terrae inaquosae similis esse describitur. Sic enim regius Propheta posteaquam dixisset neminem in conspectu Dei justificatum [Col. 0329D] iri, paulo post adjunxit: Expandi manus meas ad te, anima mea sicut terra sine aqua tibi (Psalm. CXLII). Si absque aqua sive arida est anima nostra, nihil itaque germinare potest. Deinde si recte Jeremias in cap. XVIII, et Apost. ad Rom. IX, luto comparaverunt animam humanam; nihil igitur ex sese ipsa potest, sed a Domino omnem non solum agendi facultatem, verum etiam praeparationem exspectare debet, quemadmodum lutum non tantum formatur a figulo in vas figulinum, sed ab eodem etiam praeparator, mollitur ac disponitur. Haec a nobis breviter quantum instituti nostri ratio postulat, dicta sufficiant. Nam dissolutiones argumentorum quae ab isto Chaeremone in medium allata sunt ad enervandam divini adjutorii necessitatem, apud D. Prosperum videre est, qui singula diffuse admodum in opusculo contra Collatorem prosequitur et perstringit.




Col. 17 cap. 8.
[Col. 0330A]

Satius est vos hoc mendacii vel non impletae promissionis subire dispendium, quod semel praeteritum, nec ipsum ultra jam repeti, nec alia per semet poterit generare peccata; quam in illud incidere, per quod tepidioris vitae, ut dicitis, status quotidiano vos atque interminabili afficiat detrimento.

(Annot. 21.) Non temere ea quae ab isto cap. octavo usque ad finem collationis de mentiendi licentia tradit abbas Joseph, Dionysius Carthusianus in sua paraphrasi omisit. Nam B. Augustinus in libris de Mendacio et contra Mendacium, et alibi passim, nulla de causa mentiri licere gravissimis rationibus demonstrat; in cujus sententiam caeteri quoque orthodoxi scriptores descendunt. Verum Origenes in Commentario Epist. ad Galat. et in lib. VI Stromatum, simulationes et mendacia Christianis hominibus licita esse asseverat: Homo, inquit, cui mentiendi necessitas incumbit, attendat ut sic interdum utatur mendacio [Col. 0330B] tamquam condimento et medicamine, ut servet mensuram ejus; nec excedat terminos quibus usa est Judith contra Holophernem, et vicit eum prudenti simulatione; imitetur Esther, quae Artaxerxis sententiam diu tacita gentis veritate correxit; et in primis patriarcham Jacob, quem legimus benedictiones patris artificioso impetrasse mendacio. Ex quo perspicuum est nisi ita mentiti fuerimus, ut magnum nobis ex hoc aliquod quaeratur bonum, judicandi sumus quasi inimici ejus qui ait, Ego sum veritas. In eodem libro approbat Platonis sententiam quae est in lib. III de Republ., ubi habet Plato, Deo quidem indecens et inutile esse mendacium, hominibus vero quandoque utile et necessarium, ut eo tamquam medicamento utantur, ad magna bona procuranda, vel magna mala evitanda. Rursus lib. X Stromatum, addit Petrum et Paulum non vera, sed simulata contentione invicem apud Antiochiam contendisse, ut eo simulationis genere Judaeos et gentiles inter se de legalibus dissidentes ad concordiam [Col. 0330C] revocarent. Quae fuit etiam B. Hieronymi sententia in epist. ad D. August. et in Commentario Epist. ad Galat. docentis hypocrisin bonis viris in tempore necessariam ad imitationem multorum illustrium virorum, de quorum numero Jehu rex Israel, sub fallaci promissione colendi Baal, sacerdotes ejusdem Baal interemit; David ficta insania, periculum vitae evasit; Paulus, simulata objurgatione, Petrum nullius culpae reum ad terrorem Judaizantium reprehendit, et ut Judaeos Christo lucrifaceret Timotheum circumcidit, ipseque caput totondit in Cenchris, et facto calvitio oblationem obtulit in Jerusalem. Videtur quoque cum D. Hieronymo sensisse S. Chrysostomus, qui in fine primi libri de Sacerdotio, fraudes, dolos ac deceptiones quae non nocendi studio, sed magni alicujus boni gratia suscipiuntur, quandoque adeo necessarias esse affirmat, ut aliqui poenas luerint quia fraudes non exercuerunt. Id quod non solum confirmat exemplo militum qui in bello vario stratagematum genere hostes suos fallunt, et medicorum qui [Col. 0330D] multis artibus aegrotos circumveniunt, ut sumant amara pharmaca, sed etiam auctoritate apostoli Pauli quem hoc simulationis genere saepe fuisse usum scribit, et hac ratione multas myriades Judaeorum ad setraxisse. Fraudis, inquit, magna vis est, dummodo non fiat animo fraudulento. Caeterum qui recto semper calle ingreditur, de eo numquam deflectens, saepe fit ut ei etiam cui non astum aliquem struxerit, malorum incommodorumque quam plurimorum auctor sit. Itidem in Epist. ad Galat. scribens existimat cum B. Hieronymo Petrum et Paulum non vera, sed simulata contentione, ad discipulorum et fidelium qui praesentes aderant utilitatem, summa animi concordia inter se contendisse; ut dum Petrus a Paulo simulata reprehensione propter legalium observationem redargutus, non contradicit, sed quasi delictum suum agnoscens obmutescit, Judaei, et qui legalia servanda putabant, resipiscerent, et a legalium observatione [Col. 0331A] abstinerent. Eidem sententiae astipulantur Theodoretus Heracleae episcopus, Eusebius Emesae episcopus, Didymus Alexandrinus, Apollinarius Laodiceae episcopus, Theodoretus Cyri episcopus, Theophylactus, et Oecumenius in Epistolam ad Galat. scribentes. Addunt insuper neutrum illorum apostolorum simulando peccasse, eo quod liceat, immo et oporteat simulationem pio juvandi studio nonnumquam adhibere. Sed has illorum assertiones D. Augustinus in libris duobus ad Consentium, quorum alter est de Mendacio, alter contra Mendacium, ex professo damnat; et in epist. ad D. Hieron. dolet eam aliquando abs Hieronymo defensam fuisse (Epist. 8, c. 3). Sic enim loquitur in ea epistola: Legi quaedam scripta quae tua dicerentur in Epistolas Pauli, quarum unam ad Galatas cum enodare velles, venit in manus locus ille quo apostolus Petrus a perniciosa simulatione revocatur: ibi mendacii patrocinium susceptum abs te tali viro, non mediocriter doleo. Mihi enim videtur exitiosissime credi eos homines per quos nobis divina [Col. 0331B] Scriptura ministrata est atque conscripta, aliquid fuisse mentitos. Alia quippe quaestio est sitne aliquando mentiri viri boni, et alia quaestio est utrum scriptorem sanctarum Scripturarum mentiri oportuerit; immo vero non alia, sed nulla quaestio est. Admisso enim semel in tantum veritatis fastigium officioso aliquo mendacio, nulla illorum librorum particula remanebit, quae non ut cuique videbitur, vel ad mores difficilis, vel ad fidem incredibilis eadem perniciosissima regula ad mentientis auctoris consilium officiumque referatur. Si enim mentiebatur apostolus Paulus cum apostolum Petrum objurgans diceret: Si tu Judaeus cum sis gentiliter, et non Judaice vivis, quemadmodum gentes cogis judaizare; et recte illi videbatur Petrus fecisse, quem non recte fecisse et dixit et scripsit, quid respondebimus cum exsurrexerint perversi homines? etc. Idem prosequitur Augustinus epistola 9 ad eumdem Hieronymum cap. 3 et 4. Petrus itaque non ficte aut simulate, sed vere ac juste a Paulo reprehensus est, quod illa simulatio [Col. 0331C] in Judaeorum salutem suscepta in scandalum et perniciem gentilium vergeret, et illos in errorem illum induceret quo existimare potuerant ritus legales ab omnibus servandos esse. Quamquam etiam fateri oporteat acerbius subinde de Petro scripsisse divum Augustinum, cum ait illum superstitiosa et prava simulatione legis onera gentibus imponere voluisse, et dum hanc ipsam simulationem inter gravia illius crimina admiscet, quemadmodum videre est in Commentario Epistolae ad Galatas, et de Agone Christiano cap. 30. Porro autem non esse neque umquam fuisse licita mendacia, ne veteris quidem instrumenti tempore (sicut abbas Germanus sensisse videtur in cap. 18 hujus collationis), Scriptura manifeste docet Exodi XXIII. Non suscipies vocem mendacii, inquit, Dominus, nec junges manum tuam ut pro impio dicas falsum testimonium. Et paucis interjectis: Mendacium fugies. Rursus Propheta regius in ps. V: Odisti omnes qui operantur iniquitatem, perdes omnes qui loquuntur mendacium. [Col. 0331D] Sapiens quoque in Proverbiis (Cap. XX), Suavis est homini panis mendacii, inquit, et postea os ejus implebitur calculo. Et Sapientiae I: Os quod mentitur occidit animam. Denique Ecclesiastici XVII: Noli velle mentiri omne mendacium. Quam sententiam latissime prosecutus est B. Augustinus in duobus illis ad Consentium libris, ubi neque pro servanda pudicitia, neque pro vita temporali tuenda, neque ulla omnino de causa adversus Priscillianistas (quorum erat illa sententia: jura, perjura, secretum prodere noli) mentiri licere ostendit. Et beatus Joannes Anachoreta, magnus ille propheta apud Palladium c. 43 Historiae Lausiacae, docet neque parvum, neque magnum mendacium esse fingendum, etiam humilitatis tuendae causa (id quod abbas Joseph cap. 21 et 22 hujus collationis permittit), eo quod mendacium omne a malo sit, uti Joan. VIII dicitur. Sic etiam D. Justinus in Apologia secunda dicit Christianos mori malle quam semel mentiri. Ambrosius lib. II in Lucam, [Col. 0332A] circa initium libri: Os justi, inquit, nescit mendacium. Et B. Hieron. in Apolog. 1 contra Rufinum arguit Origenistas propter locum paulo ante ex lib. VI Stromat. a nobis adductum. Accedit B. Gregor. XVIII Moral. cap. 2, ubi etiam levissima mendacia dicit esse peccata. B. Isidorus quoque in lib. Synonymorum omne mendacii genus fugiendum esse definit. Et Innocentius papa ejus nominis tertius in Decretalibus, tit. de Usura, cap. Super eo, divini praecepti verbo constanter vetari affirmat, ne quis etiam pro alterius vita servanda mentiatur. Atque huic sanctioni pontificiae omnes theologorum scholae subscribunt in III Sentent. dist. 37 et 38 scribentes, qui non solum mendacium omne profitentur esse peccatum, verum etiam omne sive noxiam sive officiosam simulationem et fraudem esse vitium veritati contrarium, et ad mendacii crimen pertinere. Nam sive sermone sive quocumque facto vel laedendi vel juvandi studio quispiam mentiatur, mendax est et omne mendacium peccatum. Et Aristoteles in IV Ethicorum (Cap. 7), [Col. 0332B] Mendacium, inquit, ex sese parvum est et fugiendum, verum autem omne bonum atque laudabile. Quod si ex se malum est et vituperabile mendacium, nullo igitur fine, nullave circumstantia bonum effici potest; ne tum quidem quando humilitatis vel pudicitiae ac salutis causa suscipitur; sicut furtum, rapina et similia peccata, si ad proximorum subventionem referantur, non propterea peccati rationem amittunt, quia ad finem honestum atque utilem ordinantur, eo quod in propria ratione malitiam includant, et, sicut philosophi loquuntur, habent convolutam malitiam. Jam vero quod attinet ad ea quae in ista collatione ex sententia Josephi abbatis scripsit Cassianus, ut rem totam compendio absolvamus, respondemus ex sententia S. Augustini totam mendaciorum multitudinem quae in divinis litteris contineri videntur, in duas classes dividi posse, in quarum priore statuendi sunt hi qui revera mentiti non sunt, tametsi mentiri videantur. Primum enim errat in eo abbas Joseph quod [Col. 0332C] sponsionis ac promissionis mutationem cum mendacio confundit, in hanc sententiam, ut quemadmodum consilium ac propositum licet mutare dum aliquid nobis melius ac sanius occurrit atque suggeritur, ita quoque mentiri licere asseveret. Nam sponsionem quidem etiam jurejurando confirmatam, praesertim in incauta et imprudens sit, absque ullius mendacii periculo licet mutare et corrigere. Unde B. Isidorus bene monet, ut in malis promissis rescindatur fides, sicut habetur 22, quaest. 4, cap. In malis. Hinc recte abbas Joseph cap. 8 istius collationis, Veniabiliter, inquit, immo et laudabiliter definitio incauta mutabitur, si ad salubriorem transeat partem; nec constantiae praevaricatio esse credenda est quoties sponsio vitiosa corrigitur, sed, temeritatis emendatio. Id quod deinde rationibus et exemplis ex divina Scriptura et aliunde allatis, nono, quarto decimo et vigesimo septimo capitibus confirmat. Verum sponsionis sive pactionis correctio non est mendacium, uti ipse existimavit; qui enim aliquid [Col. 0332D] promittit, si habeat voluntatem exsequendi id quod promittit, non mentitur quando promittit, quia non loquitur aliud quam facere intendit. Si autem non implet quod promisit, videtur quidem violare fidem, quia consilium et institutum mutat, potest tamen ex duplici causa correctio ista atque mutatio excusari. Priore, si promiserat id quod non licet, aut, cujus exsecutio divinae legi contraria est; qui enim promittendo peccat, corrigendo promissionem suam bene facit. Recte itaque David postquam temere jurasset se occisurum Nabal, rogatus et increpatus ab uxore sententiam et juramentum suum retractavit, intelligens se jurare non debuisse quod postea cernebat se facere non debere. Id quod bene annotavit B. Augustinus contra Mendacium cap. 9. Posteriore, si res ipsae, rerumque circumstantiae et conditiones mutatae sunt; ut enim recte dicit Seneca lib. IV de Beneficiis, c. 34 et 35, tenetur homo id facere quod promisit si omnia permaneant immutata: alioqui enim non fuit in promittendo [Col. 0333A] mendax, quia promisit quod habebat in mente; nec fuit infidelis non implendo, quia eaedem conditiones non exstant. Et ad hunc modum oportet apostolum Paulum a mendacio vindicare, quod non iverit Corinthum quo se iturum promiserat, quia propter supervenientia impedimenta ire prohibebatur (II Cor. I). Nec aliter intelligendae sunt minae illae quibus Deus in Scripturis Ezechiae morte, Ninivitis subversionem et excidium, et peccatoribus diversa supplicia comminatus est, quas intuitu supervenientis poenitentiae illum legimus relaxasse ac remisisse: quae omnia hic abbas in confirmationem sententiae suae adducit cap. 15 hujus collationis, ut statuat licita esse mendacia, quasi vero Deus etiam, qui est prima et infallibilis veritas, absque ingenti blasphemia aliquando mentitus fuisse credi possit. Non distinxit igitur Auctor inter comminationem et affirmationem, item inter mendacium et propositi mutationem, qualis fuit illorum angelorum quos Moyses scribit prius noluisse ingredi domum ipsius Lot, sed postea precibus [Col. 0333B] illius adductos ut sententiam mutarent (Genes. XIX). Quod deinde in cap. 8 simulationes et fictiones omnes putat esse mendacia, ipsosque apostolos asserit mendacio subinde usos fuisse, id quoque falsum est; quamquam enim B. Petrus, sicut paulo ante a nobis dictum est, in eo quod cibos discerneret, et similia quadam legis praecepta propter Judaeos observaret, simulatione sit usus, non tamen mentitus fuisse putandus est: Non enim mentimur nisi falsum aliquid intendamus; nec omne quod fingimus mendacium est, inquit Augustinus (Lib. II qu. Evang. c. 51), sed quando defingimus quod nihil significat. Cum autem fictio nostra refertur ad aliquam significationem veram, non est mendacium; sed aliqua figura veritatis. Et profert argumentum simile in figuratis locutionibus, quales sunt metaphoricae, ironicae, hyperbolicae, antiphrasticae, in quibus fingitur quaedam res non ut asseratur vera, sed proponitur uti figura alterius quod asserere volumus. Ad hunc igitur modum [Col. 0333C] Christus in Evangelio finxit se longius ire, quia composuit motum suum quasi volentis ire longius; sive ad significandum quod ipse longe adhuc abesset a fide illorum, ut vult Gregorius (Hom. 23 in Evang.), sive quia cum longius ad eis discessurus esset in coelum, per hospitalitatem quodammodo retinebatur in terra, quemadmodum exponit Augustin. lib. II quaest. Evang. cap. ult., et in lib. contra Mendacium cap. 13. Talis fuit et apostoli Petri simulatio, qui se Judaeum in Judaicis illis observationibus simulabat; non quod Judaeus esse aut haberi vellet, sed ne Judaei offenderentur, si una cum gentibus legis onera contempsisset. Similem quoque simulationem habuit et suscepit in se apostolus Paulus, quando Judaeis Judaeus, infirmis infirmus, his qui sine lege erant, quasi sine lege fuerit, et omnibus omnia factus est ut omnes lucraretur. Haec enim, teste B. Augustino (Epist. 9 ad Hieron.), compassione misericordiae dicta sunt, non simulatione fallaciae. Fit enim tamquam aegrotus qui ministrat aegroto, non cum se febres habere [Col. 0333D] mentitur, sed cum animo condolentis cogitat quemadmodum sibi ministrari vellet, si ipse aegrotaret. Nam utique Judaeus erat, Christianus autem factus, non Judaeorum sacramenta reliquerat, quae convenienter ille populus et legitimo tempore quo oportebat acceperat. Ideoque susceperat ea celebranda, cum jam Christi esset apostolus, ut doceret non esse perniciosa iis quia ea vellent, sicut a parentibus per legem acceperant custodire, etiam cum Christo credidissent; non tamen in eis jam constituerent spem salutis, quoniam per Dominum Jesum salus illa quae illis sacramentis significabatur, advenerat. Quapropter non ideo Petrum emendavit, quod paternas traditiones observaret; quod si facere vellet, nec mendaciter, nec incongrue faceret, sed quoniam gentes cogebat judaizare: quod nullo modo posset, nisi ea sic ageret tamquam adhuc etiam post Domini adventum necessaria saluti forent; quod vehementer per apostolum Paulum veritas dissuasit. Nec [Col. 0334A] apostolus Petrus hoc ignorabat, sed id faciebat timens eos qui de circumcisione erant. Hucusque D. Augustinus. Quam sententiam etiam prosequitur in lib. contra Mendacium 12 et 13 capitibus, exponens multa similia loca Evangelii, quae mendacio patrocinari videntur: quibus annumerari debet factum apostoli Pauli quod urget abbas Joseph in cap. 20 hujus collationis, quo jussus est ab apostolo Jacobo et senioribus Ecclesiae Mosaicos ritus Jerosolymis observare, ne videretur legem contemnere aut improbare. Nam in hoc facto non usus et prava simulatione Apostolus; sed quod verus esset legis aemulator voluit indicare, quodque de lege non sentiret perperam aut perniciose, sed ejus observationem his qui ex Judaeis conversi erant esse liberam, gentibus autem nequaquam imponendam. Hinc B. August. in lib. de Mendacio cap. 5 excusat eumdem Apostolum a suspicione simulationis, quae illi imputari posset propter Timothei circumcisionem et alia quaedam Judaica sacramenta ab eo observata; et asserit eum [Col. 0334B] hoc fecisse ex libertate sententiae suae, qua praedicavit nec gentibus prodesse circumcisionem nec Judaeis obesse: ideoque et Timotheus, inquit, cum in praeputio vocatus esset; tamen quia de Judaea matre ortus erat, et ostendere cognatis suis debebat ad eos lucrifaciendos, non hoc se dedisse in disciplina Christiana, ut sacramenta illa quae legis veteris essent, abominaretur, circumcisus est ab Apostolo, ut hoc modo demonstraret Judaeis, non ideo gentes ea suscipere quia mala sint, et perniciose a patribus observata, sed quia jam saluti non necessaria propter adventum tanti sacramenti quod per tam longa tempora tota vetus illa Scriptura propheticis locutionibus parturivit. Minoris momenti sunt quae isthic afferuntur ex XVII Actorum Apostolicorum capite, aut ex Epistolis ad Romanos et Corinthios, in quibus etsi multa dicat et indulgeat Apostolus ex affectu misericordiae, nihil tamen habet in quo fallacis simulationis aut mendacii jure argui possit. Huc referri [Col. 0334C] possunt omnia bellica stratagemata, militares insidiae, caeteraeque medicorum et judicum simulationes quae, remoto omni falsitatis crimine, in sola veritatis occultatione consistunt. Nam in illo judicio Salomonis III Reg. I cap., quod abbas Joseph adducit in cap. 25, ad statuendam mentiendi licentiam; item in verbis Josephi patriarchae Gen. XLII, quae ille ad fratres suos non tam asserendo quam explorando et tentando locutus est, nullum mendacium continetur. Rursus, nec illi mentiti sunt, qui figurate, mystice ac prophetice locuti fuisse describuntur. Cujusmodi locutionis exemplum habemus in Jacob patriarcha, in illis verbis, Ego sum primogenitus tuus Esau, Non est enim hoc mendacium, inquit August. libr. contra Mendacium cap. 50, sed mysterium, Quae si mendacia dixerimus, omnes etiam parabolae, ac figurae significandarum quarumcumque rerum, quae non ad proprietatem accipiendae sunt, sed in eis aliud ex alio est intelligendum, dicentur esse mendacia: Quod absit omnino. Idem prosequitur Augustinus [Col. 0334D] quaestione 74 in Genes. et Ambr. lib. II de Jacob cap. 2 et Innocentius in cap. Gaudemus titulo de Divortiis. Verisimile etiam est ipsum Jacob non ignoravisse quod secundum divinam Providentiam quae illum ad primogenituram delegerat, vere primogenitus erat, et jure fratri suo antepositus. Id quod ex matre scire poterat, quae revelationem hujus mysterii divinitus acceperat. Non recte igitur abbas Joseph, cap. 12 et 17 hujus collationis, patriarcham Jacob asserit non solum pro mendacio suo nullam contraxisse damnationem aut reprehensionem, verum etiam perpetua benedictionis haereditate ditatum esse. De David quoque insaniam simulante (I Reg. XXI), dubium non est quin, sicut alibi passim, ita hoc loco etiam Christi typum et figuram expresserit. Porro ii qui aliquid veri affirmantes, aliquid etiam quod verum esset utili silentio conticuerunt, ad hanc priorem quoque non mentientium classem [Col. 0335A] pertinent. Hoc enim dilucide docet B. Augustinus in commentario psalmi quinti enarrans verba illa: Perdes omnes qui loquuntur mendacium: Ne quis arbitretur, inquit, perfectum et spiritalem hominem, pro ista temporali vita, in cujus morte non occiditur anima, sive sua, sive alterius, debere mentiri. Sed quoniam aliud est mentiri, aliud est verum occultare; siquidem aliud est falsum dicere, aliud est verum tacere, ut si quis forte vel ad istam visibilem mortem non vult hominem prodere, paratus esse debet verum occultare, non falsum dicere, ut neque prodat, neque mentiatur, ne occidat animam suam pro corpore alterius. Ad quem modum Abraham patriarcha Genes. XII cap. quando Saram sororem suam esse dixit, non est mentitus; sed dicendo verum veritatem tamen aliquam subticuit. Erat enim soror ipsius non ex matre, sed ex patre, ut loquitur Scriptura; id quod recentiores nonnulli, inter quos est Cajetanus in Genesim, et Dominicus Soto lib. II de Justit. et Jur. qu. [Col. 0335B] 3 art. 8, proprie dictum accipiunt, quasi Sara non fuerit quidem uterina soror Abrahae ex eadem matre, sed ex eodem patre genita. Sed huic intellectui repugnant Josephus lib. I Antiq. cap. 14; D. Hieron. in quaest. super Genes., explicans caput undecimum, et Augustin lib. XVI de Civit. Dei cap. 19, et lib. XXII contra Faustum cap. 35, qui dicunt Saram non fuisse ejus sororem, si proprie loqui velimus, sed filiam fratris. Nam Genes. cap. XI, posteaquam dixerat Moyses Abrahamum et Nachor accepisse uxores, illum quidem Sarai, hunc Melcham, statim addit Melcham et Jescham filias fuisse Aram fratris Abrahae et Nachor. Jescham autem D. Hieronymus asserit fuisse Saram; non enim credibile est Scripturam prodidisse nomen patris Melchae et non Sarae. Sic existimat D. Augustin. lib. XVI de Civit. Dei cap. 12. Deinde propriam sororem accipere uxorem natura penitus abhorret, usque adeo ut Levitici XX occidi jusserit Dominus illum qui sororem, sive ex patre, sive ex matre, accepisset uxorem. Est vero divinis [Col. 0335C] litteris familiare avos vocare patres, nepotes filios, et consanguineos fratres; sicut Danielis V cap. Nabuchodonosor vocatur pater Balthasaris, cujus avus erat, quemadmodum scribit in illum locum S. Hieronymus. Et Lot in Genesi (Cap. XIII) vocatur frater Abrahae, cum tamen ex cap. XI constet ipsum fuisse filium fratris Abrahae. Rursus Tobias junior cap. VIII libri Tobiae dicit quod non luxuriae causa sororem suam acceperit uxorem, quae tamen non erat proprie soror. Quapropter in eamdem plane sententiam accipiendum est, Saram fuisse sororem Abrahae, quia consanguinea erat, et fratris sui filia. Aliquid ergo veri tacuit, inquit Augustinus, non falsi aliquid dixit Abraham, quando tacuit uxorem, dixit sororem. Hoc et filius ejus fecit Isaac: nam et ipsum novimus propinquam suam conjugem fuisse sortitum. Quod vero idem Abraham cap. XXII Geneseos, immolaturus filium, ad pueros suos dicebat, Exspectate hic cum asino, ego autem et puer illuc usque properantes, postquam adoraverimus, revertemur ad vos; D. Ambrosius [Col. 0335D] lib. I de Abraham cap. 8 sic exponit, ut fateatur eum illic fuisse mentitum dissimulando, et simul etiam prophetasse, sicut fecit Caiphas, qui nesciens prophetavit; atque ita eadem verba putat fuisse mendacium uti ab Abrahamo proferebantur, et prophetiam quantum a Deo dirigebantur. Rectius tamen mea sententia. B. Augustinus sermone 72 de Tempore et lib. II Retract. cap. 22 negat in his verbis Abrahamum fuisse mentitum: Credebat enim Deum statim a morte excitaturum fuisse Isaac, si eum immolasset, atque ita se una cum illo ad pueros reversurum; juxta illud quod Apostolus de illo dicit in Epistola a Hebr.: Fide obtulit Abraham Isaac filium suum, arbitrans quod a mortuis suscitare potens est Deus.

In secunda classe (Cap. 11) reponimus eos de quibus dubitare non licet quin mentiti fuerint: quomodo mentitus est David coram Achimelech sacerdote [Col. 0336A] (I Reg. XXI). Rex Hieu sive Jehu cum sacerdotibus Baal (IV Reg. X), Raab pro exploratoribus Judaeorum (Josuae I), Chusi ad Absalom pro salute regis David (I Reg. XVII), Judith ad Holophernem (Judith. XI), obstetrices Hebraeorum (Exod. I), Thamar (Genes. XXXVIII), et complures alii. Verum ex horum facto et mendacio neutiquam efficitur licita esse mendacia. Non omnia enim, inquit Augustinus lib. II contra Mendacium cap. 9, quae a sanctis vel justis viris legimus facta, transferre debemus in mores; sed etiam hinc discere quam late pateat, et ad quod usque perveniat, quod Apostolus ait (Galat. VI), Fratres, etsi praeoccupatus fuerit homo in aliquo delicto, vos qui spiritales estis, instruite hujusmodi. Praeoccupationes enim sunt istae, in quibus delinquitur, dum quid faciendum sit, aut ad horam non videtur; aut qui viderit, vincitur; ut scilicet fiat peccatum, cum vel latet veritas, vel compellit infirmitas. Quamquam enim divina Scriptura haec mendacia [Col. 0336B] recenseat, nusquam tamen ea laudat vel approbat. Nam illos ipsos quidem qui mentiti fuerunt nonnumquam laudatos et bonis temporalibus a Deo cumulatos legimus; nullo modo tamen aestimare licet, remuneratam sive laudatam in eis fuisse fallaciam sive mendacium; sed pietatem, charitatem, et fidem qua complexi sunt illos, pro quibus mentiri non timuerunt, quemadmodum prolixe et erudite prosequitur B. Augustinus contra Mendacium cap. 14, 15, 16 et 17. Quocirca perperam Collator iste (Cap. 17) censet Raab meretricem mendacii sui merito populo Dei annumeratam, aut genealogiae Christi a Matthaeo insertam fuisse; vel patriarcham Jacob propter mendacium suum Domini benedictione ditatum fuisse, sicut latissime notatis capitibus prosequitur Augustinus.

Praeter enumerata divinae Scripturae testimonia et exempla quae Auctor adducit ad statuendam mentiendi licentiam, cavendae sunt in hac ipsa collatione sententiae aliquot perniciosae, quas hic ex ordine [Col. 0336C] subjiciemus.

Prima est: Mendacio tamquam elleboro utendum esse, quod sumitur imminente aliquo exitiali morbo (Cap. 7 et 19). Corporis quidem salus et vita mendacio subinde servatur: at quia ex sese pravum est, idcirco nulla ei vis inest animum medendi; sed quacumque tandem causa adhibeatur, nocumentum ei infert, dicente Scriptura, Os quod mentitur occidit animam.

Secunda: Quando grave aliquod imminet de veritatis confessione discrimen, tunc mendaciorum sunt recipienda perfugia; ita tamen ut reatu humilis conscientiae salubriter mordeamur (Cap. 17). Quod non est aliud dicere, quam facienda esse mala, ut veniant bona.

Tertia: Deum non respicere nec aestimare vocalem sive externam veritatis confessionem, sed intimam tantummodo cordis pietatem (Ibidem et alibi passim). Repugnat Apostolus, qui dicit, Corde credi ad justitiam, [Col. 0336D] ore autem fieri confessionem ad salutem. Et regius propheta psalmo XIV ab homine justo utrumque requirit: ut et veritatem loquatur in corde suo, nec agat dolum in lingua sua.

Quarta: Per mendacium potuisse quosdam justificari (Ibidem). Absit a Christianis mentibus ut credant justitiam mendacio comparari. Non enim est justitia ubi dolus regnat vel falsitas.

Quinta: Charitate excusari mendacium si ad servandam alterius vitam, vel propriam aut alienam pudicitiam, vel propter magnum aliquod bonum suscipiatur. Nam Sapiens dicit eruendos eos qui ducuntur ad mortem. Et Apostolus: Nemo quod suum est quaerat, sed quod alterius (Cap. 19). Rectius B. Augustinus in libris de Mendacio et contra Mendacium, docet ita studendum esse alienae saluti, ut propriam tamen non postponamus. Si quis, inquit, ad te confugerit qui mendacio tuo possit a morte liberari, non es mentiturus; os enim quod mentitur, occidit animam, [Col. 0337A] etc. Eruendi itaque sunt quidem qui ad mortem ducuntur, sed non per vias obliquas, per furta, per fornicationes, per mendacia, aut quaecumque alia peccata. Nam per haec non promovetur charitas, sed violatur.

Sexta: Veritas quibusdam nocuit, et profuit mendacium. Nam Doeg Idumaeus cum apud Saulem prodidisset factum sacerdotis Achimelech, pro hac veritate eradicari meruit de terra viventium, ut dicitur in ps. LI, in qua terra Raab meretrix pro mendacio cum sua cognatione plantata est Samson quoque proditae veritatis justas tulit poenas (Cap. 20). De Raab diximus illa non esse remuneratum mendacium, sed pietatem et fidem in exploratores urbis et terrae Jerichontinae. Nec refert quod veritatis confessio, si incaute et imprudenter facta sit, quibusdam male cesserit. Illos enim non tam veritas ejusve confessio quam imprudentia qua usi sunt, in discrimen adduxit. In martyribus autem confessio veritatis, quamquam temporale [Col. 0337B] nocumentum eis attulerit, non propterea infelices fuisse putandi sunt; sed hoc eis ad gloriam cessit, et ad sempiternam victoriam atque salutem.

Septima: Qui mirabilia virtutum suarum, vel proprios actus, quos necesse erat ad instructionem juniorum in collatione proferri, sub aliorum solebant colorare personis, quid aliud possumus quam apertum super his judicare mendacium? Ad quod etiam nos suo magisterio doctor gentium evidenter instituit; qui revelationum suarum magnitudinem ex alterius maluit proferre persona dicens: Scio hominem in Christo, sive in corpore, etc. (Cap. 24). Frivolum plane argumentum; nam qui in tertia persona de se loquitur non propterea mentitur, nihil enim falsi enuntiat, quamquam aliquid veri taceat. Veritatem autem silentio premere, non est mentiri, sicut ante dictum est, nisi falsitas aliqua misceatur.

Octava: Humilitatis causa mentiendum esse, ut ne quis etiam interrogatus prodat aliis proprias virtutes, et ne prodendo jactantiam noxiae vanitatis incurrat [Col. 0337C] (Cap. 21, 23 et 24). Hanc sententiam damnat B. Augustinus in haec verba: Cum humilitatis causa mentiris, si non eras peccator antequam mentireris, mentiendo efficeris quod vitaras: veritas autem ipsa in te non est, nisi te ita dixeris peccatorem, ut etiam esse cognoscas; veritas autem ipsa est, ut quod es dicas. Nam quomodo est humilitas ubi regnat falsitas? Plura videre est apud Gratianum 22, quaest. 2, Cum humilitatis, qui est canon nonus, et seq. Nec movet nos argumentum Josephi abbatis quod habet in cap. 21 hujus collationis; affert enim illic testimonia evangelica, quibus vetat Dominus ne velimus videri jejunantes. Et rursum: Nesciat sinistra tua quid faciat dextera. Quam objectionem bene dissolvit B. Gregorius homil. 11 super Evangelia: Inventus thesaurus, inquit, absconditur ut servetur, quia studium coelestis desiderii a malignis spiritibus custodire non sufficit, qui hoc et ab humanis laudibus non abscondit.

In praesenti etenim vita quasi in via sumus, qua ad [Col. 0337D] patriam pergimus. Maligni autem spiritus, quasi quidam latrunculi iter nostrum obsident. Depraedari ergo desiderat qui thesaurum publice portat in via. Hoc autem dico, non ut proximi opera nostra bona non videant, cum scriptum sit, Videant opera vestra bona, et glorificent Patrem vestrum qui in coelis est, sed ut per hoc quod agimus laudes exterius non quaeramus. Sic autem sit opus in publico, quatenus intentio maneat in occulto, ut et de bono opere proximis praebeamus exemplum, et tamen per intentionem qua soli Deo placere quaerimus semper optemus secretum. Hactenus ex Gregorio. Qui ergo de virtute quam habet, aut de bono aliquo opere a se admisso interrogatus, veritatem confitetur, nec in eo sibi placet, sed Deo fert acceptum, illique gloriam omnem ascribit, non peccat in illam legem: Nesciat sinistra tua quid faciat dextera, quae de sola intentione ac proposito animi nostri disponit ac praecipit.

Has sententias Josephi abbatis videtur Joannes [Col. 0338A] Cassianus ita commemorasse, ut sese quoque de iis non immerito suspectum nobis reddiderit. Nam et sub finem collationis ita loquitur: Hac beatissimi Joseph institutione atque doctrina velut divino oraculo confirmati, in Aegypto residere maluimus, etc. Et quod magis ad rem facit, in lib. VI Institutionum de Archebio abbate scribens (Cap. 37), dicit illum religiosa circumventione et charitatis mendacio apud fratres usum fuisse. Quae locutio non aliud sonare videtur quam quod servandae charitatis gratia, et ad juvandos alios mendacia recte adhibeantur, id quod hactenus ostendimus non licere. Immo nullum est omnino charitatis mendacium; non enim pugnant charitas et veritas, sed contra potius charitas mendacio et falsitati inimica est.

Quod denique in ultimo cap. istius collationis septimae decimae vetat abbas Joseph ne monachus quidquam definiat, aut quidquam certi statuat de observandis corporalibus exercitationibus, utpote de irremisso jejunii rigore, de vini, sive olei, sive carnium [Col. 0338B] perpetua abstinentia, de progressu cellulae penitus cohibendo, de lectionis seu meditationis incessabili jugitate, non est intelligendum de his quae solemni voto in religionibus subinde promittuntur, nam hoc licet in approbata religione; sed de his quae quisque monachus privata quadam temeritate apud se spondet, quae res uti imprudentiae, ita periculi plena est.




Coll. 20 cap. 8.

Quis est qui non possit suppliciter dicere, Peccatum meum cognitum tibi feci et injustitiam meam non operui? ut per hanc confessionem etiam illud confidenter subjungere mereatur, Et tu remisisti impietatem cordis mei. Quod si, verecundia retrahente, revelare peccata tua coram hominibus erubescis, illi quem latere non possunt confiteri ea jugi supplicatione non designas, ac dicere: Iniquitatem meam ego cognosco, et peccatum meum contra me est semper; tibi soli peccavi, et malum coram te feci, qui et absque [Col. 0338C] ullius verecundiae publicatione curare, et sine improperio donare consuevit.

(Annot. 22.) Similia loca complura videre est apud D. Chrysostomum Joannis Cassiani praeceptorem, homil. 2 in Psalmum L, homil. 4 de Lazaro in cap. VI Lucae, homil. de publicano in cap. XVIII Lucae, homil. 1 in cap. XII Epist. ad Hebr., homil. de poenitentia et confessione, homil. 8 de poenitentia, et homil. 5 de incomprehensibili natura Dei: quae loca Lutherani una cum Calvino c. 9 Institutionis adducant adversus sacramentalis confessionis necessitatem. Sed perperam et imperite; non enim loquuntur Chrysostomus et Cassianus de secreta et auriculari confessione, quae sacerdotibus fiat, et sacramenti poenitentiae pars est. Sed hoc solum dicere volunt, quod non sit ad salutem necessaria illa theatralis et publica confessio, quae in publica poenitentia olim fiebat, quando poenitens ceu in theatro coram episcopo, sacerdotibus, et populi multitudine crimen [Col. 0338D] aliquod enorme confitebatur. Ad hanc igitur confessionem eos qui occulte deliquerant, D. Chrysostomus adigere noluit, tum quod non judicaret omnia occulta peccata publicanda esse, tum quod circa haec ipsa tempora publica confessio metu furentis populi a Nectario Constantinopolitano episcopo ipsius Chrysostomi praedecessore abrogata esset; idque propter matronam quamdam a diacono sub confessionis praetextu compressam, sicut refert Zozomenus lib. IX Hist. Tripart. cap. 35.




Col. 21 cap. 4.

Sic et David praecepta Legis cognovimus supergressum, qui praecipiente Moyse ut inimicis talio redderetur, non solum hoc non fecit, verum etiam dilectione complexus est persequentes, et pro his Domino pie supplicans, etiam lugubriter flevit, et ultus est interfectos.

(Annot. 23.) Videtur alludere ad secundi libri Regum [Col. 0339A] caput primum, ubi refert divina Scriptura, quod Saule, Jonatha et multis aliis in praelio Philistinorum interfectis, eaque re ad aures ipsius Davidis perlata, David sciderit vestimenta sua, omnesque viri qui erant cum eo, et planxerunt, et fleverunt, et jejunaverunt in die illa usque ad vesperam super Saul et super Jonatham filium ejus et super populum Domini, et super Domum Israel, eo quod corruissent gladio. Puerum vero Amaleciten qui haec nuntiabat, interfici jussit, eo quod manum suam misisset in Christum Domini. Erat haec eximia quaedam Davidis in Saulem hostem suum pietas, qua illi semper pepercit, rogavit pro eo Dominum, et pro mortuo lacrymatus est, et jejunavit. Quod vero Theonas abbas de lege talionis dicit, illam a Moyse praeceptam esse, non sic intelligas velim hanc praeceptionem ad omnes pertinuisse, ita ut cuique laeso permissum fuerit tantumdem damni inferre ei a quo laesus esset, quantum passus fuisset; sed ad judices lex illa pertinebat, qui in Republ. juxta Philosophi [Col. 0339B] sententiam (Arist. l. V Ethic. c. 4) sunt veluti medium et justum quoddam animatum, ea quae inaequalia sunt ad aequalitatem redigentes. Nam in cap. XXI Exodi ubi lex ista decreta est, praescribitur norma quaedam certa, quam judices in puniendis delictis sequi debeant. Sic enim habet illius capitis initium, Haec sunt judicia quae propones eis, etc. Et Levit. XXIV, paulo post repetitam talionis legem subdit Dominus Deus, Aequum judicium sit inter vos, sive peregrinus sive civis peccaverit. Denique in Deuteronomio (Cap. XIX) praecipit Dominus ut penes judices et sacerdotes sit poenae istius definitio; qui cum invenerint falsum aliquem testem dixisse contra fratrem suum mendacium, reddent ei sicut fratri suo facere cogitavit. At Judaei, ac potissimum Scribarum et Pharisaeorum schola, ad omnes etiam privatos homines legem hanc extendebat, quasi quilibet illorum posset a proximo suo, si ab illo laesus esset, hanc talionis poenam exigere. Huic porro pravae illorum [Col. 0339C] opinioni occurrens Christus apud Matthaeum (Cap. V), hortatur ne vindictam ullam a fratribus expetamus, sed ut percutienti dexteram maxillam parati simus etiam alteram, si opus est, percutiendam offerre. Audistis, inquit, quia dictum est, oculum pro oculo, et dentem pro dente; ego autem dico vobis non resistere malo. In quibus duabus sententiis, inquit Augustinus (Contra Adimantum c. 8), duorum Testamentorum differentia demonstratur, sed amborum tamen ab uno Deo constitutorum. Nam quoniam primo carnales homines ardebant multo amplius se vindicare quam erat illa injuria de qua querebantur, constitutus est eis primus lenitatis gradus, ut injuriae acceptae mensuram nullo modo dolor vindicantis excederet. Sic enim et donare aliquando posset injuriam, qui eam primo non superare didicisset. Unde Dominus jam per Evangelii gratiam ad summam pacem populum deducens, huic gradui superaedificavit alterum, ut qui jam audierat non ampliore vindictam quam quisque laesus esset reddere, placata mente totum se donare gauderet. Quod etiam [Col. 0339D] in illis veteribus libris Propheta praedicat, dicens: Domine Deus meus, si feci istud, si est iniquitas in manibus meis, si reddidi retribuentibus mihi mala (Ps. VII). Et alius Propheta dicit de hujusmodi viro patiente injurias, et lenissime tolerante: Dabit percutienti se maxillam, saturabitur opprobriis (Thren. III). Ex quo intelligitur et mensuram vindicandi recte carnalibus constitutam, et omnimodam injuriae remissionem non antum in novo Testamento esse praeceptam, sed longe ante in veteri praenuntiatam. Eamdem sententiam prosequitur idem Augustinus lib. XIX contra Faustum cap. 25. Quis, inquit, facile contentus est tantum rependere vindictae quantum accepit injuriae? Nonne videmus leviter laesos homines moliri caedem, sitire sanguinem, vixque invenire in malis inimici unde satientur? Huic igitur immoderatae ac injustae ultioni, lex justum modum figens poenam talionis instituit, hoc est, ut qualem quisque intulit injuriam, tale supplicium rependat; [Col. 0340A] quod non fomes, sed limes furoris est, non ut id quod sopitum erat hinc accenderetur, sed ne id quod ardebat, ultra extenderetur; imposita est enim justa vindicta quae juste debetur ei qui passus fuerit injuriam. Quod autem debetur, etsi benigne remittitur, non tamen inique repetitur. Itaque cum peccet qui immoderate vult vindicari, non autem qui vult juste vindicari, remotior est a peccato qui omnino non vult vindicari, et ideo subdit: Ego autem dico vobis non resistere malo. In eamdem sententiam B. Hieronymus enarrans hunc D. Matth. locum, ita scribit: Dominus noster vicissitudinem tollens, truncat initia peccatorum; in lege namque culpa emendatur, hic peccatorum auferuntur exordia. Haec ille. Lex igitur illa quae talionem praecipiebat, judicibus data erat, ut juxta illius praescriptum justa fieret compensatio; non enim licebat laeso ei a quo laesus erat talionem reddere, sed judex qui poenam hanc decernebat, idem et exigebat.




Col. 21 cap. 5.

[Col. 0340B] Non ergo Christus ad excelsa virtutum fastigia quemquam praecepti necessitate constringit, sed liberi arbitrii provocat potestate et salubritate consilii et desiderio perfectionis accendit.

(Annot. 24.) Provocat quidem Christus liberi arbitrii vires; sed nos non sequimur neque paremus vocati, nisi ex munere ipsius Dei. Nam ipse tangit corda nostra, movet, excitat, inclinat, et facit ut ambulemus in praeceptis ipsius; nec tantum in praeceptis sive jussionibus, verum etiam in consiliis evangelicis suscipiendis, quae quo sunt excelsiora sublimioraque, eo ampliore gratia Dei, ut impleantur, indigent. Sed haec late prosecuti sumus in tertia decima notatione; idcirco brevitati hoc loco studebimus, lectorem ad eum locum remittentes. Multa si quidem hujuscemodi loca passim occurrent, e quibus nos quaedam tantummodo indicabimus. In quibus illud semper lectorem meminisse volo, quod in tertia annotatione a nobis dictum est, nimirum abbates [Col. 0340C] istos non loqui de iis qui divinae gratiae prorsus expertes sunt, sed de his quos inhabitans spiritus moderatur, et ad bonum semper invitat, nec umquam otiosos esse patitur: atque ita non excluditur nec ulla injuria fit gratiae Dei, quae semper cooperari intelligenda est. Similis locus est in septimi capitis principio in illis verbis: In nostra situm est potestate utrum sub Evangelii gratia, an sub Legis velimus terrore consistere, quod, excluso Dei adjutorio, haereticum et falsum est.




Col. 21 cap. 9.

Si ego, inquit beatus Theonas, te abstrahere a morte non possum (alloquitur uxorem suam), nec tu me separabis a Christo; tutius est autem mihi cum homine quam cum Deo habere divortium. Aspirante itaque gratia Dei, definitionis suae exsecutionem instanter aggressus est, nec intepescere per aliquam moram desiderii sui passus est ardorem; nam confestim omni mundana facultate nudatus, ad monasterium pervolavit.

[Col. 0340D] (Annot. 25.) Etsi factum istud abbatis Theonae, quo post lapsum quinquennii tempus (quo cum sua conjuge in matrimonio vixerat) ad monasterium reclamante uxore confugit, a Patribus Aegypti adeo non sit reprehensum, ut ipse quoque propter varias animi sui dotes, et apostolicarum signa virtutum ac prodigiorum, in diaconiae munere multis aliis summis ac sublimissimis viris praelatus sit, quemadmodum scribit Cassianus cap. 10 hujus collationis, nullo modo tamen trahendum est in exemplum; nam canones omnes repugnant: non enim potest Deo accepta esse stulta et fallax promissio, qua quis rem non suam offert, sed quae in alterius est potestate. Ideoque si vir sui corporis potestatem non habet, secundum Apostoli sententiam, sed mulier; et vicissim mulier non habet sui corporis liberam potestatem, sed vir- non potest ergo vinculum conjugale, quod per supervenientem [Col. 0341A] carnis copulam, et per mutuam corporum traditionem consummatum perfectumque est, nisi sola corporis morte dissolvi, nec potest alter in alterius praejudicium continentiae votum Deo nuncupare. Hinc rursus Apostolus ad Romanos (Cap. VII): Quae sub viro est mulier, vivente viro, inquit, alligata est legi (nempe connubii), si autem mortuus fuerit vir ejus, soluta est a lege, ut non sit adultera, si fuerit cum alio viro. Porro si matrimonium contractum quidem sit per mutuum consensum aliaque omnia quae ad hujus sacramenti perfectionem necessaria esse Tridentina synodus definivit, nondum autem accessit carnalis copula per quam uterque suum corpus in alterius transferat potestatem, manet adhuc libertas illa ad vota sanctiora etiam invito altero transeundi; quamquam secus opinatus sit Erasmus Roterodamus, qui prioris Epistolae ad Corinthios caput septimum enarrans, putat non debere sponsum sua sponsa fraudari propter approbatae religionis ingressum. At contra sacri canones definiverunt, quemadmodum [Col. 0341B] videre licet cap. Verum de Convers. conjugatorum, et cap. Ex publico, et 27, q. 2, ex Eusebio, et ex Nicolao, can. Scripsit, ut omittamus exempla Macarii, Alexii, et aliorum quos legimus celebratis nuptiis ante matrimonii consummationem castitatis voto sese astrinxisse. Quod etiam de D. Joanne Evangelista quidam senserunt, quem asserunt e mediis nuptiis a Christo ad apostolatus honorem evocatum atque evectum fuisse. Si vero post consensum commixtio et mutua corporum traditio fuerit consecuta, tollitur ista libertas, ut neuter sine alterius voluntate religionem ingredi aut profiteri queat. Quemadmodum enim spiritalis illa et prior copula, quae per mutuum consensum in ipsius sacramenti susceptione efficitur, per solum religionis ingressum, qui est velut mors quaedam spiritalis dirimitur; ita carnalis copula et corporum commixtio, sola corporis morte dissolvi potest, nisi forte ex mutuo consensu uterque conjux religionem velit profiteri. Hinc recte B. Augustinus [Col. 0341C] in psal. CXLIX: Si dicat vir, inquit, Continere jam volo, Nolo autem, uxor; non potest. Quod enim tu vis, illa non vult. Numquid per continentiam tuam illa debet fieri fornicaria? Si alii nupserit te vivo, adultera erit. Non vult tali lucro Deus tale damnum compensari. Redde debitum, et si non exigis, redde. Pro sanctificatione perfecta Deus tibi computabit, si non quod tibi debetur exigis, sed reddis quod debes uxori (33, quaest. 5, can. Si dicat vir). Rursus epistola 199, ad Editiam (Can. Secundum verba): Secundum verba Apostolica etiam si vir continere voluisset, et tu noluisses, debitum tibi reddere cogeretur. Et epist. 43 (Can. Una sola): Una sola causa esse potest qua te ad id quod vovisti non modo non hortaremur, sed etiam prohiberemus implere, si forte tua conjux hoc tecum suscipere animi vel carnis infirmitate recusaret. Nam vovenda talia non sunt a conjugatis, nisi ex consensu et voluntate communi; et si praepropere factum fuerit, magis est corrigenda temeritas, quam persolvenda promissio. [Col. 0341D] Non enim Deus exigit si quis ex alieno aliquid voverit, sed potius usurpare vetat alienum. Hucusque ex Augustino: qui alibi etiam (Lib. I de Adul. Conjugiis c. 2) hanc sententiam apostoli Pauli auctoritate corroborat; nam I Cor. VII, non vult conjuges se invicem fraudare carnali debito, nisi ad tempus, ut vacent orationi, idque ex mutuo consensu. Et iterum revertimini, inquit, ne tentet vos Satanas propter incontinentiam vestram. Accedit ad jam dicta Remensis concilii auctoritas (33, quaest. 5), in quo decretum est, ut is qui uxorem suam velari permisserit, aliam non accipiat, sed similiter convertatur. Et S. Gregorius l. V epist. 49, ad Urbicum abbatem: Quia Agatho praesentium lator in monasterio dilectionis tuae converti desiderat, hortamur ut cum omni eum dulcedine dilectioneque suscipias. Quem tamen ita suscipiendum esse cognosce, si et uxor ipsius similiter converti voluerit. Nam cum unum utrorumque corpus conjugii copulatione sit factum incongruum est partem converti, et partem [Col. 0342A] in saeculo remanere. Praeterea Alexander III Exonensi episcopo scribens de conversione conjugatorum cap. 4 (Vide etiam ibid. c. 8, Uxoratus, et c. 13 Ad apostolicam): Cum sis, inquit, praeditus scientia litterarum, ignorare non debes sanctorum Patrum esse constitutioni contrarium, ut vir uxore sua, aut uxor viro ejus non assumente religionis habitum, debeat religionem intrare. Ad monasterium converti desiderans, prohibetur suscipi, nisi uxor ejus pariter convertatur. Nam cum unum utrorumque corpus conjugii copulatione sit factum, incongruum est partem converti, et partem in saeculo remanere. Inde est quod auctoritate apostolica prohibemus ne in episcopatu tuo virum vel uxorem, nisi uterque ad religionem migraverit, transire permittas. Verum si uxor ita senex est et sterilis, quod sine suspicione possit esse in saeculo, dissimulare poteris, ut ea in saeculo remanente et castitatem promittente ad religionem transeat vir ejus. Nec refert, quod canones isti multo post Theonae abbatis et Cassiani tempora [Col. 0342B] editi sunt, cum matrimonium consummatum, ex sua conditione et natura, non autem ex pontificia habeat auctoritate, quod dissolvi nequeat. Cujus vinculi tres potissimum causae sunt: primum enim sacramenti ratio impedit ne possit ullo modo dirimi; unde Eugenius pontifex in synodo Florentina: Tertium bonum, inquit, est indivisibilitas matrimonii, propter hoc quod significat indivisibilem conjunctionem Christi et Ecclesiae. Quamvis autem ex causa fornicationis liceat tori separationem facere, non tamen aliud matrimonium contrahere fas est, cum vinculum legitime contracti matrimonii perpetuum sit. Sic etiam Apostolus Ephes. V: Sacramentum hoc magnum est, ego autem dico in Christo et Ecclesia. Eamdem rationem subinde urget B. August. de Bono Conjugali cap. 7, lib. V contra Julian. cap. 9 lib. I de Nuptiis et Concupisc. cap. 10 et 21. Altera ratio sumitur ex lege quam Deus in paradiso primis hominibus praescripsit (Genes. II), et quam Christus apud Matthaeum repetit et confirmat, cum ait (Cap. 19): Propter hoc [Col. 0342C] relinquet homo patrem et matrem et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet. Ad hanc legem respexit Apostolus I Cor. VII; His, inquit, qui matrimonio juncti sunt praecipio non ego, sed Dominus, uxorem a viro non discedere; quod si discesserit, manere innuptam, aut viro suo reconciliari. Hanc quoque legem urget B. August. in libris ad Pollentium de Adulterinis Conjugiis, et cap. 7 libri de Bono Conjugali, ubi hanc legem vocat divinam regulam. Denique insolubile est conjugium ex ipsa lege naturae, id quod illa Christi interrogatio videtur insinuare, quae est apud Matthaeum: Non legistis, inquit, quia qui fecit ab initio, masculum et feminam fecit eos; ac si dicat, ideo sic condit Deus naturam in gemino illo sexu, ut ex ipsius naturae constitutione intelligeretur non posse matrimonium ulla ratione dirimi aut dissolvi. Hinc B. Hieron., enarrans hunc Matthaei locum, dicit Christum legem naturalem [Col. 0342D] in testimonium adduxisse. Nisi enim ab ipsa lege naturae, et ex primaeva creatione vinculum istud humanae naturae insitum fuisset, sed tantum ex constitutione aliqua posteriore obligaret, non stringeret igitur ethnicos et infideles; quod falsum est: nam Innocentius cap. Gaudemus, titulo de Divortiis, ethnicis repudium esse illicitum, ipsosque cum prima uxore permanere debere, affirmat. Hinc apud gentes et praesertim apud Romanos vitio vertebatur si quis conjugem repudiasset: nam Spurio Carbilio qui quingentis viginti tribus annis ab Urbe condita uxorem repudiavit, id vitio datum fuit, uti Aulus Gellius lib. IV cap. 3 auctor est, et Valerius Max. lib. II cap. 1. Hujus enim Spurii exemplo complures alii Romani levissimis de causis conjuges repudiabant, quemadmodum scribit Plutarchus in Romanis Problematibus. Nec verisimile etiam est Judaeis umquam licitum fuisse repudium, quemadmodum hic ad suae voluntatis confirmationem et excusationem asserit Theonas [Col. 0343A] (Cap. 9); sed propter duritiam cordis ipsorum impune tantummodo permissum erat ut uxores dato libello repudiarent. Fuit autem hic error scribarum et pharisaeorum, sicut apud Matthaeum videre licet, quod repudium tempore legis licitum fuisse crederent; quod etiam senserunt Durandus, Petrus de Palude, Scotus in Sententias Magistri scribentes, et Alphonsus Tostatus Abulensis episcopus Matthaeum enarrans. Verum cum hac sententia pugnat ipse Christus apud Matthaeum. Dictum est, inquit (Cap. V), Quicumque dimiserit uxorem suam, det ei libellum repudii (Deut. XXIV); ego autem dico vobis, quia omnis qui dimiserit uxorem suam, excepta fornicationis causa, facit eam moechari; et qui dimissam duxerit, adulterat. Si adulterat qui dimissam duxerit, non est igitur ipsa dimissio sic licita, quasi per eam conjugium dissolvatur. Rursus apud eumdem Matthaeum tentantibus Dominum Pharisaeis et percunctantibus anne liceret quacumque ex causa dimittere uxorem? respondet: Non legistis quia qui fecit ab initio, masculum [Col. 0343B] et feminam fecit eos? et dixit, Propter hoc dimittet homo patrem et matrem, et adhaerebit uxori suae, et erunt duo in carne una. Itaque jam non sunt duo, sed una caro. Quod ergo Deus conjunxit, homo non separet. Rursum interrogant: Quid ergo Moyses mandavit dari libellum repudii et dimittere? Ait illis, Quoniam Moyses ad duritiam cordis vestri permisit vobis dimittere uxores vestras: ab initio autem non fuit sic (Matth. XIX). Ac si diceret: Moyses quidem praecepit dari libellum ante dimissionem, in quo dimittendae uxoris accusatio scriberetur; ipsam autem dimissionem et repudium non praecepit, quamquam non puniverit propter duritiam vestram. Ab initio autem non fuit sic; quia alia fuit Dei voluntas, et aliud institutum in paradiso: id quod magis inviolatum servari conveniebat. Sed et ipsa lex Moysis quae est in Deuteronomio (Cap. XXIV), palam arguit ipsum Moysen adeo non praecepisse repudium, ut etiam fateatur eam quae repudiata est non esse liberam aut solutam a lege viri, sed [Col. 0343C] pollui si misceatur alteri. Si acceperit homo uxorem, inquit, et habuerit eam, et non invenerit gratiam ante oculos ejus propter aliquam foeditatem scribet libellum repudii, et dabit in manu illius, et dimittet eam de domo sua. Cumque egressa alterum maritum duxerit, et ille quoque oderit eam dederitque ei libellum repudii, et dimiserit de domo sua, vel certe mortuus fuerit, non poterit prior maritus recipere eam in uxorem, quia polluta est, et abominabilis facta coram Domino. Et S. Jeremias cap. III: Vulgo dicitur, inquit, Si dimiserit vir uxorem suam, et recedens ab eo duxerit virum alterum, numquid revertetur ad eum ultra? numquid non polluta et contaminata erit mulier illa? Si polluta, contaminata, et abominabilis est ejusmodi mulier, non erat igitur soluta a lege et vinculo prioris mariti, nec legitimae erant secundae nuptiae quas dato repudii libello contraxerat. Hanc sententiam amplectuntur D. August. contra Faustum lib. XIX cap. 26, Chrysostomus in V et XIX Matth. cap., et D. Hieronym. [Col. 0343D] in cap. XIX Matth. Minus momenti habent rationes aliae quas adducit iste Theonas: nam verba illa quibus Dominus patrem, matrem, uxorem, aut filios, aut agros relinquentibus centuplum promittit in hoc saeculo, et in altero vitum aeternam (Matth. XIX), non ita sunt accipienda, inquit Chrysost. hunc locum enarrans, ut per eas nuptiae intelligantur divellendae aut dirimendae, nisi forte cum utriusque conjugis consensu. Et B. Augustinus (Epist. 89 quaest. 4): In iis quae Dominus dimittenda mandavit, etiam uxor commemorata est, inquit, quam nullis humanis legibus licet vendere, Christi autem legibus nec dimittere, excepta causa fornicationis. Quid sibi ergo volunt ista praecepta? Non enim possunt inter se esse contraria, nisi quia occurrit aliquando necessitatis articulus, ubi aut uxor dimittatur aut Christus; ut alia omittam, si ipsi uxori maritus displicuerit Christianus eique proposuerit aut a se divortium, aut a Christo. Hic ille quid eligat, nisi Christum, et dimittat uxorem laudabiliter [Col. 0344A] propter Christum? Ambobus quippe Christianis Dominus praecepit ne quisquam uxorem dimittat, excepta causa fornicationis; ubi autem quaelibet ex eis persona infidelis est, consilium Apostoli attendatur ut si infidelis consentit habitare cum viro infideli, vir non dimittat uxorem. Similiter et uxor fidelis virum, si cum illo habitare consenserit. Quod si infidelis, inquit, discedit, discedat; non est enim servituti subjectus frater aut soror in hujusmodi: id est, si infidelis noluerit esse cum conjuge fideli, hic agnoscat fidelis suam libertatem, ne ita se subjectum deputet servituti, ut ipsam dimittat fidem, ne conjugem amittat infidelem. Hoc et de filiis atque parentibus, hoc de fratribus et sororibus intelligitur, propter Christum omnes esse dimittendos cum proponitur ista conditio, ut Christum dimittat, si illos secum esse desiderat. Haec eo loco Augustinus, in quibus verbis dilucide exponit quomodo intelligi debeant illae Scripturae quibus admonemur ut parentes, fratres, cognatos, uxores, insuper et animam nostram odio prosequamur; ut ex hac expositione manifestum [Col. 0344B] evadat quam frivolum et infirmum sit argumentum quod hinc sumit abbas Theonas ad divortii ac repudii sui excusationem. Non enim dixit Dominus apud Matthaeum quod quisquis dimiserit uxorem, patrem aut matrem, centuplum accipiet: sed qui haec dimiserit, inquit, propter nomen meum, id est, propter nomen Christi aut Christiani; nempe cum illa conditio proponitur, ut vel Christi nomen, vel illa sint deserenda. Ad eumdem plane modum, ineptum est et illud quod addit, se ad evadendam gehennae poenam ad sanctiora vota transire debuisse: et rursum quod subdit, Si non possum te a morte abstrahere, nec tu me separabis a Christo. Videtur enim in hisce verbis damnare conjugii sacramentum, quod tamen Apostolus dicit magnum esse sacramentum, in Christo et Ecclesia (Ephes. V); et ad Hebraeos scribens (Cap. XIII), Honorabile connubium, inquit, in omnibus, et torus immaculatus. Hinc recte etiam B. Augustinus (Epist. 89, quaest. 4), Desinant isti, inquit, contra [Col. 0344C] Scripturas loqui, et in suis exhortationibus ad majora sic excitent, ut minora non damnent. Num enim et sanctam virginitatem aliter exhortando persuadere non possunt, nisi conjugalia vincula damnaverint, cum, docente Apostolo, Unusquisque donum proprium habeat a Deo, alius sic, alius autem sic? etc. Non oportet igitur conjugatorum ordinem aut conjugii leges ab ipso Deo in paradiso institutas, et inditas homini, et a Christo rursum in nova lege laudatas ac sacramenti honore ditatas damnare; nec licet conjugale vinculum praetextu sanctioris voti dirimere, sicut fecit iste Theonas conjuge sua reclamante; quamquam id cum utriusque consensu, et si uterque ad religionem probatam transire velit, legitime fieri queat. Quod si quis objiciat hunc Theonam totius collegii sui suffragio, omnibus aliis in diaconiae munere praelatum fuisse, atque adeo ab ipso Deo edendorum miraculorum dono fuisse exornatum, respondebimus in ipso zelum illum et studium perfectionis ac pudicitiae remuneratum [Col. 0344D] fuisse, non autem divortium, quemadmodum 21 annotatione diximus de iis qui mentiti aliquando fuerunt, Deum in illis numquam laudasse mendacium, sed bene pietatem illam ac studium juvandi eos pro quibus mentiti fuisse leguntur. Videtur autem hic Theonas in seipso sensisse pudicitiae donum, attendisseque quod non tam sua voluntate quam parentum imperio conjugii leges suscepisset; sicut habet caput primum hujus collat., eoque confidentius dimissa conjuge ad monasterium pervolasse.




Coll. 21 cap. 29.

Quadragesimae lege is qui justus est atque perfectus non tenetur, nec exigui hujus canonis subjectione contentus est; quem profecto illis qui per totum annum deliciis vel negotiis saecularibus implicantur, Ecclesiarum principes statuerunt, etc. Et post pauca: Caeterum justi, quibus lex non est posita, quique spiritalibus officiis non exiguam illam, id est, decimam [Col. 0345A] partem, sed totum vitae suae tempus impendunt, quia liberi sunt a decimarum legalium functione, idcirco si eos superveniens honesta et sancta necessitas coarctarit, audent stationem jejunii absque ulla disceptatione laxare.

(Annot. 26.) Apostolus Paulus I Timoth. I cap., cum dicit legem justo non esse positam, sed injustis, et non subditis, impiis, et peccatoribus, de lege veteri intelligendus est, quae timorem habet conjunctum, coactionem et poenam: nam paulo ante hortatus erat suum Timotheum ut denuntiaret quibusdam ne aliter docerent, neque intenderent fabulis, etc. Deinde addit: A quibus quidam aberrantes conversi sunt in vaniloquium, volentes esse legis doctores; non intelligentes neque quae loquuntur, neque de quibus affirmant. Scimus autem quia bona est lex, si quis ea legitime utatur, quasi diceret: Lex illa vetus habuit suam utilitatem in populo Dei, quem timore urgebat, et erat illi veluti paedagogus quidam ad Christum; [Col. 0345B] sed ut habet timorem conjunctum, et compellit atque cogit, non pertinet ad justos et ad voluntarios: quales illi sunt qui per gratiam novi Testamenti et per inhabitantem Spiritum sanctum legem custodiunt; nam hos non opus est timore aut poenis adigere ad legis observationem, quamquam alioqui etiam praeceptum sit justis ut non occidant, non fornicentur, non furtum faciant. Lex vero pro lege veteri hoc loco accipitur, et in ea plenitudine, ut in se comprehendat omnia illa territamenta, comminationes, poenas et onera quae a Moyse veteri populo data erant. Haec enim cessare debuit, quando per gratiam novi Testamenti renati homines, non amplius timore aguntur, sed sponte ac libenter justitiam colunt, et praecepta charitatis de corde puro, conscientia bona, et fide non ficta custodiunt. Hanc esse hujus loci sententiam manifeste indicat B. August. concione 10 super psalmum CXVIII, exponens illum versiculum: Legem pone mihi, Domine, viam justificationum tuarum. [Col. 0345C] Numquid talis erat ille, inquit, qui dicit, Legem pone mihi, Domine, qualibus beatus Apostolus dicit positam legem? Absit; si enim talis esset, non superius dixisset, Viam mandatorum tuorum cucurri. Quid ergo quod orat ut sibi lex a Domino ponatur, si non ponitur justo? An eo modo non ponitur justo quomodo posita est populo contumaci in tabulis lapideis, non in tabulis cordis carnalibus, secundum vetus Testamentum in monte Sina, in servitutem generans; sed secundum novum Testamentum, de quo scriptum est per Jeremiam prophetam: Post illos dies, dicit Dominus, dabo leges meas in mentibus eorum, et in cordibus eorum scribam eas. Ecce quomodo voluit iste legem poni sibi a Domino: non sicut injustis et non subditis ad vetus Testamentum pertinentibus, sed sicut sanctis, filiis liberae, hoc est supernae Jerusalem, filiis promissionis, filiis haereditatis aeternae sancto Spiritu tamquam digito Dei in mente datur, et in cordibus scribitur non quam memoria teneant et vita negligant. Hactenus Augustinus. Fallitur [Col. 0345D] ergo Theonas dum putat Apostolum de omni lege locutum fuisse, ideoque viros justos ac religiosos ad legem ecclesiastici jejunii non astringi; sed posse illud propter honestam et sanctam aliquam necessitatem laxare et solvere: Omnis enim anima potestatibus sublimioribus subdita est; non esset autem subdita potestati superiori, nisi etiam legibus illius esset subjecta; nec potest quisquam quantumvis justus ac probus ab obligatione earum legum quae toti reipublicae Christianae praecipiuntur, eximi, nisi lex ipsa aut legislator justa de causa dispenset. Quod si quis forte contendat apostolum Paulum de omni praeceptione ac lege locutum fuisse, non tamen hinc efficiet, justos non teneri quadragesimalis jejunii observatione, sicut vult abbas Theonas; sed negat Apostolus justos esse sub lege, quia nulla est lex quae in illos habeat vim coactivam, ut loquuntur, sicut habet in injustos; atque ita justo non est lex posita, quia ipsi sibi sunt lex, inquit Apostolus, dum ostendunt [Col. 0346A] opus legis scriptum in cordibus suis (Rom. II). Omnes itaque legi subjecti sunt justi atque injusti; sed hoc a se invicem distant quod illi sponte ac libenter parent, hi autem inviti coguntur; et eis lex omnis dura, acerba et observatu difficilis est. Fuit autem hic error Theonae abbatis Begardis et Beguinis communis, qui dixerunt homines Christianos ad ecclesiastica jejunia non teneri cum ad perfectionis statum pervenerunt, qui error in concilio Viennensi sub Clemente quinto condemnatus est.




Col. 21 cap. 30.

Sciendum sane hanc observantiam Quadragesimae, quamdiu Ecclesiae illius primitivae perfectio inviolata permansit, penitus non fuisse. Non enim praecepti hujus necessitate, nec quasi legali sanctione constricti, arctissimis jejuniorum terminis claudebantur, qui per totum anni spatium aequali jejunio concludebantur.

(Annot. 27.) Quadragesimalis jejunii observationem [Col. 0346B] esse apostolicam sanctionem et traditionem, B. Hieronymus in epistola ad Marcellam adversus Montani errores, manifeste significat in haec verba: Nos unam Quadragesimam, secundum apostolorum traditionem, tempore nobis congruo jejunamus; illi tres in anno Quadragesimas faciunt, quasi tres passi sint Salvatores. Cui astipulantur canon 69 inter canones apostolorum, Div. Clemens Rom. lib. V Apostolicarum Constitutionum c. 12, D. Ignatius in Epistol. ad Philipp. cap. 4, ubi Quadragesimae jejunium, Dei et hominis imitationem appellat; Basilius Magnus oratione de Ebriosis, et in utroque de Jejunio sermone, in quorum altero dicit angelos tempore Quadragesimae per omnes Ecclesias jejunantes describere, et minus esse periculi si miles abjecto clypeo ad inimicorum aciem et castra transeat, quam si Christianus quispiam extra catalogum jejunantium inveniatur. In eamdem sententiam B. Ambrosius serm. 2 non leve peccatum esse asserit indictam a Domino Quadragesimam [Col. 0346C] violare, quia qui dicit se in Christo manere, debet sicut ille ambulavit et ipse ambulare. His assentiuntur Epiphanius, Leo, Hieronymus, Theophilus, Eusebius, Chrysostomus, et plures alii vetusti Patres, qui concordi sententia tradunt quod ab exordio nascentis Ecclesiae fuerit apostolica doctrina et constitutio de hoc jejunio suscipiendo, eo quod memoriam contineat vitae Christi et evangelicae legislationis. Nam Dominus praedicaturus Evangelium, jejunavit prius quadraginta diebus et quadraginta noctibus, quod jejunium quicumque nobis indictum esse negant, sicut faciunt protestantes, si nolunt etiam vitae Christi memoriam habere; quemadmodum non vult memoriam passionis Christi habere, qui non vult sequi vestigia ejus et compati, ut conglorificetur. Sicut enim passus est Christus ut et nos sequamur vestigia ejus, ita quoque quadraginta diebus jejunavit ut nos illum imitaremur jejunando, orando, abstinendo, et per omnia vestigiis illius insistendo. [Col. 0346D] Nam hoc est , id est, efficaciter et ipso affectu meminisse vitae Christi, imitari illam, et pro naturae nostrae modulo, ut quisque ferre potest, moribus et vita exprimere.




Col. 23 cap. 2

Quid sit principaliter bonum quod Apostolus non potuerit perficere cum vellet, diligentius indagemus. Multa enim novimus bona quae beatum Apostolum omnesque illius meriti viros et habuisse per naturam, et acuisse per gratiam negare non possumus.

(Annot. 28.) Bonum bifariam dicitur, nempe officio sive secundum substantiam actus, ut loquuntur scholastici, et bonum verae virtutis, quod sit aeternae vitae meritorium. Illud potest ab hominibus fieri ex solis naturae viribus, sicut permulti philosophi et apud Romanos atque Graecos celebres viri multa moraliter et officio tenus bona fecerunt. Mansit enim in hominibus post peccatum inclinatio quaedam generalis ad [Col. 0347A] virtutes, seu reliquiae quaedam virtutum, propter quas in parabola evangelica post ruinam suam homo semivivus relictus fuisse describitur, cujusmodi reliquiae sunt: Bonum esse amare Deum, benefactoribus esse rependendam gratiam, parentes esse colendos, neminem injuria afficiendum esse. Per has reliquias, B. Augustinus libro II de Serm. Domini in monte, Deum quotidie etiam in perversissimis hominibus loqui asserit; numquam enim illae penitus oblitterantur aut exstinguuntur, sed quamdiu natura ipsa perseverat, tamdiu manet etiam aliqua ad bonum inclinatio, sicut ostendit Augustinus libro de Spiritu et Littera cap. 25 et 27, et lib. II de Libero Arbitrio cap. 10: Basil. in Regulis fusius disputatis cap. 2 et 3; Cyrill. super illud Joan., Illuminat omnem hominem venientem in hunc mundum; D. Thomas 1-2, quaest. 63, art. 1, et quaest. 85, art. 1, 2 et 3. Quorum sententiae astipulantur Neoterici, D. Turnhoutius, Ruardus, Latomus, Dominicus a Soto, et complures alii. At verae virtutis bonum, quod Deo [Col. 0347B] nos gratos efficiat, et ad sempiternae salutis adeptionem promerendam conferat, non est in viribus nostris positum, sed divinitus donari debet, quia Deus gratuita sua bonitate depressos nos sub onere peccati excitare, illuminare, et per Christum erigere debet. Nam ipse est qui, sicut ait Apostolus, operatur in nobis velle et perficere pro bona voluntate (Philipp. II). Hinc bene confitetur S. Jeremias, Scio, Domine, inquit, quia non est hominis via ejus, nec viri est ut ambulet et dirigat gressus suos (Cap. 10). Et alibi: Sicut Aethiops non potest mutare pellem suam, sic nec vos potestis benefacere cum sitis mali (Cap. 13). Et ipse Dominus in Evangelio: Nemo venit ad me, nisi Pater qui misit me traxerit eum. Rursus alio loco: Sine me nihil potestis facere. Sic etiam apostolus Paulus superbiam nostram increpans loquitur: Quid habes, o homo, quod non accepisti? Si autem accepisti, quid gloriaris quasi non acceperis? Non enim sumus sufficientes quidquam cogitare ex nobis tamquam ex nobis, [Col. 0347C] sed sufficientia nostra ex Deo est. Multa praeterea huc afferri possent, sed remittimus lectorem ad vigesimam notationem, ubi diffuse hac de re disputavimus. Quod ergo hoc loco dicit Theonas apostolum Paulum aliosque ejusdem meriti viros habuisse multa bona per naturam, et multa per gratiam acquisivisse, si de illis bonis intelligatur quae vere bona sunt, et quae ipse paulo post numerat, utpote de castitate, de misericordia, de temperantia, de justitia, error est, et ad Pelagianam haeresim accedit; si autem de naturae donis quibusdam accipiatur, tolerari potest, quia non est dissimile vero quod Apostolus habuerit quasdam propensiones ab ipsa natura, sive ad humanitatem, sive ad misericordiam, prudentiam et similes virtutes, cujusmodi propensiones Deus ipse naturae hominum alias atque alias indere consuevit.




Col. 23 cap. 4.

Sicut bonitas nostra supernae bonitatis intuitu in malitiam vertitur, ita etiam justitia nostra divinae collata [Col. 0347D] justitiae panno menstruatae similis deputatur, dicente Isaia, Sicut pannus menstruatae universae justitiae nostrae.

(Annot. 29.) Joannes Sotteau sacrae theologiae licentiatus, in praefatione operum B. Prosperi, occasione eorum quae in hoc quarto cap. 23 collationis de justitia hominum per quamdam sive extenuationem dicit abbas Theonas, pestilentissimum illum Martini Lutheri errorem, quo justitiam nostram verius esse injustitiam docebat, atque adeo neminem in hac vita justum esse nisi externe et per imputationem justitiae Christi, Cassiano impingit; sed temere et falso. Non enim negat Theonas in nobis esse justitiam, sed dicit illam comparatione excellentis justitiae quae in Deo existit obfuscari, ita ut non videatur esse justitia. Ad quem modum Psalmographus in psalmo CXLII dicit quod non justificabitur in conspectu Dei omnis vivens; hoc est, uti Euthymius, [Col. 0348A] Hilarius, Arnobius, et commentarius D. Hieronym. ascriptus exponunt, si hominis justitia ad eximiam illam Dei justitiam comparetur, et juxta illam exquiratur, non justificabitur in conspectu illius, nec videbitur esse justitia. Numquid enim justificari potest homo compositus Deo (inquit S. Job in c. XXV), aut apparere mundus natus de muliere? Ecce luna non splendet et stellae non sunt mundae in conspectu ejus, quanto magis homo putredo et filius vermis? Et cap. IV: Numquid homo Dei comparatione justificabitur? Adeo sublimis igitur est Dei justitia, ut omnis humana et angelorum justitia cum ea comparata injustitia esse videatur. Sicut stellae sunt quidem in se clarissimae, at si ad solem conferantur aut coram illo statuantur, nihil lucis habere videbuntur. Nam D. Bernardus serm. 5 de Verbis Isaiae etiam ad angelos extendit illud Prophetae, Non justificabitur in conspectu tuo omnis vivens. Justi sunt angeli, inquit, sed ex eo, non autem coram eo; et munere ejus, non comparatione. Ipse enim sibi justitia est, cujus [Col. 0348B] voluntas tam aequa est quam ipsa aequitas. Angeli autem vivunt tanto verius quanto propius assistunt ei apud quem est fons vitae. Ideoque justitia illorum ad Dei exactissimam justitiam et regulam suam comparata, non videtur esse justitia. Quod si ita est, multo minus ergo justificari poterit homo in conspectu illius, utpote cui ira, inquit Hilarius, cui dolor, cui cupiditas, cui ignoratio, cui oblivio, cui casus, cui necessitas, vel per naturam corporis, vel per motum animae semper fluctuantis admixta sunt. Hinc fit ut justitia quae in nobis est, quamquam sit veri nominis justitia, tamen propter occultas maculas, propter subrepentes superbiae cogitationes et venialia delicta, quae frequenter a nobis etiam cum recte operamur admittuntur, et quibus ipsa opera nostra bona venialiter saltem inquinantur, immunda quodammodo esse videatur, et veluti pannus menstruorum sordibus inquinatus. De hac disputatione plura videre est apud D. Augustinum toto libro II de Peccat. [Col. 0348C] Merit. et Remiss., D. Hieron. ad Ctesiphontem, et B. Greg. lib. IX Moral. cap. 1, et super psalm. CXLII. Porro Isaias propheta, cujus auctoritatem ex capite LXIV hic adducit abbas Theonas, in illis verbis: Sicut pannus menstruatae, etc., sustinet personam impiorum, quorum justitiae erant contaminatae multis sordibus idololatriae et similium scelerum, quia etsi Deum unum colere viderentur, hanc justitiam tamen frequenti idolorum cultu saepenumero contaminabant. Quem locum Isaiae adversus nostri temporis haereticos doctissime tractat B. Augustin. de Spiritu et Littera cap. 36.




Col. 18 cap. 16.

Licet hunc Nicolaum quidam asserant non illum fuisse qui ad opus ministerii ab apostolis est electus, nihilominus tamen eum de illo discipulorum fuisse numero negare non possunt, quos omnes tales tamque perfectos in tempore illo fuisse manifestum est, quales [Col. 0348D] nunc perpaucos vix in coenobiis invenimus.

(Annot. 30.) Hanc notationem trigesimam et postremam extra ordinem adjicimus, propter opinionem quorumdam quae hic refertur de Nicolaitis haereticis, quos opinati sunt nonnulli ab alio Nicolao accepisse nomen et appellationem, quam sit diaconus ille unus e septem qui in Actis Apostolorum ab apostolis ad ministerium ecclesiasticum electi fuisse describuntur. Est enim haec improbabilis opinatio, et receptae apud omnes passim sententiae contraria. Nam D. Ignatius ad Trallianos scribens, a Nicolao diacono Nicolaitas putat esse nuncupatos: Fugite immundissimos Nicolaitas, inquit, amatores libidinis, malos calumniatores. Nam talis fuit apostolorum minister Nicolaus. Suffragatur huic sententiae B. Irenaeus lib. I contra Haeres. cap. 27, Epiphanius haeresi 25, Augustin. haeresi 5, Hieronym. ad Sabinum et alii complures.





[Col. 0349]
P. CIACONII OBSERVATIONES IN J. CASSIANUM.

[Col. 0349A] Quoniam Gelasius pontifex maximus in concilio 70 episcoporum Joannis Cassiani opera apocrypha judicavit, idque ea ratione potissimum, quod collat. 13 aliisque locis de gratia et libero hominis arbitrio more Pelagianorum locutus, a Prospero Aquitanico, scripto adversus eum libro, convictus esset, dispiciendum quid in ejus scriptis respuendum sit, quid autem piam recipere possit interpretationem. Loca igitur omnia quae Pelagianismi suspicionem generare possent, undecim propositionibus comprehendam.



PRIMA CASSIANI PROPOSITIO.

Priusquam primam propositionem hic ascribam, illud commonendum videtur: liberum hominis arbitrium ad gloriam promerendam, vel ad gratiam augendam, Spiritus sancti gratia inhaerente penitus indigere; neque totam legem Dei implere posse suis viribus, neque ad gratiam se praeparare ex propinquo, nisi Spiritus sancti motione sublevatum; neque demum [Col. 0349B] aliquid quod ad aeternam salutem spectet, ex seipso velle seu facere, qua de causa Dominus dixit, Sine me nihil potestis facere; contra vero Dei gratia communitum haec omnia posse praestare. Ita fit ut sanctae actiones ac recte facta neque sint solius gratiae neque solius liberi arbitrii, sed utriusque, quemadmodum rectum iter conficitur et gradientis equi labore et equitis dirigentis industria. Caeterum praeter haec opera verae justitiae intima, sunt et alia quae non potest, potest tamen nonnulla, alioquin non differret a mortuo. Tuentur hanc sententiam, inter scholasticos S. Thom. 1-2 quaest. 109 art. 2, et 2-2 quaest. 10 art. 4, et utrobique Caj. Alensis part. III quaest. 69 membr. 3 art. 3 ad finem, Bonaven. lib. II Sent. distinct. 28 art. 2, et caeteri fere omnes. Horum doctrinae favent plerique Patres, ac primum S. Hieronym. lib. III contra Pelagianos. Hoc est, inquit, quod tibi in principio dixeram, in nostra esse positum potestate vel peccare vel non peccare, et vel ad [Col. 0349C] bonum vel ad malum extendere manum, ut liberum servetur arbitrium; sed hoc pro modo et tempore et conditione fragilitatis humanae, perpetuitatem autem impeccantiae soli reservari Deo, et ei qui Verbum caro factus, carnis detrimenta et peccata non pertulit. Nec quia ad breve possum, coges me ut possim jugiter. Possum jejunare, vigilare, ambulare, legere, psallere, sedere, dormire; numquid in perpetuum? Et aliquanto superius: Hoc et nos dicimus posse hominem non peccare, si velit, pro tempore, pro loco, pro imbecillitate corporea, quamdiu intentus est animus, quamdiu chorda nullo vitio laxatur in cithara; quod si paululum se remiserit, quomodo qui adverso flumine lembum trahit, si remiserit manus, statim retrolabitur, et fluentibus aquis quo non vult ducitur, sic humana conditio si paululum se remiserit, discit fragilitatem suam, et multa se non posse cognoscit. Multa in eamdem sententiam Origenes lib. II in Epist. ad Rom. cap. II, atque homil. 6 et 14 in Genesim, Basilius in Quaestion. fusius explicatis ad [Col. 0349D] quaest. 2, Prosper lib. I de Vocatione Gentium c. 2, Oecumenius in cap. IX Epistolae ad Rom. Solent et Patres laudare nonnullorum philosophorum honestissimas actiones ex viribus naturae profectas, ut Basilius in epist. ad adolescentes, Hieronymus libro II adversus Jovin., Clemens Alexandr. in lib. Stromatum, August. lib. Hypognostic. et lib. de Spiritu et Littera c. 28, et lib. de Civitate Dei c. 25, et lib. XXI c. 16, et lib. IV contra Julian. Pelag. cap. 3. Quibus locis Augustinus concedit sine Spiritus sancti gratia potuisse philosophos ea quae ex suo, genere honesta sunt exsequi, rectae rationis praescriptum sequentes; tametsi nolit ea nomine virtutis ornare, quia ad verum [Col. 0350A] summumque bonum, nempe Deum, non referebant. Juxta hanc sanctorum Patrum doctrinam exponi posse videtur de morali solum bono prima illa Cassiani propositio, videlicet:---Posse nos aliquid boni velle et facere ex naturae viribus.---Hoc enim affirmat collat. 23 cap. 2, et collat. 13 cap. 4, 5 et 12. Quibus locis illum de morali bono locutum esse inde perspicuum est, quod alibi non semel negat nos aliquid ex nobis aut perficere, aut incipere, aut velle posse, nisi Deus opituletur. Quae quidem apte non cohaerent, nisi posteriora haec de bono quod Christianae justitiae est intimum, exponantur, priora vero illa de honesto moraliterque laudabili. Tametsi non negarim Cassianum licet de hac ipsa re non male sentientem, ad eam tamen probandam collat. 13 c. 12 abusum utcumque fuisse exemplo David de aedificando templo, cogitantis ex semetipso; etenim non ex semetipso, sed ex Dei gratia id cogitasse probabilius est propter ipsius operis religionem.



SECUNDA CASSIANI PROPOSITIO.
[Col. 0350B]

Per aliquod recte factum ac bonam voluntatem posse nos ex nobis utcumque ad gratiam praeparare, ita ut Spiritus sancti motionem voluntas interdum nostra praeveniat.---Ita videtur docere lib. XII de Instit. Renunt. c. 14, collat. 7 c. 7, coll. 13 c. 7, 9, 11, 12 et 13. Haec secunda propositio, ut intelligatur catholice, illud praefandum est, duplicem a theologis distingui dispositionem seu praeparationem ad gratiam: remotam unam, quae per opera quaedam moraliter bona fieri solet, tamquam initium quoddam redeundi ad Deum eique obtemperandi, dum naturalem quis rationem, quod est lumen vultus divini signatum super nos, recte aliquid agendo incipit audire: qua ex re aliqualiter idoneus efficitur cui Deus opituletur ad suam gratiam consequendam, cum ei docilem tractabilemque aliqua ex parte se praebeat; alteram, quam appellant proximam dispositionem, quae in eo posita est, ut animus noster divina ope subnixus credat, [Col. 0350C] speret, et diligat Deum ut oportet, et propter eum peccatum omne detestetur. Hujusmodi praeparationem Tridentina synodus sess. 6 c. 6 describit, subditque cap. 7: Hanc dispositionem seu praeparationem justificatio ipsa consequitur; quae non est sola peccatorum remissio, sed et sanctificatio, renovatio interioris hominis per voluntariam susceptionem gratiae, et donorum, unde homo ex injusto fit justus, et ex inimico amicus, ut sit haeres secundum spem vitae aeternae. Haec ibi. Et quidem certa fide credimus proximae praeparationis non nisi adjuvante Deo compotes esse nos posse. Constat deinde, etiam si remota dispositio adsit, non esse satis ad gratiam, nec oportere ut semper adsit, cum interdum sine ea ad proximam veniatur. Illud etiam inter theologos convenit, nonnumquam impium adeo male esse affectum, et tanta peccatorum sarcina oppressum, ut ne remote quidem ad gratiam ipse se praeparet, etiam si forte possit, nisi Spiritu sancto stimulante incitetur. Contra vero accidit saepenumero, ut nonnulli [Col. 0350D] quorum animi aciem vitia minus hebetarint, sicut sola naturae vi, multa quae officii honestique ratio exigit praestare possunt, ita per ea remote se praeparent ad gratiae donum adipiscendum, facientes aliqua ex parte quod in ipsis est. Quam sententiam amplexi sunt theologi scholastici quam plures. Neque obest huic sententiae can. 8 concilii Arausicani, quo alienus a fide censetur, qui putat alium misericordia, alium ad baptismi gratiam posse per liberum arbitrium pervenire; non obest, inquam: nam ad baptismi gratiam non venitur sine proxima dispositione, quae non currentis hominis, nec volentis est, sed miserentis Dei. Huic doctrinae favent aliquando plerique [Col. 0351A] Patres, dum docent nonnumquam Deum a nobis praeveniri, vel eum non praestare auxilium gratiae nisi eis qui se dignos effecerint; vel tum nobis adesse, cum nos quod in nobis est praestiterimus; vel bonum aliquem nostrae voluntatis affectum, aut conatum exspectari a Deo priusquam nobis opituletur. Ad quae omnia comprobanda, testimonia quaedam Patrum adducam, Primum, Chrysostom. homil. de Convers. Pauli, et lib. I de compunctione cordis: Venit, inquit, ad unumquemque gratia Dei: sed apud eos qui digne explent ea quae in ipsis sunt, permanet; ab iis vero qui minus digne agunt, cito discedit; ad eos autem qui nec initium faciunt convertendi ad Dominum, omnino non venit: rectas enim mentes diligit, et sine fuco propositum. Quod etiam in Paulo respiciens, licet adhuc alio itinere videretur incedere, tamen quia proposito recto et zelo Dei hoc agebat, dicit de eo Dominus: Quia vas electionis est mihi iste. Idem homil. 19 in Acta Apost.: Dignum profecto mirari eunuchum illum Candacis reginae: non viderat Jesum [Col. 0351B] Christum, non viderat signum; ultra viderat quis status Hierosolymis, et credidit Philippo. Unde igitur talis factus est? Sollicita erat anima illius, attendit Scripturis, vacavit lectionibus. Idem tradit pluribus aliis locis. Hieronymus initio lib. III contra Pelag.: Scito, inquit, baptismum praeterita donare peccata, non futuram servare justitiam; quae labore et industria ac diligentia, et semper super omnia Dei clementia custoditur, ut nostrum sit rogare, illius tribuere quod rogatur; nostrum incipere, illius perficere; nostrum offerre quod possumus, illius implere quod non possumus. Scribunt nonnulla in hanc partem August. lib. XXXVIII q. 68; Ambr. lib. II de Abraham c. 10, et in Ps. CXVIII, serm. 10; Hilarius in Ps. CXVIII, in verba: Inclina cor meum Deus in testimonia tua; Clemens Alex. lib. VII Stromat.; Cyrill. Alexand. in Apol. contra Julianum lib. III; Origenes l. VII, in VIII cap. Epist. ad Rom. in verba: Qui secundum propositum vocati sunt. Haec illi Patres, quae Cassiani [Col. 0351C] sententiae suffragari videntur. Neque vero si aliquo nostro conatu possumus ad Deum paulisper accedere, attractio divina tollitur. Haec enim proprie accessum istum consummat, non ille conatus, cum nec satis sit solus, nec necessarius semper, nec nisi improprie tanto dignus accessu; neque inde fit consequens portionem quamdam credentium Christi gratia justificari, caeteras naturae viribus: id enim alienum est a Cassiano, qui omnium redemptionem ascribit Christo passim in libris VII de Incarnatione: Omnis namque justificatio gratiae est, non tamen omnis praeparatio ad eam; nam proxima quidem semper est Spiritus sancti; remota in quibusdam est fructus gratiae; in aliis naturae. Neque adversantur Cassiano nonnulla Scripturarum, conciliorum Patrumque loca, quae nihil nos boni ex nobis aut facere, aut inchoare, aut cogitare posse, frequenter inculcant: id enim et Cassianus docet identidem. Illa ergo erit horum omnium conciliatio, quod cum boni [Col. 0351D] quidquam nostrae tribuitur facultati, intelligatur de ea operum voluntatumque bonitate, quae et in honesti officiique ratione spectatur, et ad gratiam disponit e longinquo; cum vero omnis ad bonum conatus ac potestas nostrae denegatur naturae, de eo exponatur bono quod aut gloriam mereatur, aut ad gratiam praeparet e propinquo; quodque verae pietati, Christianae justitiae, vitaeque secundum Deum instituendae intimum sit. Augustinus de naturae viribus prius tenuissime sentiens, demum ita se explicat lib. IV cont. duas Epist. Pelag. c. 6, l. II de Bono Perseverantiae, cap. 13 lib. IV cont. Julian. Pelag. cap. 3 tract. 45 in Joan. et lib. de Spiritu et Littera cap. 28. Et Trident. synodus sess. 6 can. 3 huc respiciens ita decernit: Si quis dixerit sine praeveniente Spiritus sancti inspiratione atque ejus adjutorio hominem credere, sperare, diligere, aut poenitere posse sicut oportet, ut ei justificationis gratia conferatur, anathema sit.



TERTIA CASSIANI PROPOSITIO.
[Col. 0352A]

Aliquod vel initium poenitentiae, vel propositum mutandae vitae, vel consilium revertendi ad Deum ex nobis esse.---Sic sentire videtur coll. 13, cap. 11, 13 et 15. Haec poenitentia seu conversio, de qua Cassianus agit, inchoata quaedam attritio est, quam plerique theologi in potestate naturae collocant, ut S. Thom. lib. IV Sent. distinct. 17 q. 2 art. 1 q. 3. Bonaventura lib. II Sent. distinct. 28 art. 2 quaest. 1 ad fin. et alii; idque ea ratione, quia sicut omni naturae insitus est naturalis amor sui, ita et naturalis timor eorum quae ut noxia concipiuntur. Jam vero cum peccatum valde noceat, et hominis dignitati ob suam turpitudinem, et famae atque honori si aliis innotescat, et rei familiari si ea dilapidetur, et corpori si morbos pariat; cumque ex culpa reatus omnis existat poenarum, quas vel humana lex vel divina decernit, non est omnino supra naturam odisse peccatum, quod naturam ipsam tot malis nocumentis facit [Col. 0352B] obnoxiam. Atque hoc initium quoddam poenitentiae est et reversionis ad Deum. Quare ita constituta, tolerari potest illa distinctio (licet paulo durior sit) quam Cassianus tradit collat. 13 cap. 17: Quorumdam, inquit, Deus est susceptor, quorumdam salvator. Non enim ibi de gratia justificante loqui videtur (secundum eam namque omnium salvator est, quia quicumque justificantur, ab hoc salvatore justificantur), sed remoto conatu accessuque ad justificationem, secundum quem eorum vocat Deum salvatorem, quos ex otio et ignavia salvat in totum, eorum vero susceptorem, quorum bonam aliquam sollicitudinem benevole suscipit, et misericorditer promovet. Postremo quod ait Cassianus coll. 13 cap. 19, divinae fuisse dignationis quod David per Prophetam fuerit reprehensus, quod vero peccatum suum agnoverit, propriae fuisse libertatis opus, exponi potest juxta id quod ipse ibidem praecedenti capite scripserat, nempe in hominis esse libertate et arbitrio gratiam Dei negligere vel amare, [Col. 0352C] eique vel obsequi vel resistere, ut decernit Trident. conc. sess. 6 c. 4, ita tamen ut numquam intelligatur exclusa specialis Dei motio, qua fit ut vocanti obsequatur, et peccatum efficaciter detestetur. Quare cum Cassianus praemisisset Dei gratiam, quae non solum intus, sed etiam foris arguebat Davidem, subdit propriae fuisse libertatis opus quod peccatum suum agnoverit.



QUARTA CASSIANI PROPOSITIO.

Nonnullum fidei motum ex nobis incipere.---Significatur id collat. 13 cap. 11 et 13, clarius vero c. 15, ubi exercuisse Christum scribit curationes secundum mensuram fidei in qua unumquemque reperit, vel sicut unicuique ipse partitus est; ac si dicat, fidem aliquam nos habere ex nobis, quamdam vero Deum impartiri. Multo rectius senserat coll. 3, cap. 16, donari et augeri fidem a Deo, nisi haec et id genus alia loca intelligantur de fide seu persuasione humana, cum iis quae revelat Deus per Ecclesiam, [Col. 0352D] incipimus saltem probabiliter assentiri propter aliquas rationes, argumenta, miracula, sanctitatem evangelizantis Christum: cujusmodi fidem naturaliter acquiri posse auctores sunt Sotus lib. III Sent. distinct. 27 quaest. unica, Durand. lib. II Sent. distinct. 28 quaest. 1, Alex. Alensis part. III quaest. 68 membr. 2, Bonaventura lib. III Sent. distinct. 23 art. 2 qu. 2, Cajet. 1-2 qu. 109 art. 1 notab. 3, Capreol. lib. III Sent. distinct. 24 quaest. unic. art. 3 ad arg. Scoti cont. 2 conc., ubi etiam multa loca S. Thomae adducit pro hac sententia; a qua certe nec videtur abhorrere ipsemet S. Thomas 2-2 quaest. 6 art. 1, ubi concedit posse esse aliquam persuasionem humanam inducentem ad credendum, sed non sufficientem, nempe ad fidem catholicam; nam ad humanam non negaret, cum omnis persuasio humana naturaliter apta sit ad gignendum aliquam opinionem et assensum levem saltem. Quare ibidem quaest.: [Col. 0353A] art. 3, haeretico non credenti unum articulum denegat fidem catholicam etiam circa reliqua quae credit; concedit tamen humanam ex proprio judicio ac voluntate nascentem, id quod haeretico posset obtingere etiam ante acquisitum fidei humanae habitum, ut si qua hora credidit, postmodum non credat. Hoc ipsum etiam rationi valde consentaneum est, quia ea quae extrinsecus nos ad fidem movent, qualia sunt miracula, vitae sanctitas, prophetiae, et caetera id genus, etsi non pariunt evidentiam veritatis, afferunt tamen evidentiam credibilitatis, id est, ostendunt non esse temeritatis vel imprudentiae credere, et propterea in assensum aliquem potest sua sponte natura prorumpere; non catholicum tamen, nisi Spiritus sancti lumine collustretur. Sed qualis qualis fuerit Cassiani sententia, certum est multo magis probandam esse Prosperi expositionem contendentis tam Andreae, Petri, Pauli, aliorumque apostolorum fidem, quam Zachaei, Cornelii, Centurionis et Latronis vocationem, gratiae ascribendam; et non modo [Col. 0353B] non illos, sed ne hos quidem habuisse ullum fidei motum, antequam gratia praevenirentur, quia licet Spiritus sanctus foris eos non traxerit, traxit tamen intus, qui suos varie trahit ad salutem: Neque enim, inquit Prosper, putandum est quod potentia gratiae eos tantum ad filium attrahat, quos aut voce increparit, aut poena attriverit, aut terrore tremefecerit; illorum autem mentibus nihil suae virtutis admoveat per tranquillam cohortationem. Haec Prosper. Certe hic locus praeter alios causam videtur praebuisse Gelasio papae ut Cassiani opera inter apocrypha numeraret.



QUINTA CASSIANI PROPOSITIO.

Nostris orationibus nonnumquam Dei gratiam praeveniri, juxta illud: Et mane oratio mea praeveniet te.---Traditur id coll. 3 c. 19 et coll. 13 c. 9 et 12. Nihil haec sententia habere videtur absurdi. Licet enim ipse orandi Deum affectus sit donum Dei, nihil tamen [Col. 0353C] prohibet aliquem ejus conatum ex naturae bono posse depromi, et per eum nos Dei adjutorio quadamtenus dignos effici. Id enim quodammodo significant haec verba Patrum. Chrysostomus homil. 2 in Epist. II ad Corinth. Tu quoque et illud jam mihi considera, quod etiam si quid Deus praestat ex misericordia, tamen multum haec momenti afferat deprecatio. Initio siquidem misericordiis Dei salutem suam acceptam ferebat: Deus, inquit, misericordiarum ipse nos eripiet; hic vero illorum etiam precibus acceptam refert. Nam et illum qui tam multa talenta debebat, ubi procubuisset ad genua, miseratus est; sic enim scriptum est: Misericordia motus dimisit illum. Quin et Cananeae post multam instantiam et importunos clamores, tandem largitus est filiae salutem, et tamen illam ex misericordia servavit. Hinc itaque discimus quod quamquam misericordiam sumus experturi, tamen ut nos ipsos prius misericordia dignos praebeamus oportet. Hieronymus lib. III contra [Col. 0353D] Pelagianos: Scito, inquit, baptismum praeterita donare peccata, non futuram servare justitiam, quae labore et industria ac diligentia, et semper super omnia Dei clementia custoditur; ut nostrum sit rogare, illius tribuere quod rogatur; nostrum incipere, illius perficere. Et infra: Totus sermo sanctorum ad Deum oratio est, tota oratio et deprecatio extorquet clementiam Salvatoris, ut qui nostris viribus et studio salvari non possumus, illius misericordia conservemur. Ubi autem misericordia et gratia est, liberum ex parte cessat arbitrium, quod in eo tantum est, ut velimus atque cupiamus, et placitis tribuamus assensum. Jam in Domini potestate est, ut id quod cupimus, quod laboramus ac nitimur, illius ope et auxilio implere valeamus. Hilarius in Ps. CXVIII: Est a nobis, inquit, cum oramus, exordium, ut munus a Deo sit. Nec S. Thomas ab hac doctrina videtur alienus: nam 2 qu. 83 art. 10, concedit peccatoribus orationem ex bono naturae desiderio [Col. 0354A] procedere, eamque a Deo exaudiri, non ex debito justitiae, sed ex pura misericordia, si necessaria ad salutem perseveranter ac pie pro se homines petant; quod ultimum Cajetanus exponit de intentione, qua etiam peccator potest in aliquo opere diligere Deum propter ipsum Deum. Si quis autem contendat hanc pietatem ad impetrandum necessariam, non posse esse sine aliquo speciali auxilio, ut significare videtur ibidem art. 15 ad 1, certe is negare non poterit ex sententia S. Thomae aliquam orationem posse ex naturae bono prodire, quamvis impetratura non sit, nisi ex divino auxilio aliqua illi pietas adjungatur. Neque quem moveat canone 3 concilii Arausicani sic statuentis: Si quis invocationem humanam gratiae Dei dicit conferri, non autem ipsam gratiam facere ut invocetur a nobis, contradicit Isaiae prophetae vel Apostolo idem dicenti: Inventus sum a non quaerentibus me, palam apparui iis qui me non interrogabant. Ipsum enim concilium canone 6 semet [Col. 0354B] exponit, cum affirmat sine gratia Dei non posse orari sicut oportet; id enim, ut oportet fieri non potest sine fide et spe. Augustinus in Psalm. LXXXVII: Ego, inquit, ad Dominum clamavi, hoc est, Dominum ut salvus essem, invocavi. Quomodo autem invocarem, nisi crederem? quomodo crederem, nisi audirem? Sed ut audita crederem, ipse me attraxit. Ex quo fit ut recte consilium statuat gratia faciente nos orare, quia non oramus nisi ex fide, quae gratiae donum est: et qui sentiat solam fidem absque novo auxilio ad aliqualiter Deum deprecandum satis esse a prolatis modo sanctorum sententiis non aberrabit, dummodo non neget etiam ipsis jam credentibus perfectum orandi studium non provenire nisi ex Spiritu sancto, qui postulat pro nobis gemitibus inenarrabilibus, tametsi cum naturaliter divinam Providentiam agnosci posse recipiamus, nihil sit absurdi ex naturae viribus citra ullam fidem divinam posse esse orantis affectum, si non efficacem et ardentem, at aliquem tamen, cum ipsae gentes iis quos deos putabant, templa [Col. 0354C] dicarint, aras, victimas, paeana, sacerdotes instituerint. Sensisse autem Cassianum modico quodam solum conatu orandique affectu Deum a nobis praeveniri, plenum autem ac perfectum a Domino praeveniente proficisci, significari videtur collat. 13 cap. 12 ad finem. Praevenit, inquit, hominis voluntatem misericordia Domini, de qua dicitur: Deus meus misericordia ejus praeveniet me. Et rursus Dominum remorantem atque utiliter quodammodo subsistentem, ut nostrum experiatur arbitrium, voluntas praevenit nostra, cum dicitur: Et mane oratio mea praeveniet te; et iterum: Praeveni in maturitate, et clamavi; et: Praevenerunt oculi mei ad te diluculo. Advocat etiam nos et invitat cum dicit: Tota die expandi manus meas ad populum non credentem mihi et contradicentem. Et invitatur a nobis cum dicimus ei: Tota die expandi manus meas ad te. Exspectat nos cum dicitur per prophetam: Propterea exspectat Dominus, ut misereatur vestri. Ex exspectatur a nobis cum dicimus: Exspectans exspectavi Dominum, et intendit me; et: [Col. 0354D] Exspectabam salutare tuum, Domine. Confortat nos cum dicit: Et ego erudivi et confortavi brachia eorum, ei in me cogitaverunt malitiam. Et ut nosmetipsos confortemus, hortatur cum dicit: Confortate manus dissolutas, et genua debilia roborate. Clamat Jesus: Si quis sitit, veniat ad me et bibat. Clamat etiam ad eum propheta: Laboravi clamans, raucae factae sunt fauces meae, defecerunt oculi mei dum spero in Deum meum. Quaerit nos Dominus, dicens: Quaesivi, et non erat vir; vocavi, et non erat qui responderet. Quaeritur et ipse a sponsa flebiliter conquerente: In cubili meo in noctibus quaesivi quem dilexit anima mea, quaesivi eum, et non inveni; vocavi eum, et non respondit mihi. (Et cap. 7: Divina, inquit, benignitas cum bonae voluntatis in nobis quantulamcumque scintillam emicuisse perspexerit, vel quam ipse tamquam de dura silice nostri cordis excusserit, confovet eam, et exsuscitat, suaque inspiratione confortat.) [Col. 0355A] Vides in iis locis non solum praeveniri nos interdum, praevenire nonnumquam, sed nostrum etiam praevenire esse modicum aliquod initium, quod ut perficiamus praevenimur a Deo.



SEXTA CASSIANI PROPOSITIO.

Etiam post praevaricationis lapsum mansisse in Adam scientiam boni, cum sit lex ipsa naturalis, et quaedam virtutum semina omni animae beneficio Creatoris inserta. Id ad verbum scriptum reliquit collat. 13 c. 12. Ne autem quis existimet scientiam boni cum labe peccati non potuisse consistere, fere omnes sancti Patres naturalem aliquam, licet minus claram quam quae fuerat innocentis Adae, scientiam boni in nobis agnoscunt, et quaedam virtutum semina propensionesque ad ea quae recta sunt. Ita Basilius in Quaest. fusius explicatis ad quaest. 2, Ambros. epist. 71, S. Hieron. epistol. 151 ad Algasiam quaest. 8, Cyrillus Alexand. lib. III contra Julianum, Chrysostomus homil. 9 de Poenitentia, atque interpretes fere omnes [Col. 0355B] in cap. II ad Rom. super illud: Gentes quae legem non habent, ut Chrysost. Hieronym., Oecum. et alii. Quin quod ad veri bonique scientiam pertinet, Augustinus retractat aperte quod lib. II Soliloq. adversus hanc sententiam scripsisse videbatur: Non approbo, inquit lib. I Retract. cap. 4, quod in oratione dixi: Deus qui nisi mundos verum scire noluisti; responderi enim potest, multos etiam non mundos multa scire vera. De seminibus vero virtutum ita scribit lib. de Libero Arbitrio, cap. 10: Satis enim est quod istas tamquam regulas et quaedam lumina virtutum et vera et incommutabilia, et sive singula, sive omnia, communiter adesse ad contemplandum eis qui haec valent sua quisque ratione ac mente conspicere, pariter mecum vides, certissimumque esse concedis.



SEPTIMA CASSIANI PROPOSITIO.

Cavendum esse nobis, ne ita ad Dominum omnia [Col. 0355C] sanctorum merita referamus, ut nihil nisi id quod malum est atque perversum humanae ascribamus naturae. Verba sunt Cassiani collat. 13 cap. 12. Ex quibus ne colligas quosdam naturae meritis, quosdam divina gratia salvos fieri. Non enim id tradidit Cassianus, sed docere voluit, non sicut omnia mala sunt ex nobis, ita omnia merita esse ex Deo solo, cum et Dei et nostra sint omnia, cooperatur enim gratiae nostra voluntas in merendo. Ita passim scribit Cassianus, ut lib. XII de Instit. Ren. cap. 12; collat. 3 cap. 11, 12, 15 et 19, collat. 5 cap. 16 et 24; et collat. 13 cap. 9, 10, 11 et ult. Nec Cassianus solus, sed et universi Patres docent liberi arbitrii vim non solum in eo sitam esse, ut aliquis recte faciat ex seipso, utque vocanti moventique Deo possit obniti, sed etiam ut opus bonum et meritorium non solus Deus perficiat, sed Deus et voluntas nostra, et totum quidem ille, totum et ista. Ita Patres fere omnes docent. S. Hieron. in epistola ad Demetriadem de Virgin. servand., et lib. II et III contra Pelag.; August. l. de [Col. 0355D] Natura et Gratia c. 16 et 29, et lib. de Gratia et Libero Arbitr. cap. 4 et 5, lib. III Hypognosticon; Chrysostomus homil. 2 in Epist. II ad Corinth.; Anselmus in Epist. I Corinth. cap. XV, super illa verba: Non ego, sed gratia Dei mecum; S. Gregorius homil. 9 in Ezechielem; Bernardus lib. de Gratia et Libero Arbitr. et concil. Trident. sess. 6 can. 32.



OCTAVA CASSIANI PROPOSITIO.

Nostrarum qualitatem cogitationum aut recordationum in nostra positam esse potestate. Id affirmat collat. 1 cap. 17 et 19, et collat. 7 cap. 4. Hoc loco illud annotandum est quod scribit Anselmus in lib. de Concordia praescientiae et praedestinationis, gratiaeque ac liberi arbitrii cap. 3. Si bene, inquit, considerentur quae dicta sunt, aperte cognoscitur quia cum aliquid dicit Scriptura pro gratia, non amovet omnino liberum arbitrium; neque cum loquitur pro [Col. 0356A] libero arbitrio, excludit gratiam, quasi sola gratia aut liberum arbitrium solum sufficiat ad salvandum hominem. Recte quidem, quia cum aliquid ex multis causis dependet, nunc uni earum, nunc alteri potest ascribi, dummodo caeterae non excipiantur. Hinc illae Scripturarum voces: Spe salvi facti estis; justus ex fide vivit; Charitas operit multitudinem peccatorum; Poenitentiam agite, appropinquabit regnum coelorum; Fides tua te salvam fecit; Eleemosyna exstinguit peccatum. Nihil horum certe solum justitiam perfecit Christianam, quae tamen nunc isti, nunc illi tribuitur seorsum, quia his omnibus vera pietas nititur. Sic etiam loquuntur et sancti Patres, ex quo magna nobis ad intelligendum Cassianum praesidia comparantur. Nam quod ad cogitationum qualitatem spectat, Augustinus lib. III de Libero Arbitrio ita scribit: Quoniam voluntatem non allicit ad faciendum quodlibet, nisi aliquid visum, quod autem quisque vel sumat vel respuat est in potestate; sed quo viso tangatur nulla potestas est, fatendum est et ex superioribus [Col. 0356B] et ex inferioribus visis animum tangi, ut rationalis substantia et ex utroque sumat quod voluerit, et ex merito sumendi vel miseria vel beatitas subsequatur. Idem tradit Basilius in homilia, Attende tibi ipsi. Augustinum et Basilium sequitur Cassianus, docens qualitatem nostrarum cogitationum a nobis pendere; sed neuter id nobis solum deputat, verum indicare voluerunt esse etiam penes nos, adjuvante Deo, visa quibus tangimur respuere, vel probare, et ita piis meditationibus consuescere, ut turpibus visis aditus praecludatur.



NONA CASSIANI PROPOSITIO.

Post recentem hominis lapsum clarius fuisse lumen rationis, ut minus Deo tunc egeret illuminante quam postmodum. Sic habetur coll. 8 cap. 23. Quod quidem novum judicari non debet, cum id ante Cassianum docuerit Hieronymus epist. 8 de Virginit. ad Demetr. disertis verbis, cujus rei haec ratio potest assignari. [Col. 0356C] Notissimum est philosophis affectus qui sentientem animum perturbant sine corporis commutatione quadam non excitari; sanguis enim nunc effervescit, nunc tepescit; fluit, refluit, procurrit, recurrit. Cor etiam varie, aut contrahitur aut dilatatur. His cordis et sanguinis affectionibus afficiuntur varie parentum corpora, eorumque facultas seminalis, quae vitium quod hausit a fonte ad liberos tamquam ad rivos transfundit; et dum filii naturae quam acceperunt a parentibus vitiatam, suis ipsi moribus adjiciunt corruptelam, fit ut quo diuturnior temporum decursus est, eo bona naturae semina magis obruantur, majorque nepotibus quam eorum majoribus necessitas gratiae illuminantis accedat.



DECIMA CASSIANI PROPOSITIO

Dividere Spiritum sanctum varios gratiae gradus pro vario hominum captu, labore, industria, conatu. Id significat lib. VI de Instit. Renunt. cap. 18, collation. 3 cap. 11 et 12, collat. 13 cap. 15 et 16. Hoc ut catholice [Col. 0356D] intelligatur, illud tenendum est, nostrum hunc captum et conatum, cui Deus suae gratiae dicitur adaptare mensuram, referri posse ad tria. Primum quidem ad remotam praeparationem, quae cum nonnulla esse possit ex nobis, cum Deus eam misericorditer respicit et juxta eam sua dona largitur, dici potest utcumque noster conatus mensura gratiae. Utcumque dixi, quia non proprie et perfecte, tum quia isthaec praeparatio vix fines meriti congruentis ingreditur, tum quia illius modum divinae largitatis magnitudo frequenter excedit, quod diserte Cassianus affirmat coll. 13 cap. 16, additque, cap. 11 et 15, nonnullos esse quos de salutis suae remedio nihil cogitantes, neque ad id se praeparantes, Deus spontanea gratiae suae dignatione praeelegit. Referri potest secundo loco noster ille conatus et captus ad proximam dispositionem: cujus quia Deus est auctor, cum ejus modulo Deus justificantem gratiam metitur, non [Col. 0357A] potest nostra voluntas dici mensura gratiae, sed divina, quae tantum gratiae qua justificamur infundit, quantum gratiae praevenienti admoverat, licet etiam hic nostrae voluntatis conatus exigatur, qui tamen cum divina licet motione conjunctus, ad justitiam consequendam, meriti obtinet condignitatem, ut in concil. Trident. sess. 6 c. 8 decernitur. Postremo noster ille captus et conatus spectari potest in eo qui gratia jam inhaerente justus est, et negari non potest illam esse mensuram ex condignitate parem augendae gratiae et charitati. Charitas, inquit Augustinus tract. 5 in epist. Joan., meretur augeri, ut aucta mereatur et perfici. Idem concil. Trid. sess. 6 cap. 10. Et licet vir justus solo habitu gratiae virtutumque infusarum non satis munitus sit ad pietatis opera vel omnia vel semper obeunda, ad nonnulla tamen et aliquamdiu inhabitantem gratiam et virtutes satis esse circa novi auxilii necessitatem sentiunt Cajet. 1-2 q. 109 art. 8, Dominicus Sotus lib. III de Natura et Gratia c. 4, et Decanus Lovaniensis art. 7 [Col. 0357B] de Lib. Arb. Et sicut in potestate est obtinentis gratiam ea nihil uti ad operandum (propter quod rogat Apostolus: Ne in vacuum gratiam Dei recipiamus, et ipse de se praedicat: Gratia ejus in me vacua non fuit), ita etiam justo unicuique liberum est vel tantum operari quantum potest ex gratia, vel minus; ita ut posse operari tantum, aut tantum, sit ex gratia; operari vero lentius aut enixius, intra mensuram et latitudinem acceptae gratiae; et per gratiam quam possidet, aliam majorem, minoremve lucrari, ex nostra pendeat libertate, ut ait Cassianus, nec ad id novo semper sit opus auxilio. Multa sunt in hanc sententiam sanctorum Patrum testimonia, praesertim Hieronymi lib. II advers. Jovinianum, et lib. I contra Pelagian., Dionysius Areopag. lib. de Coelest. Hierarch. cap. 9 et lib. de Divin. Nom. cap. 5, Orig. lib. VII in cap. VIII ad Rom., Chrysost. hom. 9 quod nemo laeditur nisi a se ipso. Immo idem hic sanctissimus doctor homil. 19 in Act. Apost. significat id [Col. 0357C] quod Cassianus lib. IX cap. 18 docet de peculiari progressu S. Pauli in scientia ob vehemens Scripturarum studium.



UNDECIMA CASSIANI PROPOSITIO.

Eos quorum Deus fidem ac virtutem per se vel per alium tentatorem explorat a divina gratia paulisper subrelinqui, ut probentur, et suis non Dei viribus vincant. Totidem verbis id asserit collat. 13 cap. 14, atque ita tentatam putat tolerantiam Job traditi in manus Satanae, obedientiam Abrahae in filio immolando, et fidem centurionis cui Dominus suam praesentiam obtulit, dicens: Ego veniam et curabo eum. Mirabitur quisquam tam gloriosam de teterrimo hoste victoriam fortissimo Job obtingere potuisse sine gratia, ut ei videantur nec martyres in suis agonibus gratiae viribus eguisse, si Job tam gravem oppugnatorem Deo non juvante prostravit. Duplex huic loco potest adhiberi interpretatio. Prior quidem, quod hic Cassianus usurpet gratiae nomen juxta latissimam [Col. 0357D] ejus significationem, qua non solum internas Spiritus sancti motiones habitusque infusos, sed omnem etiam gratuitam Dei curam justorumque protectionem extrinsecus adhibitam comprehendit, quo sane modo eos destituere divina gratia dicitur quos a molestiis, laboribus, aerumnis, nocumentis non servat aut liberat. Hinc illi justorum gemitus et querelae: Deus, Deus meus, quare me dereliquisti; Dicentes, Deus dereliquit eum, persequimini et comprehendite eum, quia non est qui eripiat; Et dixit Sion, Dereliquit me Dominus, et Dominus oblitus est mei, etc. Et haec derelictio sanctorum vexationem cruciatumque designat, non internae fortitudinis amotionem. De hac enim praecipue sunt illae promissiones: Non te deseram, neque derelinquam; Cum ipso sum in tribulatione; Non vidi justum derelictum; Sapientia venditum justum non dereliquit, etc. Cassianum vero non loqui de interna derelictione, sed de externa nec de [Col. 0358A] gratia auxiliante ad perferendum, sed de gratia nos protegente a malis, patet ex illis verbis quae de Job in hunc modum scribit; Licet etiam gratia Dei non in totum illi defuisse credenda sit, quae tantam tentatori tentandi tribuit potestatem, quantam et illum resistendi noverat habere virtutem, non eum ab illius impugnatione sic protegens ut nullum virtuti humanae relinqueret locum, sed hoc tantum procurans, ne violentissimus inimicus, animam ejus amentem faciens et impotem sensu, impari eum atque iniquo certaminis pondere praegravaret. Et infra de Abraham: Unde, inquit, non immerito fidei ejus constantia comprobatur, atque ad eum subveniente gratia Dei, quae eum paulisper subreliquerat ut probaret, ita dicitur: Ne inferas manum tuam in puerum neque facias ei quidquam, nunc enim scio quia times Deum tu, et non pepercisti filio tuo dilecto propter me. Itaque docere tantum voluit justos destitui gratia quae vindicat ab adversis, non ea quae eos in adversis fovet ac sustinet ne succumbant; et pugnare eos non Dei [Col. 0358B] viribus ait, sed suis; Dei namque viribus tunc pugnarent cum Deo agente servarentur illaesi, suis vero pugnant cum laesi tolerant ea quae laedunt. Suis dixit, non suis tantum, ut nostrae voluntatis conflictum et conatum adhibendum esse moneret, non autem soli gratiae fidendum. Ideo dixerat de Job eum contra inimicum sua virtute, non Dei solius gratia protegente, congressum esse, nec absque ulla virtute patientiae suae divina tantum opitulatione suffultum. Et infra: Cum istum, inquit, prophetam aut somniatorem surgere permiserit Deus, itane eos quorum fidem probare disponit protecturus esse credendus est, ut nullum penitus locum quo suis viribus cum tentatore confligant libero eorum reservet arbitrio? Alteram subjiciam interpretationem, ut licet gratia proprie pro dono intus opitulante aut etiam inhabitante sumatur, hac tamen bifariam destitui nos posse intelligamus. Primum cum non suppeditatur facultas ad sustinendum necessaria. Iterum [Col. 0358C] cum licet quantum satis est suppetat, nil ultra tamen additur, quod id, quod pati possumus, ex gratia minus laboriosum molestumque reddatur. Priori quidem modo numquam Deus quaerentes se derelinquit, posteriore autem frequenter. Vult enim suos athletas virtutes quas ipsis impertiit exercere, nec quaerere ut nullo dolorum molestiarumque sensu tangantur, tamquam divinae dulcedinis ebrietate consopiti, sed acceptae gratiae vim totam experiantur, perferendo et quanta illa est in praxim et opus adhibendo, licet id ipsis multum tristitiae et angoris sit allaturum, ut in eos quadrent illae voces: Euntes ibant et flebant mittentes semina sua; Omnis creatura ingemiscit et parturit usque adhuc; Non solum autem illa, sed et nos ipsi primitias spiritus habentes; Mulier cum parit, tristitiam habet, quia venit hora ejus, etc. Derelinquit igitur suos Deus cum novam gratiam non suggerit, sed collatae usum exigit. Praeclare totum hunc locum illustrat Origenes lib. III , Sicut hi, inquiens, qui agonibus praesunt eos qui ad [Col. 0358D] certamen veniunt utcumque neque fortuito inter se sinunt inire certamina; sed diligente examinatione, prout corpora viderint vel aetates, aequissima comparatione jungentes illum cum illo, verbi gratia, pueros cum pueris, viros cum viris, qui sibi vel aevi vel roboris propinquitate conveniant; ita intelligendum est etiam de divina Providentia, quod omnes qui in hos humanae vitae descenderint agones justissima moderatione dispenset secundum rationem uniuscujusque virtutis, quam ipse solus qui solus corda hominum intuetur agnoscit, ut alius quidem pugnet adversus carnem talem, et alius quidem in tantum tempus, alius vero in tantum; et ut alter instiget carnem in hoc vel illud, alius vero in aliud; tum vero ut alius resistat adversus inimicam potestatem illam vel illam, alius vero adversus duas ve, tres simul; aut nunc quidem adversus aliam, nunc iterum adversus aliam, et certo tempore quo adversus [Col. 0359A] illam; vel post quae gesta adversus quas pugnet, post quae vero adversus quas malitias. Intuere enim ne forte tale aliquid indicetur per hoc quod dicit Apostolus: Fidelis autem Deus, qui non patietur vos tentari supra id quod potestis; id est, pro eo quod singuli pro virtutis suae quantitate vel possibilitate tentantur. Nec tamen quoniam diximus justo judicio unumquemque pro virtutis suae quantitate tentari, idcirco putandum est quia omni genere deceat vincere qui tentatur; sicut ille quidem qui in agone contendit, quamvis aequa moderatione comparatus sit adversario, non tamen omni genere vincere poterit. Verum nisi aequalis fuerit certantium virtus, non erit justa palma vincentis, nec juste culpabitur victus, propterea quod permittit quidem nos tentari, non tamen supra id quod possumus, pro viribus enim nostris tentamur: ut vero hoc quod posse nobis ipse dedit, vel strenue vel segniter impleamus, in nobis est. Dubium enim non est quin in omni tentatione adsit nobis tolerandi virtus, si tamen nos competenter [Col. 0359B] utamur virtute concessa. Non enim idem est habere vincendi virtutem, et vincere; sicut ipse Apostolus cautissimo sermone signavit, dicens: Quia dabit Deus exitum, ut sustinere possitis, non ut sustineatis. Multi enim sustinent, sed in tentatione vincuntur. A Deo autem datur non ut sustineamus (alioquin nullum jam videretur esse certamen), sed ut sustinere possimus. Ea autem virtute, quae nobis data est ut vincere possimus secundum liberi arbitrii facultatem, aut industrie utimur et vincimus, aut segniter, et superamur. Si enim totum nobis hoc detur ut omni genere superemus, et nullo modo vincamur, quae jam superest causa certandi ei qui vinci non potest? aut quod palmae meritum ubi repugnandi adimitur vincendique facultas? Si vero aeque quidem omnibus nobis vincendi possibilitas praebeatur, in nostra autem positum sit potestate, quomodo hac possibilitate uti debeamus; id est, vel industrie vel segniter, justa erit vel victi culpa, vel [Col. 0359C] palma victoris. Haec Origenes. Cui consimilia scribit S. Gregorius, sed brevius lib. II Moral. cap. 11. Idem vero cum Origene sensisse Cassianum, ex collat. 13 cap. 13 potest intelligi; namque sic scribit: Magister gentium licet gratia Dei apostolatus gradum sortitum se fuisse testetur, dicens: Gratia Dei sum id quod sum, tamen se quoque divinae gratiae respondisse pronuntiat, dicens: Et gratia ejus in me vacua non fuit, sed abundantius illis omnibus laboravi; non autem ego, sed gratia Dei mecum. Nam cum dicit: Laboravi, conatum proprii signat arbitrii. Cum dicit: Non autem ego, sed gratia Dei, virtutem divinae protectionis ostendit. Cum dicit: Mecum, non otioso neque securo, sed laboranti ac desudanti eam cooperatam fuisse declarat. Haec Cassianus, et subdit statim initio capitis 14: Quod etiam in Job, probatissimo athleta suo, cum eum diabolus expetisset ad singulare certamen, divinam legimus providisse justitiam. Vides quod de Paulo dixerat, transferre etiam in Job, nempe ut laboraverit quidem, non tamen [Col. 0359D] solus, sed gratia Dei cum ipso, et gratia Dei in eo vacua non fuerit, quod et sequentibus confirmat verbis: Si contra inimicum, inquit, non sua virtute, sed Dei solius fuisset gratia protegente congressus, et absque ulla virtute patientiae suae, divina tantum opitulatione suffultus (animadverte non excludi gratiam, sed solam fuisse negari, quia Job ex se adhibuit usum gratiae, et hoc appellat Cassianus sua illum virtute pugnare), multiplices illas tentationum moles pertulisset, quomodo non illam calumniosam diabolus, quam prius emiserat vocem adversus eum, justius iterasset; Numquid gratis Job colit Deum? Non tu vallasti eum ac domum ejus, et universam substantiam ejus per circuitum? Sed aufer manum tuam, id est, sine eum suis mecum viribus decertare, nisi in faciem tuam benedixerit tibi. Sed cum nullam ejuscemodi querimoniam calumniosus hostis post conflictum audeat iterare, non Dei sed illius se victum [Col. 0360A] viribus confitetur. Illius, inquit, viribus, quia suis ille viribus usus est, gratia praeferens omnem molestiam, nec exspectans tantam sibi superinfundi gratiam, quae omnem molestiam absorberet; sed exprompsit quidquid in ipso erat ut gratiae cooperaretur, quae quidem absque dubio pugnae erat aequalis, licet atrocissimae. Non enim sine copiosa gratiae ubertate ad tantam pervenisset sanctitatem, quantam divinum illud praeconium declarat: Numquid considerasti servum meum Job, quod non sit ei similis in terra, homo simplex et rectus ac timens Deum, et recedens a malo? Hanc praeterea Cassiani fuisse sententiam declarat, quod de Abraham ibidem subdit: Explorationem, inquit, fidei in Abraham quoque divina dispensavit justitia cum dicitur: Et factum est post haec verba tentavit Deus Abraham. Non enim illam fidem quam ei Dominus inspirabat, sed illam quam vocatus semel atque illuminatus a Domino, per arbitrii libertatem poterat exhibere, experiri voluit divina justitia. Vides augmentum solum gratiae tempore [Col. 0360B] tentationis removeri, non gratiam ante collatam, cujus usum in tentatione poterat exhibere. Eadem ratione exponi potest tam quod subdit de Deo nos probante per pseudoprophetam aut somniatorem, quam quod scribit de gentibus in circuitu Hebraeorum relictis ut Israel exerceretur ad praelium; illud etiam quod de Centurionis fide affirmat, de qua Dominus in Evangelio: Non inveni tantam fidem in Israel. Non enim Cassianus, qui saepe docuerat fidem esse donum Dei, negat Centurionis fidem a Patre luminum descendisse, sed supra fidem qua jam Centurio credebat in Christum, aliam adjectam fuisse, ut in magnificam illam professionem erumperet: Domine, non sum dignus, etc. Illam enim contendit exhiberi potuisse ex fide quam jam habebat. Cui rei quaedam favere videntur argumenta: primum, quod scribit, cum Dominus ei suam obtulit praesentiam, ideo obtulisse ut fidem tentaret, in qua fidei exploratione similem illum facit Abrahae, Abrahae vero non [Col. 0360C] fidem ascribit, sed usum. Deinde, quod subdit haec verba: Tale est et illud quod ab Apostolo dicitur: Itaque qui se existimat stare, videat ne cadat. Tentatio vos non apprehendit nisi humana. Fidelis autem Deus, qui non permittet vos tentari supra id quod potestis, sed faciet cum tentatione exitum, ut sustinere possitis. Cum enim dicit, Qui stat, videat ne cadat, sollicitam reddit arbitrii libertatem, quam utique noverat percepta gratia vel stare per industriam, vel cadere per negligentiam posse. Cum autem infert: Tentatio vos non apprehendit nisi humana, infirmitatem eorum et inconstantiam necdum robustae mentis exprobrat, qua adhuc spiritalium nequitiarum turbinibus non poterant impugnari, adversum quos semetipsum vel illos perfectos noverat quotidie dimicare, de quibus ad Ephesios dicit: Jam non est nobis colluctatio adversus carnem et sanguinem, sed adversus principatus, adversus potestates, adversus mundi rectores tenebrarum harum, contra spiritalia nequitiae in coelestibus. Cum vero subjungit: Fidelis autem Deus, qui non [Col. 0360D] permittet vos tentari supra id quod potestis, non utique optat ne eos Dominus tentari permitteret, sed ne supra id quod sustinere poterant tentarentur. Illud enim indicat humani arbitrii facultatem, hoc vero Domini gratiam tentationum luctamina moderantis ostendit. In his igitur omnibus approbatur ita semper divinam gratiam arbitrium hominis incitare, ut illud non in omnibus taliter protegat ac defendat, ut non etiam propriis eum conatibus congredi adversum spiritales faciat inimicos, in quibus vel gratiam Dei victor, vel infirmitatem suam superatus intelligat; et ita discat non de sua fortitudine, sed de divino semper sperare suffragio, atque ad suum jugiter recurrere protectorem. Neque moveat quemquam quod de Centurionis fide paulo ante dixerat: Nullius laudis esset ac meriti, si id in eo Christus quod ipse donaverat, praetulisset; alioquin dixisset: Non dedit tantam fidem in Israel. Non enim de fidei habitu, ut [Col. 0361A] ostendimus, loquitur, sed de usu atque actu quem exhibere nostrae potestatis est; et in hoc posita est ratio meriti nascentis ex opere operantis, de quo hic erat sermo. Hae duae expositiones huic capiti posse [Col. 0362A] convenire videntur, quarum alteram nisi cautus lector adhibeat, Cassianum hac in re cum Pelagianis sensisse facile judicabit.




[Col. 0361]
PAUCAE QUAEDAM CASSIANI SENTENTIAE PIAM INTERPRETATIONEM DESIDERANTES.



Col. 8, cap. 17, et Coll. 13 cap. 12.
[Col. 0361A]

Unicuique nostrum duo cohaerent angeli, id est, bonus et malus, ut liber Pastoris docet.---De hoc libro Pastoris ita scribit Hieronymus in Catalogo virorum illustrium: Hermas cujus apostolus Paulus ad Romanos scribens meminit, asseritur auctor esse [Col. 0361B] libri qui appellatur Pastor, et apud quasdam Graeciae Ecclesias etiam publice legitur. Revera utilis liber, multique de eo scriptorum veterum usurpaverunt testimonia; sed apud Latinos ignotus est. Haec Hieronymus. Caeterum tanto ante Tertullianus in libro de Pudicitia, eam scripturam ab omni concilio Ecclesiarum inter apocrypha et falsa judicatam affirmat; et demum Gelasius papa in cap. Sancta Rom. distinct. 15, ut apocrypham repulit. Itaque quod de malo angelo liber ille Pastoris affirmat, falsum est, licet id scripserit etiam Origenes homil. 35 in Lucam, nisi forte figurate, mali angeli nomine, qui nobis cohaeret, fomes ipse intelligatur peccati, qui ex mali angeli suggestione traxit originem.



Coll. 9 cap. 19.

Qui mentis est purissimae, novit testimonio conscientiae suae, cum apparuerit Christus, mox ejus se futurum esse consortem.---Huc pertinet illud Pauli ad Romanos cap. VIII: Ipse Spiritus testimonium reddit [Col. 0361C] spiritui nostro, quod sumus filii Dei, et illud II ad Corinth. I: Gloria nostra haec, testimonium conscientiae nostrae. Ex hoc testimonio dicit Cassianus nosse justos fore se Christi consortes, sed non affirmat eos id certo nosse quia haec notitia certior incertiorve esse potest, prout Spiritus sanctus per clariora vel obscuriora signa reddit nobis de nostra salute testimonium, qualia sunt interna dulcedo, mentis illustratio, vitae puritas, et id genus alia, in quibus tamen nihil est indubitatum, nisi certissima accedat revelatio, quasi humanae menti opus est, ut in agnoscenda Spiritus sancti praesentia non fallatur, multo magis ut de sua perseverantia in bono certior fiat. Quare quod ponit Cassianus testimonium conscientiae de obtinendo Christi consortio, nec de perseverante, nec de praesente justitia potest esse certum, sed vel de altera, vel de utraque probabiliter verum.



Col. 9 cap. 23 sive 24.

[Col. 0361D] In oratione Dominica nihil caducum vult a se Christus, nihil vile, nihil temporale aeternitatum conditor implorari.---Non quod putet Cassianus temporalia non esse petenda, sed non esse eorum causa petitionem spiritalium posthabendam. Subdit enim: Magnificentiae Dei ac munificentiae maximam irrogabit injuriam, quisquis his sempiternis petitionibus praetermissis transitorium aliquid et caducum ab eo maluerit postulare.



Coll. 17 cap. 15 et seq. et lib. V de Instit. Renunt. cap. 37 et 39.

Ex quadam aeconomia et dispensatione licere officiose mentiri. Et hanc maculam seu nubeculam quamdam subire potius quam veritatem profiteri nobis aliis noxiam, probatur ex patriarcharum multis prophetarumque mendaciis, qui omnibus omnia facti, aliquid a perfectionis rigose relaxavere mentiendo.---Haec sententia tuta non est, ut fuse probat Augustinus libris duobus contra Mendacium ad Consentium eamque [Col. 0362A] damnat in Priscillianistis haereticis. Unde Innocentius III cap. Super eo de Usuris, decernit divini verbi praecepto tueri ne quis etiam pro alterius vita servanda mentiatur. Verum priusquam ea veritas ab Ecclesia definiretur, nonnulli Patres, Platonem lib. V de Rep. secuti, senserunt virum prudentem posse officioso mendacio non secus uti quam medicamento. [Col. 0362B] Ita Origenes lib. VI et X Stromat.; Chrysostomus in fine libri primi de Sacerdotio, et homil. 32 et 53 in Genesim, et epist. ad Olymp.; S. Hieronymus in II cap. Epistolae ad Galatas: quod ei per litteras objicit Augustinus. Horum itaque sententiam secutus est Cassianus, priusquam Ecclesia contrarium decerneret.



Collat. 20 cap. 8.

Quis est qui non possit suppliciter dicere: Peccatum meum cognitum tibi feci, et injustitiam meam non operui, ut per hanc confessionem etiam illud confidenter subjungere mereatur: Et tu remisisti impietatem cordis mei? Quod si verecundia retrahente revelare coram hominibus erubescis, illi quem latere non possunt, confiteri ea jugi supplicatione non desinas, ac dicere: Iniquitatem meam ego cognosco, et peccatum meum contra me est semper; tibi soli peccavi, et malum coram te feci; qui et absque ullius verecundiae publicatione curare, et sine improperio peccata donare consuevit.---Non [Col. 0362C] videtur negare necessitatem poenitentiae et confessionis secretae, sed publicae, cujus ipsemet Cassianus meminit lib. II de Institut. renunt. cap. 15 et 16, lib. III cap. 7, lib. IV cap. 16 et 20, lib. I de Incarnat. cap. 4. Et certe si quis attente ejus verba perspiciat, animadvertet ea in publicam quadrare poenitentiam de peccatis secretis: Si revelare, inquit, peccata tua coram hominibus erubescis, non dixit, coram homine, vel sacerdote; et subdit: Deus remittere consuevit absque ullius verecundiae publicatione, et sine improperio; nam a secreta confessione longe absunt et publicatio et improperium: de qua illum non esse locutum, illud argumento est, quod nullus veterum aut recentiorum hunc illi errorem objecerit. Quare secutus videtur doctorem suum Chrysostomum ita passim loquentem, qui tamen numquam, sicut nec ejus praedecessor Nectarius, secretam sustulit confessionem, sed publicam, ut fuse adversus Calvinum probat Decanus Lovaniensis art. 5 de Confessione.



Collat. 21 cap. 4.
[Col. 0362D]

Sic David praecepta legis cognoscimus, qui praecipiente Mose ut inimicis talio redderetur, non solum hoc non fecit, verum etiam dilectione complexus est persequentes, et pro his Domino pie supplicans etiam lugubriter flevit, et ultus est interfectos.---Praecipiente, inquit; et vere: praecipitur enim Exod. XXI, Levit. XXIV, Deuter. XIX; sed judicibus praecipitur, qui ministri Dei sunt ad vindictam malorum, laudem vero bonorum; privatis autem id non praecipitur, immo prohibetur, cum dicitur Deut. XXXII: Mea est ultio, et ego retribuam. Quod Paulus Apostolus in Epist. ad Rom. cap. XII, iis verbis refert: Scriptum est: Mihi vindicta, et ego retribuam. Tametsi neque Moses, neque ulla lex vetuit, quin deposito odio et cessante scandalo, possent privati a judicibus exposcere ultionem studio justitiae bonive publici, vel ad emendationem peccantis, ut fuse declarat S. Thomas 2-2 [Col. 0363A] quaest. 108: nam quae de perferendis injuriis ac remittendis habentur in Evangelio, non secundum operis exhibitionem semper, sed secundum animi praeparationem exponit Augustinus lib. de Serm. Domini in monte cap. 34. Hanc legis concessionem dicitur David supergressus quod nollet uti lege quae praecipiebat judicibus ut talionem redderent, praesertim cum id qui laesi erant postularent.



Ibidem cap. 10.

Factum Theonae qui post consummatum matrimonium, relicta conjuge, monasticam vitam professus est, Cassianus narrat si non studio laudatoris, at fide narratoris, et subdit: Puto tot spiritalium virorum Deo auctore prolatum non errasse judicium; quod etiam tanta signorum, ut supra jam dictum est, admiratio confirmabat.---Quae verba significant peculiarem aliquem instinctum sancti Spiritus intervenisse vel impellentis ad faciendum, vel factum comprobantis virtute miraculorum; idque praeter ordinem et legem, [Col. 0363B] ut haberemus quod miraremur, non quod imitaremur.



Ibidem cap. 29.

Pro intelligendo cap. 29 col. 21, illud videtur praemonendum, duplicem a theologis distingui legis tam divinae quam humanae vim ac potestatem: unam quidem quae instar regulae humanas dirigit actiones, suique transgressores peccati vinculo devincit; alteram vero quae subditos ad sui observantiam cogit, minis eos poenisque coercendo. Et quidem constat inter omnes catholicos quod ad vim directricem pertinet omnes legi subjacere, sive injustos sive justos, sive imperfectos sive perfectos, ita ut qui eam violant scientes et volentes, licet antea sanctissimi fuerint, et culpam et poenae reatum incurrant. Quod vero spectat ad cogendi puniendique potestatem, perfectos viros a lege Paulus apostolus eximit, cum dicit. Justo non est lex posita; quia non coacti metu poenarum obtemperant legi, sed ex charitate, quae si perfecta est, [Col. 0363C] foras mittit timorem. Ita sentit August. concione 10 in psal. CXVIII; ita et Cassianus l. IV de Inst. renunt. cap. 39, et col. 21 cap. 13. His expositis facile est catholice interpretari quod de Quadragesima scribit eadem col. cap. 29; sic enim ait: Hac igitur Quadragesimae lege qui justus atque perfectus est non tenetur, nec exigui hujus canonis subjectione contentus est, quem profecto illis qui per totum anni spatium deliciis vel negotiis saecularibus implicantur Ecclesiarum principes statuerunt; ut vel hac legali quodammodo necessitate constricti, his saltem diebus vacare Domino cogerentur, ac dierum vitae suae, quos totos quasi fructus quosdam fuerant voraturi, vel decimas Domino dedicarent. Caeterum justi quibus lex non est posita, quique spiritalibus non exiguam illam, id est, decimam partem, sed totum vitae suae tempus impendunt, quia liberi sunt a decimarum legalium functione, idcirco si eos superveniens honesta et sancta necessitas coarctarit, audent stationem jejunii absque ulla disceptatione laxare. Hoc ipsum probat Rabanus lib. II de Instit. cleric. cap. 20, et Isidorus [Col. 0363D] lib. I de Ecclesiasticis Officiis cap. 36, et uterque Cassiani testimonio id confirmat. Non desunt tamen qui suspicentur hoc loco favere Cassianum Begardis et Beguinis, quorum haereses damnatae sunt sub Clemente V in concilio Viennensi, relato inter Clementinas in clem. Ad nostrum, de Haereticis. De secundo enim et tertio illorum errore ita scribit concilium: Asserunt secundo quod jejunare non oportet hominem nec orare postquam gradum perfectionis hujus modi fuerit assecutus; quia tunc sensualitas est ita perfecte spiritui et rationi subjecta, quod homo potest libere corpori concedere quidquid placet. Tertio, quod illi qui sunt in praedicto gradu perfectionis et spiritu libertatis, non sunt humanae subjecti obedientiae, nec ad aliqua praecepta Ecclesiae obligantur quia (ut asserunt) Ubi Spiritus Domini, ibi libertas. Neutrum errorem sapit Cassianus, qui col. 10 c. 10 perfectos toto anno affirmat jejunare, orare [Col. 0364A] vero omnibus momentis et actionibus, et praeter frequentissimas obedientiae laudes, quibus omnes suas Institutiones et Collationes aspersit, collatione etiam 19 c. 6 inter alia commoda vitae socialis, quae esse commemorat in coenobio, illud adjicit abbas Joannes, quod usque ad finem, inquit, subjectus abbati, illum aliquatenus videar aemulari, de quo dicitur: Humiliavit semetipsum factus obediens usque ad mortem, merearque illius verbum humiliter dicere: Quia non veni facere voluntatem meam; sed voluntatem ejus qui misit me Patris. A lege itaque Quadragesimae non eximit perfectos, vel nomine perfectionis, vel praetextu vanae libertatis, quo nitebantur Begardi et Beguini, dicentes: Ubi Spiritus Domini, ibi libertas; sed tribus de causis, quae ex ejus verbis colligi possunt: primum, quia justo non est lex posita, ait Apostolus I Tim. I; deinde quia qui totum vitae tempus spiritalibus officiis impendunt, liberi sunt a decimarum legalium functione, qualem dicit esse Quadragesimam, per quam tamquam decimatio quaedam dierum anni Deo [Col. 0364B] redditur; postremo, si eos superveniens honesta et sancta necessitas coarctarit. Atque hae tres causae, si recte intelligantur, verae sunt. Quod etiam ad primam attinet, notissimum est viros justos ac perfectos teneri quidem lege, et culpae poenaeque obnoxios esse, si eam ut recte vivendi ducem non sequantur; liberos tamen a lege dici, qua parte terroribus ac poenis homines ad sui cultum observantiamque compellit, hoc enim severitatis metu non indigent viri justi, quibus Spiritus sancti gratia et charitas dilatavit cor ad currendam viam mandatorum Dei. In quem sensum seipsum explicat Cassianus in hac coll. c. 13 et lib. IV Instit. Renunt. c. 39. Altera vero causa vim habet apud eos qui sentiunt non teneri eos lege, praesertim humana, apud quos finis et ratio legis locum non habet. Nam si quadragenarium jejunium institutum fuit ut decimae quaedam annui temporis Auctori temporum solverentur, abunde eas solvunt qui omne vitae tempus et se totos [Col. 0364C] Deo tamquam holocausta quaedam exhibent, in multa patientia, in tribulationibus, in necessitatibus, in angustiis, in laboribus, in vigiliis, in jejuniis, in castitate, etc. Certe si legis potestas legis fine nititur, non possunt non probare secundum Cassiani rationem, qui legis obligationem ex ejus fine desumunt. Quorum sententia, licet eam Ecclesia nusquam damnaverit, quinimmo a plerisque viris doctissimis defendatur, mihi tamen non usquequaque probatur, nisi tertia Cassiani ratio accedat, hoc est, honesta et sancta necessitas, quae si sit evidens, nec ad praelatos, penes quos jus est dispensandi in hujusmodi Ecclesiae sanctionibus, facilis patet accessus, potest per se ipsum unusquisque jejunium solvere, ut auctor est D. Thomas 2-2 quaest. 147 art. 4.



Coll. 21 cap. 30.

Sciendum sane hanc observantiam Quadragesimae, quamdiu Ecclesiae illius primitivae perfectio inviolata permansit, penitus non fuisse. Non enim praecepti hujus [Col. 0364D] necessitate, nec quasi legis sanctione constricti, arctissimis jejuniorum terminis claudebantur, qui totum anni spatium aequali jejunio concludebant. Verum cum ab illa apostolica devotione desciscens quotidie credentium multitudo suis opibus incubaret, nec eas usui cunctorum secundum apostolorum instituta divideret, sed privatim impendiis suis consulens non servare tantum, sed etiam augere contenderet, Ananiae et Sapphirae exemplum non contenta sectari; id universis tunc sacerdotibus placuit, ut homines curis saecularibus illigatos, et pene (ut ita dixerim) continentiae vel compunctionis ignaros, ad opus sanctum canonica jejuniorum indictione revocarent, et velut legalium decimarum necessitate compellerent, quae utique infirmis prodesse posset, perfectis praejudicare non posset, qui sub gratia Evangelii constituti, voluntaria legem devotione transcendunt.---Hic locus non pugnat usquequaque cum Patrum constantissima sententia qui [Col. 0365A] Quadragesimam ad apostolorum referunt traditionem. Licet enim instituendi quadragesimale jejunium ratio consecrata fuerit tum in Mosis, Eliae et Christi jejunio, tum in praecepto Domini de jejunando generaliter, cum dicit Luc. V: Venient autem dies, cum ablatus fuerit ab illis sponsus, et tunc jejunabunt, etc., tunc in multis commodis quae ex jejunio oriuntur; fieri tamen potuit ut cum primis illis nascentis Ecclesiae annis fere quotidie jejunarent universi, nullum fuerit de Quadragesima praeceptum, sed illud postmodum ad pullulantem jam quorumdam licentiam coercendam accesserit de sententia omnium sacerdotum, hoc est, apostolorum et seniorum. Nam etiam hos adhiberi solitos in concilium ab apostolis Lucas Act. XV testatur. Certum itaque est Quadragesimam apostolorum esse institutam, probabile etiam cum ipsa incoepisse Ecclesia; hoc tamen non usque adeo certum, ut catholice non potuerit opinari Cassianus post aliquot, hoc est, decem vel duodecim annos institutam, et ita quidem, ut ejus [Col. 0365B] institutio et perfectis non praejudicaret, ut Cassianus ait, eo modo quem exposuimus superiore capite, et incontinentes ad officii munus revocaret, ob quos praecipue instituebatur; quod non obscure significat S. Leo serm. 4 de Quadragesima. Debebatur, inquit, quidem tantis mysteriis ita incessabilis devotio, et continuata reverentia, ut tales permaneremus in conspectu Dei, quales nos in ipso Paschali festo dignum est inveniri. Sed quia haec fortitudo paucorum est, et dum carnis fragilitate austerior observantia relaxatur, dumque per varias actiones vitae hujus sollicitudo distenditur, necesse est de mundano pulvere etiam religiosa corda sordescere, magna divinae institutionis salubritate provisum est ut ad reparandam mentium puritatem quadraginta nobis dierum exercitatio mederetur, in quibus aliorum temporum culpas et pia opera redimerent, et jejunia casta decoquerent.



Lib. V de Institut. Renunt. cap. 40.

[Col. 0365C] Laudat duos adolescentes, qui vitam amittere maluerunt, quam circa seniorum mandatum vesci ficubus, cum aliud non haberent.---Recte quidem laudat obedientiam et simplicitatem ob quam ipsis id vitio datum non est, tametsi ex suo genere non sapienter id factum sit, cum potuissent (nisi aetatis imperitia obstitisset) mandatum senioris in extremo necessitate pro se interpretari, si id ad vitam sufficere potuisset.



Lib. XII de Institut. Renunt. cap. 4 et 5.

Amisit diabolus beatitudinem qua Dei munere fruebatur.---Beatitudinem vitae intellige, non patriae. Illa in fide, spe, amore et contemplatione absentis boni posita est; haec vero in Deo videndo facie ad faciem, atque eo sicut cogniti sumus cognoscendo.



Lib. III de Institut. Renunt. cap. 2.

Gratius est voluntarium munus quam functiones quae canonica compulsione redduntur.---Gratius, subaudi, [Col. 0365D] nobis; nam Deo, non item, nisi ex accidenti, cum tristitia ex praecepto multum demit ex animi hilaritate, cujusmodi affectio aptior est ad incrementa charismatum, quam tristitia ex necessitate, Hilarem enim datorem diligit Deus.



Ibidem, cap. 9 et 10.

Causam cur in Urbe sabbato olim jejunaretur, putat esse quia apostolum Petrum eodem die contra Simonem magum conflictaturum Romani assererent jejunasse, cum antea non jejunaretur.---At Innocentius I epist. 1 ad Eugubinum episcopum cap. 4 feria sexta et sabbato jejunandum esse tradit, quia ea biduo moesti ob Christi Domini mortem jejunarunt. Si ambae causae nequeunt esse verae, error est Cassiani in historia, quam, cum ipse ab Urbe longe abesset, ita retulit sicut acceperat a quibusdam Romanorum, quos in ea sententia fuisse refert Augustinus epist. 86 ad Casulanum, tametsi addat a plerisque Romanis [Col. 0366A] eam falsam judicari. Quod vero adjicit Cassianus toto Orienti jejunari ex traditione apostolica quinis hebdomadae diebus, sabbato vero et dominico die jejunium solvi, ne corpus inedia flacescat, id observari a multis, maxime a monachis, testatur Augustinus. Romae etiam paucissimos clericos aut monachos sex diebus jejunare, ut solo die dominico jejunium relaxent. Illud etiam Cassiano cum Augustino convenit, nec in Oriente, nec in multis Occidentis partibus sabbato jejunari: ex quo colligunt hoc jejunium ex apostolorum traditione non discessisse, et recte. Neque Innocentius jejunium sabbati apostolorum praecepto institutum tradit, sed exemplo, nempe quia apostoli cum Christus pateretur jejunarunt. Quartam tamen et sextam ferias jejunio deputatas ab apostolis sensit Augustinus: illa, quia tunc consilium iniere de occidendo Domino; hanc vero, quia in ea mortuus est; sabbato autem, quia quievit in sepulcro post opus redemptionis, ut olim Deus, peracto creationis opificio. Inde, ait Augustinus, [Col. 0366B] orta varietas, ut alii sint (maxime Orientis populi) qui propter requiem significandam mallent relaxare jejunium; alii propter humilitatem mortis Domini jejunare, sicut Romana et nonnullae Occidentis Ecclesiae, inter quas fuit Africana, a qua Mediolanum profecta mater Augustini, cum ibi non jejunantes sabbato reperisset, hujusmodi responsum ab Ambrosio accepit: Quando Romae sum, jejuno sabbato, quando hic sum, non jejuno, ut ibidem Augustinus et epistola 128 ad Januarium narrat. Et quidem non de sabbati, sed de quartae et sextae feriae per annum jejunio, tamquam per totam Ecclesiam recepto, et ab apostolis tradito, idem cum Augustino scribunt Clemens Alexandrinus lib. VII Stromatum, Epiphanius haeresi 75, Origenes hom. 10 in Levit., Damascenus lib. de Haeresibus, in Aerianis.



Lib. V de Institut. Renunt. cap. 34.

Abbas Theodorus monet monachum ad Scripturarum [Col. 0366C] notitiam pertingere cupientem, in animo potius purgando quam in commentatorum libris operam atque industriam debere collocare. Non aliud certe docet quam quod universi Patres, praecipuum nempe intelligendarum Scripturarum praesidium in cordis positum esse puritate, tametsi commentatorum libros, praesertim sanctorum nequaquam damnet; se ipsum enim damnaret, qui in libro ultimo de Incarnatione Domini ad finem ex Patrum libris clarissima adversus Nestorium testimonia depromit, nec depromere potuisset, nisi eos diligenter perlegisset.



Coll. 1 cap. 20.

Quo genere illi quoque decepti sunt, qui post professionem monachi, nitore sermonis et quibusdam sunt philosophorum dogmatibus incitati, quae prima fronte piis quibusdam sensibus ac religioni consonis audientes, velut auri fulgore, fallentia, quos semel superficie illexerant, velut numismatibus aereis falsisque deceptos, perpetuo nudos ac miseros reddiderunt, vel ad saeculi [Col. 0366D] eos strepitum revocantes, vel haereticos errores, ac praesumptiones tumidas pertrahentes. Quod etiam Achar in libro Jesu Nave legimus fuisse perpessum, qui de castris Allophylorum regulam auream concupiscens atque furatus, anathemate percuti atque aeterna meruit morte damnari. Non damnat Cassianus eloquentiae vel philosophiae studium, quo adjuti et invisibilia Dei per ea quae facta sunt intelligimus, et divinorum dogmatum veritatem explicamus, tuemur, et exornamus; sed incautos reprehendit, qui vanis quibusdam inventis philosophorum capiuntur potius quam ex ipsorum stercore aurum excernant, et Aegyptiorum se superstitione contaminant potius quam ipsis tamquam injustis possessoribus vasa detrahant ad veri Dei cultum transferenda, quod faciendum esse docet Augustinus lib. II de Doctrina Christiana c. 4, cum ethnicorum libris vacatur: quo delectu ac discrimine qui usi non sunt, multarum haeresum segetem [Col. 0367A] ac pabulum habuere philosophiam, ut scribit Tertullianus lib. de Praescriptionibus haereticorum, et lib. adversus Hermogenem.



Lib. 8 de Institut. Renunt. cap. 20.

Sciendum tamen in eo quod in quibusdam exemplaribus invenitur: Qui irascitur fratri suo sine causa, reus erit judicio, superfluum esse, sine causa, et adjectum ab his qui amputandam iram pro justis causis minime putaverunt, cum utique nullus quamlibet absque ratione commotus sine causa se dicat irasci. Quamobrem apparet ab eis adjectum qui propositum non intellexerunt Scripturae volentis fomitem iracundiae omnimodis amputare, nullamque indignationis occasionem penitus reservare, ne dum jubemur irasci cum causa, etiamsi sine causa irascendi nobis intromittatur occasio. Finis enim patientiae non in irascendo juste, sed penitus in non irascendo consistit; licet a quibusdam hoc ipsum, quod dicitur, sine causa, ita interpretari sciam, quod scilicet sine causa irascatur is [Col. 0367B] cui expetere ultionem irato non liceat. Melius tamen est ita tenere, ut novella exemplaria multa et antiqua omnia inveniuntur esse perscripta.---Idem ante Cassianum dixerat Hieronymus super illud Matthaei V: Qui irascitur fratri suo. In quibusdam, inquit, codicibus additur, sine causa; caeterum in veris definita sententia est, et ira penitus tollitur. Et contra Pelagianos: Qui irascitur fratri suo sine causa reus erit judicio, licet in plerisque codicibus antiquis, sine causa, additum non sit, ut scilicet, ne cum causa quidem debeamus irasci. Augustinus etiam lib I Retract. c. 19. Neque tamen hos doctores credendum est commendare voluisse Stoicorum , quam refellit August. lib. IX de Civitate Dei, c. 4, et merito. Nam si ira non fuerit cum causa subest, ut ait Chrysostom. hom. 11 in Matthaeum, nec doctrina proficit, nec judicia stant, nec crimina compescuntur. Irae itaque nomine, Hieronymus et Cassianus affectum quemdam intellexerunt qui rationem antevertit. Hic [Col. 0367C] enim etiamsi ex justa causa erumpat, modum servare non potest; ideo penitus non irascendum monent. [Col. 0368A] Caeteri iram aliquando concedunt, quia eam intelligunt, quae imperium rationis excitat ac moderatur. Unde S. Greg. lib. I Moral. cap. 33: Curandum, inquit, summopere est, ne ira, qua instrumentum virtutis assumitur, menti dominetur; nec quasi domina praeeat, sed quasi ancilla ad obsequium parata, a rationis tergo numquam recedat. Et licet Cassianus eodem lib. c. 6, 7 et 8, significet irae ministerium ad hoc solum nobis esse insertum, ut lascivientibus motibus ac vitiis animi nostri irascamur, tamen eadem de causa nonnumquam etiam erga alios iram proferendam esse cum ratio postularit, non obscure significat coll. 16, c. 26, cum scribit: Nec ego dixi quod illius qui fortis est ac robustus virtus tolerantiaque vincenda sit, sed quod infirmi pessima valetudo, illius qui sanus est sustentatione nutrita, atque in deterius quotidie prolabens, generatura sit causas ob quas ipse ultra non debeat sustineri.



Coll. 11 cap. 13.

[Col. 0368B] Cassianus Christum vocat hominem Dominicum, quomodo et ante vocarant multi antiqui Patres, et Augustinus lib. LXXXIII quaest. 36, tametsi hanc locutionem postmodum emendarit lib. I Retract. c. 19, quia cum Christus Dominus sit, Dominicus improprie diceretur: significaretur enim illum hominem non esse Deum ac Dominum, sed Dominicum, hoc est, esse suppositum humanum unitum Domino, seu supposito Domini; quare duo supposita in Christo fingerentur, quod Nestorianum est. Et quoniam constat Cassianum non solum non consensisse Nestorio, sed contra eum septem libros scripsisse, quibus probat non duas, sed unam esse Christi personam; ideo homo Dominicus apud eum excusandus est eo modo quem ponit S. Thomas III part., quaest. 16, art. 3: Homo, inquit, Dominicus nonnulla ratione posset defendi, quia scilicet posset aliquis dicere quod dicitur homo Dominicus ratione humanae naturae quam significat hoc nomen homo, non autem [Col. 0368C] ratione suppositi. Vide Rufinum in Apologia pro Origene, prope finem.




[Col. 0367]
DE CASSIANI DOCTRINA ANNOTAMENTUM DIDACI ALVAREZ. Ex lib. I disp. 2 § 3 de Auxiliis div. grat. et viribus lib. arbit. Error Cassiani circa necessitatem gratiae et vires naturales nostri arbitrii.

[Col. 0367C] Antequam dicta Cassiani subjiciamus, advertere oportet, ipsum in collat. 13 abbatis Chaeremonis, mentem ejusdem abbatis aperuisse circa gratiam et liberum arbitrium. Cujus sententiam, quia non reprobat eam, visus est sequi; ac propterea S. Prosper in libro quem contra Collatorem composuit, eum vehementer impugnat, et a Pelagianorum semitis non discedere evidentissimis demonstrat argumentis ex Scriptura sacra et Augustini scriptis depromptis. Unde et Gelasius pontifex d. 15 cap. Sancta Romana, Joannis Cassiani librum, qui appellatur Pastoris, inter apocrypha numerat. Et doctores Lovanienses, qui in doctrina [Col. 0367D] Augustini sunt eruditissimi, annotationes quasdam et censuram in varia dicta Cassiani subjecerunt, in fine impressionis Antuerpiae 1578.

Est ergo primum dictum Cassiani: Homo in natura lapsa habet naturale judicium ad cognoscendum bonum et malum, et naturalem facultatem ad utrumque amplectendum. Verba ejus sunt (Collat. 13 c. 12, in princ.): Nec enim talem Deus hominem fecisse credendus est, qui nec velit umquam nec possit bonum, alioquin nec ei liberum permisit arbitrium, si ei tantummodo malum ut velit et possit, bonum vero a semetipso nec velle nec posse concessit. Et post pauca, probat non amisisse genus humanum, post praevaricationem Adae, scientiam boni, ex illo ad Rom. II: Cum enim gentes, quae legem non habent, [Col. 0368C] naturaliter ea quae legis sunt faciunt, etc. Ait enim: Concepit ergo Adam, post praevaricationem, quam non habuerat, scientiam mali; boni vero quam acceperat scientiam non amisit. Denique non amisisse humanum genus, post praevaricationem, scientiam boni, etiam Apostoli sententia evidentissime declaratur, qua dicit: Cum enim gentes, quae legem non habent, naturaliter ea quae legis sunt faciunt (Rom. II). Et paulo inferius subdit: Denique ut possibilitatem in eis esse signaret, increpans Pharisaeos: Quid autem, inquit, etiam ex vobis ipsis non judicatis, quod justum est (Luc. XII)? quod utique eis non dixisset, nisi eos judicio naturali id quod aequum est, [Col. 0368D] scisset posse discernere. Unde cavendum est nobis ne ita ad Deum omnia sanctorum merita referamus, ut nisi quod malum atque perversum est, naturae ascribamus humanae. Et paucis interjectis, inquit: Manet in homine liberum semper arbitrium, quo gratiam Dei possit, vel negligere, vel amare.

Dicit secundo, hominem habere naturaliter quaedam virtutum semina, quae tamen, nisi per gratiam ad perfectionem pervenire non possunt: Dubitari ergo, inquit (Cap. 12 cit.), non potest, inesse quidem omni animae naturaliter virtutum semina, beneficio Creatoris inserta; sed nisi haec opitulatione Dei fuerint excitata, ad incrementum perfectionis non poterunt pervenire, quia secundum apostolum: Neque qui plantat est aliquid, neque qui rigat, sed qui incrementum [Col. 0369A] dat Deus (I Cor. XIII). Et cap. 8: Qui cum in nobis Deus ortum quemdam bonae voluntatis inspexerit, illuminat eam confestim, atque confortat, et incitat ad salutem; incrementum tribuens ei, quam vel ipse plantavit, vel nostro conatu viderit emersisse.

Dicit tertio hominem posse ex sola facultate liberi arbitrii habere charitatem. Colligitur haec assertio ex ejus dictis, coll. 13 c. 14, ubi explicans illud Deuter. XIII (Secundum LXX): Tentat te Dominus Deus tuus ut palam fiat, utrum diligas eum in toto corde tuo, et tota anima tua, an non, inquit, Sed utique nec tentari eos justitia Domini permisisset, nisi parem in eis scisset inesse resistendi virtutem, qua possent aequitatis judicio in utroque merito vel rei vel laudabiles judicari. Idem colligitur ex capite decimo, ubi fatetur, inesse omni animae naturaliter virtutum semina, in quibus etiam comprehendit charitatem, cum absolute loquatur de virtutibus. Unde sanctus Prosper hoc dictum tribuit Cassiano, cum ait (Lib. cont. Coll. cap. 30): Et tanta est, secundum istum, [Col. 0369B] liberi arbitrii vel incolumitas vel facultas, ut charitatem quae in omnium arce virtutum est, non ex Dei munere, sed ex sola habeat voluntate.

Dicit quarto, quod homo in natura lapsa sufficientes vires habeat ad resistendum tentationibus etiam gravioribus, et superandas quascumque difficultates. Ita dicit collat. 13 cap. 14, ubi loquens de tentationibus Job, quae gravissimae fuerunt, inquit: Sed cum nullam ejusmodi querimoniam calumniosus hostis post conflictum audeat iterare, non Dei, sed illius se victum viribus confitetur. Licet etiam gratia Dei non in totum illi defuisse credenda sit, quae tantam tentatori tentandi tribuit potestatem, quantam et illum resistendi noverat habere virtutem, non eum ab illius impugnatione sic protegens, ut nullum virtuti humanae relinqueret locum. Et paucis interjectis: Et quid eos necesse est vel tentari, quos ita infirmos novit ac fragiles, ut nequaquam virtute sua valeant resistere tentatori? Sed utique nec tentari eos justitia Domini permisisset, nisi [Col. 0369C] parem in eis resistendi scisset inesse virtutem, qua possent aequitatis judicio in utroque merito vel rei vel laudabiles judicari. Et coll. 7 cap. 7 Germano dicenti: Resisti illis (scilicet tentationibus terribilibus adversariorum) ab hac praesertim fragili carne impossibile crederemus, nisi ad hanc opinionem vestris sententiis velut coelestibus animaremur oraculis. Respondet capite octavo, ejusdem collat.: Quamobrem sicut in illis est instigationis copia, ita et in nobis virtus respuendi sive acquiescendi libertas est attributa. Unde capite decimo quarto explicat illud: Fidelis autem Deus, qui non permittet vos tentari supra id quod potestis (I Cor. X), de potestate resistendi tentationibus ex facultate naturae. Ait enim: Fidelis autem Deus, qui non permittet vos tentari supra id quod potestis, sed faciet cum tentatione et exitu, ut sustinere possitis: Cum enim dicit, Qui stat videat ne cadat, sollicitam reddit arbitrii libertatem, quam utique noverat, percepta gratia, vel stare per industriam, vel cadere per negligentiam posse. Et post pauca: Fidelis autem [Col. 0369D] Deus, qui non permittet vos tentari supra id quod potestis: non utique optat, ne eos Dominus tentari permitteret, sed ne supra id quod sustinere poterant tentarentur. Illud enim indicat humani arbitrii facultatem; hoc vero Domini gratiam tentationum luctamina moderantis ostendit.

Dicit quinto, Deus exspectat nostros conatus, et aliquando nos praevenit. Primam partem hujus dicti expressis verbis tradit Cassianus collat. 13 c. 13, cum ait: Et ita semper gratia Dei nostro in bonam partem cooperatur arbitrio, atque in omnibus illud adjuvat, protegit ac defendit, ut nonnumquam etiam ab eo quosdam conatus bonae voluntatis, vel exigat, vel exspectet, ne penitus dormienti aut inerti otio dissoluto sua dona conferre videatur, occasiones quodammodo quaerens quibus, humanae segnitiei torpore discusso, non irrationabilis munificentiae suae largitas videatur. Et cap. 12 inquit: Exspectat nos, cum dicitur per [Col. 0370A] Prophetam: Propterea exspectat Dominus, ut misereatur nostri (Isaiae XXX).

Quod autem aliquando Deus non praeveniat, affirmat eodem cap. 12, cum ait: Praevenit ergo hominis voluntatem misericordia Domini, de qua dicitur: Deus meus misericordia ejus praeveniet me (Psal. LVIII). Et rursus Dominum remorantem, atque utiliter quodammodo subsistentem ut nostrum experiatur arbitrium, voluntas praevenit nostra, cum dicitur: Et mane oratio mea praeveniet te (Psal. LXXXVII). Et cap. 17 docet Deum quorumdam quidem volentium et sitientium cursum ad majorem incitare flagrantiam, quosdam vero etiam nolentes invitosque compellere. Et idem repetit cap. 18, ubi ait: Et alios quidem volentes currentesque suscipere, alios quidem nolentes renitentesque pertrahere, et ad bonam cogere voluntatem.

Dicit, sexto, non esse ita totum tribuendum gratiae, quin aliqua laus et industria servanda sit libero arbitrio. Ait enim (Collat. 13 c. 14) nullius enim [Col. 0370B] laudis esset ac meriti, si id in eo Christus quod ipse donaverat praetulisset, alioquin dixisset: Non dedi tantam fidem in Israel. Hanc etiam assertionem tribuit Cassiano S. Prosper (Libro cont. Collat. diffinit. 11), cum ait: Impius sensus, qui putat beatiorem esse hominem cui Deus nihil dederit, quam cui universa contulerit.

Dicit, septimo, hominem ex facultate naturae posse medicum quaerere, et sanitatem desiderare: Nec enim, inquit (Ead. Collat. c. 9, in fine), cum voluerit quis sanitate perfruitur, aut de aegritudinis morbo, pro arbitrii sui desiderio liberatur. Quid autem prodest sanitatis gratiam concupisse, nisi Dominus, qui vitae ipsius usum tribuit, etiam vigorem incolumitatis impartiat? Quae verba sanctus Prosper impugnans (S. Prosper. Lib. cont. Collat. c. 8), ait: Doces ergo non posse hominem per semetipsum apprehendere sanitatem, sed habere eum a semetipso desiderium sanitatis, et sua tantum sponte venire ad medicum, non etiam hoc ipsum [Col. 0370C] medici esse quod veniat.

Dicit, octavo, homini ex naturalibus conanti facere quod in se est gratiam dari, qua Deus bonos conatus naturae dirigit, confortat, et voluntatem incitat ad salutem. Ne autem cum Pelagio consentire videatur. sic istam assertionem temperat, ut dicat conatus illos non esse meritorios gratiae, nec semper necessarios. Et quidem quod homini conanti ex naturae viribus detur gratia, affirmat coll. 13 cap. 8, cum ait: Qui cum in nobis ortum quemdam bonae voluntatis conspexerit, illuminat eam confestim, atque confortat, et incitat ad salutem, incrementum tribuens ei quam vel ipse plantavit, vel nostro conatu viderit emersisse. Et cap. 11: Nam cum videt nos Deus ad bonum velle deflectere, occurrit, dirigit, atque confortat: Ad vocem enim clamoris tui statim ut audierit, respondebit tibi (Isaiae XXX).

Quod autem illi conatus non sint meritorii gratiae, asserit in cap. 16 ejusdem collationis, statim in principio, cum inquit: Nemo autem existimet haec a nobis [Col. 0370D] ob hoc fuisse prolata, ut nitamur astruere summam salutis in nostrae fidei ditione consistere secundum quorumdam profanam opinionem, qui totum libero arbitrio deputantes, gratiam Dei dispensari secundum meritum uniuscujusque definiunt. Et cap. 13, postquam dixerat nonnumquam Deum exigere vel exspectare quosdam conatus bonae voluntatis, subdit: Et nihilominus gratia Dei semper gratuita perseverat, dum exiguis quibusdam parvisque conatibus tantam immortalitatis gloriam, tanta perennis beatitudinis dona inaestimabili tribuit largitate. Et post pauca: Quantumlibet ergo enixa fuerit humana fragilitas, futurae retributioni par esse non poterit; nec ita laboribus suis divinam imminuit gratiam, ut non semper perseveret.

Quod vero conatus illi non sint semper necessarii, affirmat cap. 13 citato, inquiens: Et ita semper gratia Dei nostro in bonam partem cooperatur arbitrio, atque in omnibus illud adjuvat, protegit ac defendit, [Col. 0371A] ut nonnumquam etiam ab eo quosdam conatus bonae voluntatis vel exigat vel exspectet. Nonnumquam (inquit), non semper. Et cap. 17. Per haec igitur exempla, quae de evangelicis protulimus monumentis, evidentissime poterimus advertere, diversis atque innumeris modis, et inscrutabilibus viis, Deum salutem humani generis procurare; et quorumdam quidem volentium et sitientium cursum ad majorem invitare flagrantiam, quosdam vero etiam nolentes invitosque compellere. Et nunc quidem, ut impleantur ea quae utiliter a nobis desiderata perspexerit adjuvare, nunc vero etiam ipsius sancti desiderii inspirare principia, vel initium boni operis vel perseverantiam condonare. Dicens utique: Quorumdam quidem volentium et sitientium cursum ad majorem invitare flagrantiam, quosdam vero nolentes compellere, satis indicat praecedentes conatus bonae voluntatis non semper esse necessarios ut auxilium gratiae homini conferatur.

Dicit, nono, gratiam praevenientem pendere ex operibus naturae, et causalem istam esse veram, quia [Col. 0371B] initium bonae voluntatis praebet homo, ideo Deus miseretur ei. Constat hoc ex collat. 13 c. 11, in principio, ubi ait: Et ita sunt haec quodammodo indiscrete permixta atque confusa, ut quid ex quo pendeat inter multos magna quaestione volvatur, id est utrum quia initium bonae voluntatis praebuerimus, misereatur nostri Deus; an quia Deus miseretur, consequamur bonae voluntatis initium: multi enim singula haec credentes, ac justo amplius asserentes, variis sibique contrariis sunt erroribus involuti. Et in discursu ejusdem collat. docet: aliquando quia initium bonae voluntatis praebemus, miseretur nostri Deus; aliquando vero, quia Deus miseretur, consequimur bonae voluntatis initium; satis aperte indicans quod propter bonum illum usum nostrae voluntatis datur auxilium praevenientis gratiae. Idem colligitur ex eadem coll. cap. 9, ubi de operibus naturae praecedentibus gratiam intelligit illud Apostoli: Deus reddet unicuique secundum opera ejus (Rom. II). Unde S. Prosper hanc assertionem [Col. 0371C] tribuit Cassiano, cum ait (Lib. contra Coll. c. 6): Quomodo autem non advertis te in illud damnatum incidere, quod, velis nolis, convinceris dicere gratiam Dei secundum merita nostra dari, cum aliquod praecedere boni operis ex ipsis hominibus propter quod gratiam consequantur affirmas. Hoc autem dictum, sicut et praecedens, ita temperat Cassianus, ut dicat gratiam non dari propter bona illa opera, ut propter merita, sed tamquam propter solam occasionem, ut patet ex lib. XII Inst. c. 14, ubi ait: Praesto est namque (scilicet Deus) occasione sibi tantummodo, a nobis bonae voluntatis oblata, ad haec omnia conferenda, Quibus verbis ab operibus naturae omne meritum excludit tam de condigno quam de congruo, cum dicat illa opera solum esse occasionem qua accepta Deus conferat priora auxilia praevenientis gratiae. Et [Col. 0372A] expresse in eodem capite excludit meritum de condigno; nam inter alia inquit: Dicimus enim secundum Salvatoris sententiam dari quidem petentibus, et aperiri pulsantibus, et a quaerentibus inveniri; sed petitionem et pulsationem nostram non esse condignam, nisi misericordia Dei id quod petimus dederit. Et hoc sensu Semipelagianorum errorem Hilarius epistola ad Augustinum intellexisse videtur, cum refert ipsos asseruisse, Nec negari gratiam, si praecedere dicatur talis voluntas quae tantum medicum quaerat, non autem quidquam ipsa jam valeat. In eodem sensu loquitur concil. Arausicanum, canone 6: Si quis sine gratia Dei credentibus, volentibus, desiderantibus et pulsantibus nobis misericordiam dicit conferri. Misericordiam, inquit; nam Massilienses fatebantur auxilia praevenientis gratiae adjuvantis dari ex misericordia, non ex debito justitiae petentibus, quaerentibus, pulsantibus ex facultate naturae, licet occasione horum conatuum naturae tribueretur a Deo.

Eumdem fuisse Semipelagianorum sensum fatentur [Col. 0372B] quidam theologi recentiores ex illis qui negant Deum, actuali gratia adjuvante, praemovere, applicare, seu praedeterminare efficaciter voluntatem creatam ad consentiendum, quod confirmant auctoritate sanctorum Patrum, praesertim Augustin. lib. de Praed. SS. c. 2 dicentis: Videte si aliud agitur isto modo nisi ut gratia secundum merita nostra detur quolibet modo, ac sic gratia non sit gratia. Ubi ponderant particulam illam, quolibet modo, nam ampliat meritum ad quemcumque modum meriti.

Ultimo dicit praedestinationem Dei esse generalem respectu omnium, et non gratuitam respectu aliquorum. Constat hoc ex col. 13. c. 7, ubi ait: Cujus benignitas cum bonae voluntatis quantulamcumque scintillam emicuisse prospexerit, vel quam ipse tamquam de dura silice nostri corporis excusserit, confovet eam, et exsuscitat, suaque inspiratione confortans, vult omnes homines salvos fieri et ad agnitionem veritatis venire. Et post pauca: Qui enim, ut pereat unus ex [Col. 0372C] pusillis non habet voluntatem, quomodo sine ingenti sacrilegio putandus est, non universaliter omnes, sed quosdam salvos fieri velle pro omnibus? Haec in communi dicta sufficiant de errore Pelagianorum et Semipelagianorum. Ex quibus facile poterit unusquisque colligere, in quo Semipelagiani a Pelagianis differant, vel cum illis conveniant. Hoc unum est in calce hujus disputationis notandum, quod Faustus et Cassianus quamlibet vel qualemlibet praevenientem gratiam admiserint, eam tandem re ipsa negaverunt, cum asseruerint secundum meritum fidei nobis dari. Unde Maxentius loquens contra Faustum, qui in suo libro promiserat se probaturum contra Pelagium gratiam non secundum merita nostra dari, inquit: Postea autem immemor sui promissi, totam plenius gratiam evacuare convincitur.




ANNO DOMINI CDXXX.
VIGILIUS DIACONUS.




[Col. 0373]
PROLEGOMENA.

[Col. 0373A] »Vigilius Diaconus, inquit Gennadius cap. 51, composuit ex traditione Patrum Monachorum Regulam, quae in coenobio ad profectum fratrum in conventu legitur, breviato et aperto sermone totius monasticae professionis in se tenentem disciplinam.« In Trithemii Commentariis haec autem leguntur: »Vigilius Diaconus et monachus, vir in Scripturis sanctis studiosus et eruditus, monasticae disciplinae custos et rector, fertur ad aedificationem monachorum quaedam cudisse opuscula, quae ad nostram memoriam venire et locorum et temporum distantia prohibuit. Dicit autem presbyter Gennadius, scripsisse illum valde utilem Regulam de conversatione monachorum in uno libro. De caeteris non loquitur. Claruit sub Honorio et Theodosio [Col. 0373B] principibus, anno 420.« Exstat tamen haec Regula sub titulo Regulae Orientalis ex Patrum Orientalium Regulis collectae a Vigilio Diacono in Codice Regularum quem edidit Romae an. 1661, in-4o, Lucas Holstenius; part. I ed. Paris. 1663, in-4o, p. 88-95; et novae quam accuravit Marianus Brockie et post mortem ejus ediderunt socii ejus Augustae Vind. an. 1759, sex voluminibus in-folio, tom. I, p. 60-64.

[Col. 0374A] Haec Schoenemannus. Jam antea Regulae Vigilii ipse editor Marianus Brockie dixerat:

»Hucusque octo Regulae Orientalium Patrum exhibitae sunt in hoc Lucae Holstenii Codice, ex quibus Vigilius Diaconus hanc Monachorum Regulam composuit, quae proin merito et Orientalis dici potest, quamvis in Occidente scripta videatur. Laudat quidem hanc Regulam Gennadius, asseritque illam breviato et aperto sermone totius monasticae professionis disciplinam continere, ex qua proin S. Benedictus, Anianae abbas, suae Regularum Concordiae multa inseruit; quemadmodum et Smaragdus, S. Michaelis in Lotharingia abbas, in sua Regulae Benedictinae Expositione. Constat autem haec Regula XLVII capitibus, quibus includitur quidquid ad bonum cujusque [Col. 0374B] monasterii regimen pertinet, et quae ex Regula S. Pachomii plerumque desumitur; cum persaepe ibidem propriae S. Pachomii sententiae reperiantur. Vixit quidem Vigilius Diaconus saeculo quinto, sed ignoratur cujus Ecclesiae fuerit diaconus, quamvis apud Gallos floruisse supponi possit, cum nonnulli contendant, hanc Regulam Orientalem, ab ipso compositam, in monasterio S. Maximini Trevirensis eodem saeculo fuisse observatam.«




[Col. 0373]
VIGILII DIACONI REGULA MONACHORUM, Quae vulgo dicitur REGULA ORIENTALIS.
(Cod. Regular. Marian. Brockie tom. I.)
(C,S)

[Col. 0373C] I. Ut neque seniores in regendis fratribus inaniter laborent, neque disciplina juniorum vacillet, quae abbatis conversatione stabilita firma sit, oportet abbatem irreprehensibilem esse, severum, patientem, jejunum, pium, humilem: ut doctoris et patris locum impleat seipsum formam praebens bonorum operum. Ad cujus ordinationem omnes fratres respiciant; nihil sine consilio et auctoritate ipsius facientes. Qui sustinens monasterii necessitates de omnibus quae in monasterio sunt libere judicabit; nullius personam accipiens, nec ulli gratiam praestans, sed unumquemque secundum merita quotidianae conversationis in veritate judicans, admoneat, hortetur, castiget, [Col. 0374C] condemnet, vel suscipiat, si ita utile videtur, venientes ad monasterium; vel ejiciat, si ita necessitas fuerit, male habitantes.

II. In monasterio seniores sint duo, ad quos vel praesente abbate vel absente omnium fratrum disciplina et omnis cura monasterii pertineat: dantes sibi vices per dies, et dividentes inter se pondus ac necessitatem monasterii; ex quibus unus tempore suo praesens in monasterio semper erit, ad praestandum abbati solatium, vel obsequium advenientibus fratribus; et ad procedendum, ubi necessitas communis exegerit, atque diligentiam circa omnia quae ad quotidianam custodiam et conversationem monasterii [Col. 0375A] pertinent adhibendam: ut quaecumque ad obsequium usumque monasterii facienda sunt, sine negligentia et querela faciant. Alius cum fratribus erit, tempore suo exiturus cum ipsis ad omnia opera et omnem necessitatem, providens ne quid contra disciplinam faciant. Qui considerans omnes actus singulorum, si quae contra rationem facta viderit, sed per se emendet, vel abbati indicet.

III. Ille vero, qui secundum ordinem disciplinae ordinatione abbatis ex consilio et voluntate omnium fratrum fratribus praepositus est, omnem ad se curam de disciplina fratrum et diligentiam monasterii revocabit; habens potestatem abbate absente faciendi omnia quae abbas praesens facit. Ille autem patientiam, mansuetudinem, humilitatem, charitatem, [Col. 0375B] aequitatem, sine personarum acceptione servabit; ita agens, ut nec abbati taedium generet, nec fratres intemperantia illius laborent. Haec observabit senior monasterii qui fratribus praepositus est, referens ad abbatem omnia, vel praecipue illa quae per se non voluerit explicare.

IV. Commendatum aliquod etiam a germano fratre nullus accipiat: nihil in cella sua absque praepositi jussione quispiam habeat, nec poma quidem vilissima, et caetera hujuscemodi.

V. Operantes vero fratres nihil loquantur saeculare: sed aut meditentur ea quae sancta sunt, aut certe silebunt.

VI. Qui autem coquinat, antequam fratres reficiant, non gustabit quidquam.

[Col. 0375C] VII. Nemo in cella aut in domo sua habeat quidquam praeter ea, quae in communi monasterii lege praecepta sunt.

VIII. Cumque ad dormiendum se collocaverint, alter alteri non loquatur. Cellam alterius, nisi prius ad ostium percutiat, introire non audeat.

IX. Mutare de his quae a praeposito acceperit cum altero non audebit. Nec accipiet melius et dabit deterius, aut econtrario dans melius et deterius accipiens. Nemo ab altero accipiat quidpiam, nisi praepositus jusserit.

X. Clausa cella nullus dormiat, nec habeat cubiculum quod claudi possit, nisi forte aetati alicujus vel infirmitati pater monasterii concesserit.

XI. Nemo a terra solvat funiculum absque jussione [Col. 0375D] patris. Qui in monasterio fratrum invenerit quidpiam, suspendat ut tollat qui cognoverit.

XII. Ad collectam et ad psallendum nullus sibi occasiones inveniat, quibus se dicat occupatum, quasi ire non possit. Et si in monasterio, vel in agro, aut in itinere, aut in quolibet ministerio fuerit, orandi et psallendi tempus non praetermittat.

XIII. Qui minister est, habeat studium ne quid operis pereat in monasterio. In qualicumque omnino arte, quae exercetur a fratribus, si quid perierit, et per negligentiam fuerit dissipatum, increpetur a patre minister operum; et ipse iterum increpet alium qui opus perdiderit, dumtaxat juxta voluntatem et [Col. 0376A] praescientiam principis, absque quo nullus increpandi fratrem habebit potestatem.

XIV. Si inventus fuerit unus a fratribus aliquid per contentionem agens, vel contradicens majoris imperio, increpabit juxta mensuram peccati sui.

XV. Qui mentitur, aut odio quemquam habere fuerit deprehensus, aut inobediens, aut plus joco quam honestum est deditus, aut otiosus, aut dure respondens, aut habens consuetudinem fratribus detrahendi vel his qui foris sunt, et omnino quidquid contra Regulam Scripturarum est et monasterii disciplinam, et audierit pater monasterii, vindicabit juxta mensuram opusque peccati.

XVI. Si omnes fratres viderint praepositum nimium negligentem, aut dure increpantem fratres, et [Col. 0376B] mensuram monasterii excedentem, referant hoc patri, et ab eo increpetur. Ipse autem praepositus nihil faciat, nisi quod pater jusserit: maxime in re nova. Quae ex more descendit, servabit Regulam monasterii.

XVII. Praepositus vero non inebrietur, nec sedeat in humilioribus locis. Ne rumpat vincula quae Deus in coelo condidit ut observentur in terris. Ne lugeat in die festo Domini Salvatoris; dominetur carni suae juxta mensuram Sanctorum. Non inveniatur in excelsis cubilibus, imitans morem gentilium. Non sit duplicis fidei. Non sequatur cordis sui cogitationes, sed legem Dei. Non resistat sublimioribus tumenti animo potestatibus. Ne fremat, nec hirriat iratus super humiliores; nec transferat terminos Regulae. Non sit [Col. 0376C] fraudulentus, neque in cogitationibus verset dolos; nec negligat peccatum animae suae; nec vincatur carnis luxuria. Non ambulet negligenter. Non loquatur verbum otiosum. Non ponat scandalum ante pedes caeci. Non doceat voluntatem animam suam. Non resolvatur risu stultorum ac joco. Non capiatur cor ejus ab his qui inepta loquuntur et dulcia. Non vincatur muneribus; non parvulorum sermone ducatur. Non deficiat in tribulatione. Non mortem timeat, sed Deum; non praevaricator sit propter imminentem timorem. Non relinquat verum lumen propter modicos cibos. Non nutet ac fluctuet in operibus suis. Non mutet sententiam, sed firmus sit solidique decreti; justus, cuncta considerans; judicans in veritate absque appetitu gloriae; manifestus Deo et hominibus, [Col. 0376D] et a fraude procul. Ne ignoret conversationem suorum, nec ad eorum scientiam caecus existat. Nulli noceat per superbiam; nec sequatur concupiscentias oculorum. Veritatem numquam praetereat: oderit injustitiam. Secundum personam numquam judicet pro muneribus, nec condemnet animam innocentem per superbiam. Non rideat inter pueros: non deserat veritatem timore superatus. Non despiciat eos, qui indigent misericordia. Non deserat justitiam propter lassitudinem; ne perdat animam suam propter verecundiam: ne respiciat dapes lautioris mensae: nec pulchra vestimenta desideret; nec se negligat, sed semper dijudicet cogitationes suas. Non inebrietur vino; sed humilitati junctam habeat veritatem. [Col. 0377A] Quando judicat, sequatur praecepta majorum et legem Dei, quae in toto orbe praedicata est.

XVIII. Si deprehensus fuerit aliquis e fratribus libenter cum pueris ridere et ludere, et habere amicitias aetatis infirmae, tertio commoneatur, ut recedat ab eorum necessitudine, et memor sit honestatis et timoris Dei: si non cessaverit, corripiatur, ut dignus est correptione severissima.

XIX. Qui contemnunt praecepta majorum et Regulas monasterii, quae Dei praecepto constitutae sunt, et parvipendunt seniorum consilia, corripiantur juxta ordinem constitutum, donec corrigantur.

XX. Majores, qui cum fratribus mittuntur foras, quamdiu ibi fuerint, habebunt jus praepositorum, et eorum regentur arbitrio. Docebunt fratres per [Col. 0377B] constitutos dies; et si forte inter eos ortum fuerit aliquid simultatis, audient ipsi majores, et dijudicabunt causam, et dignum culpa increpabunt; vel ad imperium eorum statim pacem pleno corde consocient.

XXI. Si quis frater contra praepositum suum habuerit tristitiam, aut ipse praepositus contra fratrem aliquam querimoniam, probatae fratres conversationis et fidei eos audire debent, et dijudicabunt inter eos. Si tamen absens est pater monasterii, vel alicubi profectus, primum quidem exspectabunt eum: sin autem diutius vident foris demorari, tunc audient inter praepositum et fratrem; ne diu suspenso judicio tristitia major oriatur, ut et ille qui praepositus est, et ille qui subjectus est, et illi qui audiunt, juxta [Col. 0377C] timorem Dei cuncta faciant, et non dent in ullo occasionem discordiae.

XXII. Nullus mittatur foras ad aliquod negotium solus. Missi vero non singuli, sed bini vel terni ambulent: ut dum se invicem custodiunt et consolantur, et seniores eorum de honesta eorum conversatione securi sint, et illi non periclitentur. Observantes tamen hoc, ut non se invicem fabulis inanibus destruant, neque negligentiae dent locum destructionis; sed unusquisque in actu suo attentus sit, prout tempus fuerit.

XXIII. Quando autem reversi fuerint in monasterium, si ante ostium viderint aliquem quaerentem suorum affinium, de his qui in monasterio commorantur, non valebunt ire ad eum, et nuntiare, vel [Col. 0377D] evocare. Et omnino quidquid foris gesserint, in monasterio narrare non praesumant.

XXIV. Omnibus erit potestas legendi usque ad horam tertiam: si tamen nulla causa exstiterit, qua necesse sit etiam aliquid fieri. Post horam vero tertiam si quae statuta sunt, sicut scriptum est, per superbiam, vel negligentiam, vel desidiam intercedentem non custodierit, sciat se cum in hoc errore deprehensus fuerit, culpabilem judicandum; quia per suum errorem et alios in vitium mittit.

XXV. Cellarii vero cura sit, ut abstinentiam et sobrietatem studens illata in monasterio ad sumptus fratrum diligenter et fideliter servet: nihil suscipiens, nec quidquam tradens sine auctoritate vel [Col. 0378A] seniorum consilio. Qui etiam omnia utensilia quae in monasterio sunt, id est, vestem, vas, ferramentum, et quidquid usibus quotidianis necessarium est, custodiat; et unamquamque rem proferens, cum fuerit necessarium, ab eo iterum ad reponendum, cui utendo consignaverit, recepturus. Ad victum vero fratrum proferat ac tradat septimanariis, ad condiendos cibos det necessaria secundum quotidianae expensae consuetudinem, neque profuse neque avare; ne vitio ipsius vel monasterii substantia gravetur, vel fratres patiantur injuriam. Sed et necessitatem infirmorum fratrum ac laborem considerans, nihil aegrotantium desideriis neget ex his, quae habuerit, quantum illis necesse fuerit. Advenientibus diversis fratribus escas parabit. Haec erit cura custodis [Col. 0378B] cellarii, recurrens semper ad seniorum consilium, et requirens de omnibus, vel praecipue de his quae proprio suo intellectu non potuerit adimplere.

XXVI. Ostiarii eura sit, ut omnes advenientes intra januas recipiat; dans eis responsum honestum cum humilitate et reverentia, ac statim nuntians vel abbati, vel senioribus, quis venerit, et quid petierit. Nec ullus extraneorum patiatur injuriam; neque habeat cum aliquo de fratribus necessitatem ac facultatem loquendi, absque scientia abbatis, vel seniorum praesentia. Si quid vero cuicumque de fratribus missum mandatumque fuerit, nihil ad ipsum perveniat priusquam abbati vel senioribus indicetur. Ante omnia ostiarius Monasterii haec observabit, ne quemquam de fratribus foris januam exire permittat.

[Col. 0378C] XXVII. Si quis accesserit ad ostium volens saeculo renuntiare, et fratrum aggregari numero, non habeat libertatem intrandi; sed prius nuntietur patri monasterii, et manebit paucis diebus foris ante januam, ac docebitur orationem Dominicam, et psalmos quantos potuerit discere; et diligenter sui experimentum dabit, ne forte mali quidpiam fecerit, ut turbatus ad horam timore discesserit, aut sub aliqua potestate sit; et utrum possit renuntiare parentibus suis, et propriam contemnere facultatem. Si eum viderint aptum ad omnia, tunc docebitur et reliquas monasterii disciplinas; quae facere debeat, quibusque servire, sive in collecta omnium fratrum, sive in domo cui tradendus est, sive vescendi ordine: ut instructus atque perfectus in omni opere bono [Col. 0378D] fratribus copuletur. Haec observabit custos januae, referens omnia, sicut superius scriptum est, et annuntians senioribus.

XXVIII. Septimanarii ad cibos parandos, vel ad luminaria concinnanda, vel ad nitores faciendos, et quae ad obsequium ususque monasterii pertinent, semper parati sint. Hos nulla alia necessitas occupet, sed in hoc studium impendant, ut rem susceptam utiliter et diligenter impleant. Et si quid forte nesciunt, de his quae agere debent, sine dissimulatione seniores suos semper interrogent.

XXIX. Hi itaque quibus disciplina, vel utilitas, vel opinio, vel obsequium monasterii creditur, officia sibi injuncta fideliter custodiant et impleant. Hos [Col. 0379A] enim errare non decet, qui ad omnes errores emendandos praepositi sunt. Qui si vel superbia, vel negligentia, vel desidia aliqua ex his praetermiserint, quae in Regula continentur; per ipsosque destructio esse coeperit, per quos debet aedificatio crescere, omnibus condemnationibus, quas Regula continet, subjacebunt.

XXX. Inter omnes fratres hoc observabitur, vel obedientes senioribus suis, et deferentes sibi invicem, habeant patientiam, moderationem, humilitatem, charitatem, pacem sine figmento et mendacio, et maledictione, et verbositate, et jurandi consuetudine, ita ut nemo suum quidquam vindicet, neque ullus aliquid peculiariter usurpet; sed habeant omnia communia.

[Col. 0379B] XXXI. Sine seniorum verbo et auctoritate nullus fratrum quidquam agat: neque accipiat aliquid, neque det; neque usquam prorsus procedat.

XXXII. Cum vero inventa fuerit culpa, ille qui culpabilis invenitur, corripiatur ab abbate secretius. Quod si non sufficit ad emendationem, corripiatur a paucis senioribus. Quod si nec sic emendaverit, excommunicetur; et non manducet quidquam. Cui si nec hoc quidem profuerit, in quolibet loco fuerit, postremus inter omnes in psallendi ordine ponatur. Quod si in pravitate perseverat, etiam psallendi ei facultas auferatur. Quem si vel haec confusio non commoverit, abstineatur a conventu fratrum; ita ut nec mensae, nec Missae intersit, neque cum eo ullus frater de junioribus colloquatur. Abstinebitur autem [Col. 0379C] tamdia, quamdiu vel qualitas culpae poposcerit, secundum abbatis ac seniorum arbitrium; vel se ex corde pro culpa poenitens humiliaverit, et veniam erroris sui omnibus praesentibus petierit. Quod si in fratrem peccavit, etiam ab eo fratre veniam petat, cui injuriam fecit.

XXXIII. Si quis errori ejus consenserit, et secundum duritiam illius magis consilium dederit, ut se tardius humiliet, sciat se, cum in hoc errore fuerit deprehensus, simili modo culpabilem judicandum.

XXXIV. Hoc etiam addendum fuit, ut frater, qui pro qualibet culpa arguitur vel increpatur, patientiam habeat, et non respondeat arguenti se: sed humiliet se in omnibus, et emendet.

XXXV. Si vero fuerit aliquis tam durus et tam [Col. 0380A] alienus a timore Domini, ut tot castigationibus et tot remissionibus non emendet, projiciatur de monasterio, et velut extraneus habeatur: ne vitio ipsius alii periclitentur.

XXXVI. Quod si aliquis locutus fuerit, vel riserit in vescendo, increpetur, et agat poenitentiam.

XXXVII. Si quis ad manducandum tardius venerit absque majoris imperio, similiter agat poenitentiam, aut ad cellam suam jejunus revertatur.

XXXVIII. Si aliquid necessarium fuerit in mensa, nemo audebit loqui, sed ministrantibus signum soni dabit. Ministri vero absque his quae in commune fratribus praeparata sunt, nihil aliud comedant, nec mutatos cibos sibi audeant praeparare.

XXXIX. Nemo plus alteri dabit quam alter accepit, [Col. 0380B] quod si obtenditur infirmitas, praepositus domus perget ad ministros aegrotantium, ab his quae necessaria sunt accipiet.

XL. Quando ad ostium monasterii aliqui venerint, si clerici fuerint aut monachi, majori honore suscipientur: lavabuntque pedes eorum, juxta Evangelii praeceptum, et praebebunt eis omnia, quae apta sunt usui monachorum.

XLI. Si quis ad ostium monasterii venerit, dicens velle se videre fratrem suum vel propinquum, janitor nuntiabit abbati, et permittente eo accipiet comitem, cujus fides probata est; et sic mittetur ad fratrem videndum vel proximum.

XLII. Si propinquus alicujus mortuus fuerit, prosequendi funus non habebit licentiam, nisi pater [Col. 0380C] monasterii praeceperit.

XLIII. Nullus de horto tollat olera, nisi ab hortulano acceperit.

XLIV. Nemo alteri loquatur in tenebris; nullus in psiatho cum altero dormiat; manum alterius nemo teneat; sed sive steterit, sive ambulaverit, sive sederit, uno cubito distet ab altero.

XLV. Si quis tulerit rem non suam, ponetur super humeros ejus; et sic agat poenitentiam publice in collecta.

XLVI. Si praepositus injuste judicaverit, injustitiae ab aliis condemnabitur.

XLVII. Qui consentit peccatis, et defendit alium delinquentem, maledictus erit apud Deum et homines, corripietur increpatione severissima.




ANNO DOMINI CDXXX.
FASTIDIUS, BRITANNORUM EPISCOPUS.



PROLEGOMENA.




[Col. 0379]
GALLANDII NOTITIA HISTORICO-LITTERARIA IN FASTIDIUM.
(Biblioth. Vett. Patr Gallandii t. IX.)

[Col. 0379C] 1. Quo tempore claruere Cyrillus Alexandrinus ac [Col. 0380C] Theodotus Ancyranus, floruisse quoque Fastidium [Col. 0381A] Britannorum episcopum ex Gennadio intelligimus, qui medium inter eos hunc scriptorem recenset [(a) 1Kb] . Episcopi titulum Fastidio detrahunt viri doctissimi [(b) 1Kb] , quos item Pagius est secutus [(c) 1Kb] ; permoti scilicet auctoritate vetusti Gennadii exemplaris Corbeiensis, in quo legitur tantum, Fastidius Britto, neque a prima manu ascriptum habet eumdem titulum, sed additum post vocem Britto calamo recentiore. At uno excepto Corbeiensi, reliqui codices, quos inter eo multo praestantior Veronensis, ut fuse probant eruditi viri [(d) 1Kb] , aliique duo pervetusti bibliothecae Lambethanae Warthono laudati [(e) 1Kb] , vulgatam Gennadii lectionem prae se ferunt: neque aliter in suo codice legisse comperitur Honorius Augustodunensis [(f) 1Kb] Gennadium exscribens: ut propterea praeter citatos Ballerinios et [Col. 0381B] Warthonum, Usserius quoque [(g) 1Kb] ac Norisius [(h) 1Kb] , quibus accedere videtur et Tillemontius [(i) 1Kb] , Fastidii episcopatum agnoscant, licet ejus sedes habeatur incerta.

2. Testatur Gennadius [(j) 1Kb] scripsisse Fastidium ad Fatalem de Vita Christiana librum, et alium de Viduitate servanda, sana et digna doctrina: ut fert codex Corbeiensis. In editis Gennadianis legitur ad Fatalem quemdam, errore forte sive ipsius Gennadii, sive potius librarii: nam liber de quo mox dicturi sumus, ad viduam quamdam missus esse perhibetur, quam dilectissimam sororem auctor appellat [(k) 1Kb] . Hinc vero abs re ansam arripuisse Pagium [(l) 1Kb] Fastidio abjudicandi librum de quo Gennadius, recte arguunt viri eruditi quos modo laudavimus [(m) 1Kb] . Errasse quoque [Col. 0381C] Gennadium statuit Possinus [(n) 1Kb] cum aliis, qui ex uno libro duos fecit: quod enim sub opusculi finem disserit auctor de triplici Viduitate [(o) 1Kb] , haud novus tractatus, sed libri de Vita Christiana clausula est. Hic porro libellus qui jam dudum inter opera sancto Augustino supposita saepius prodierat, parenti suo tandem Lucae Holstenii studio est restitutus. Nactus enim vir ille doctus vetustum exemplar in monasterio Cassinensi Fastidii episcopi nomine insignitum, opus descripsit ac editioni paratum reliquit: illudque deinceps cum duobus aliis opusculis ex museo Holsteniano Romae in lucem emisit anno 1663 Petrus Possinus. Quod quidem opus denuo expolitum et cum veteribus codicibus Corbeiensi, Remigiano, [Col. 0382A] Michaelino, Victorino ac duobus Sorbonicis, nec non cum Holstenii editione Romana collatum, evulgarunt clarissimi operum Augustinianorum editores Parisienses [(p) 1Kb] . Atque hujusmodi praeclarum exemplar typis exprimendum tradidimus. Verum ne muneri nostro penitus deesse videremur, illud iterum cum edito Holsteniano comparavimus: qua ex collatione nonnullas deteximus lectiones quibus fortasse planior scriptoris textus reddatur, easque proinde subnotare libuit.

3. At vero haud est plane praetereundum, quod jam pridem monuere viri doctissimi: Fastidium scilicet Pelagii conterranei sui haeresi fuisse addictum; adeoque nihil mirum de eo tradidisse Gennadium, fuisse ipsum imbutum sana et digna doctrina: [Col. 0382B] presbyterum enim illum Massiliensem divinae gratiae inimicis favisse incompertum nemini. Qua de re amplissimum historiae Pelagianae conditorem [(q) 1Kb] et qui ejus opera junctim edenda curarunt [(r) 1Kb] nec non historiae litterariae Gallicae auctores [(s) 1Kb] prae caeteris consulas velim. Sed ut in viam redeamus, Fastidius de Adamo haec habet [(t) 1Kb] : In quo nihil fuisse incredulitatis invenio praeter solam inobedientiam, cujus causa ille damnatus est, et omnes suo damnantur EXEMPLO. Haec vero ipsa est Pelagii haeresis ita docentis, ut ait sanctus Prosper [(u) 1Kb] :

Progenitos igitur nullum traxisse reatum
De patribus, nec dissimiles nunc nascier illo
Ortu primorum, qui libertate male usi
Peccarunt, forma nocui, non semine proli.
Et clarius adhuc auctor incertus epistolae ad Demetriadem [Col. 0382C] [(v) 1Kb] : Hinc, inquit, Adae peccatum, EXEMPLO posteris asserebatur nocuisse, NON TRANSITU. Quem quidem Pelagianum errorem passim exagitat sanctus Augustinus [(x) 1Kb] . Praeterea suae viduae ista suggerit noster auctor [(y) 1Kb] : Ille autem ad Deum merito extollit manus, ille preces bona conscientia fundit qui potest dicere, Tu nosti, Domine, quam sanctae, quam innocentes, quam purae sint ab omni fraude et injuria et rapina, quas ad te expando manus; quam justa, quam immaculata labia et ab omni mendacio libera, quibus tibi, ut mihi miserearis, preces fundo. Haec porro sunt ipsissima Pelagii verba, quibus viduam Julianam Demetriadis matrem docebat, quemadmodum sancti orare debeant. Ea recitat sanctus Augustinus [(z) 1Kb] , [Col. 0383A] aitque in Diospolitana synodo Pelagio fuisse objecta. Eadem quoque refert sanctus Hieronymus [(a) 1Kb] ; quibus in medium adductis, statim exclamat: Christiani est haec, an Pharisaei superbientis oratio? Alia insuper minus recte pronuntiata notat in hoc Fastidii opusculo Tillemontius [(b) 1Kb] . »Quare, ut cum Norisio loquar [(c) 1Kb] , cum Fastidius hic dicto libro de [Col. 0384A] Vita Christiana impias Pelagii sententias exscriptas inseruerit, Pelagiana illum loligine aspersum non dubito: indeque suspicio crescit, quod Pelagius Britanniam patriam infecit, lateque ea pestis universam insulam pervagata fuit. Unde anno 429 a concilio Gallicano legati contra Pelagianos in Britanniam missi sunt.«




[Col. 0383]
FASTIDII BRITANNORUM EPISCOPI DE VITA CHRISTIANA LIBER UNUS. (C,G,S)*



Praefatio.

[Col. 0383B] Ut ego peccator [a 1Kb] et ultimus, insipientior caeteris et imperitior universis, te, ut sanctitatis et justitiae viam pergas, crebrioribus audeam litteris admonere, non me propriae justitiae fiducia, non sapientiae peritia, non scientiae gloria, sed sola quam secundum Deum animo ac mente concepi, charitatis tuae causa compellit; quae me peccatorem et ignarum ad dicendum ita hortatur et provocat, ut cum loqui nesciam, tacere non possim. Vellem itaque et libenter optarem te eorum habere notitiam quorum et sapientia affluentior est, et facundia major, et scientia uberior, et conscientia ab omni peccatorum contagione liberior, qui te verbis juste instruerent et exemplis. Nos enim praeterquam quod mentem nostram ita insipientiae et ignorantiae caligo caecavit, ut divinum [Col. 0383C] aliquid nequeat sentire vel dicere, adhuc insuper et omnium redarguit conscientia peccatorum, ut etiam si quid luminis possit habere, abscondat; et ita fit ut praeterquam quod dicere non habemus, hoc etiam quod habemus non fiducialiter proferre, conscientia prohibente, possimus. Tu tamen, dum peritior tibi apparere possit et melior, rudibus admonitionibus nostris interim esto contenta, et charitati da veniam, cujus est non considerare quid offerat, nec quod non habet quaerit, sed totum quod habet libenter [Col. 0384B] impertit: ad cujus non tam muneris specie quam animi respice voluntatem, et diligenter adverte quid tibi illa negare poterit, quae totum dare [b 1Kb] potuit quod habebat. Obtulisset etiam quod non habebat si posset, quae totum [c 1Kb] potuit quod habebat offerre. Sitit itaque ille, sed parum, qui decurrentis interim rivi aqua non potest esse contentus, donec ad fontem uberiorem purioremque perveniat. Nec illum satis esurire credo, qui cum panes cibarios habeat, nitidos exspectat et candidos. Ita et tu, dilectissima soror, quam ego certus sum esurire nimium et sitire coelestia, cibarios interim mande panes, donec siligine candentes invenias; exigui et turbulenti rivuli aquam pota, usquequo affluentioris haurias puriorem. Nec tibi interim panis noster, quamvis rusticus videatur [Col. 0384C] esse, displiceat. Rusticus enim panis incultior videtur esse, sed fortior et celerius esurientem stomachum satiat, fessumque corroborat, quam qui siligineus videtur et nitidus. Nunc ergo dicam sermonem prout valeo, et quid Christianum agere conveniat, ut potero, explicabo. Cujus rei et unde prius exordium sumam, justius non invenio, quam ut primum de Christiano ipso vocabulo disputem, et cur quis Christianus nuncupetur exponam.



INCIPIT LIBER.
[Col. 0383]


CAPUT PRIMUM. Christiani nomenclatura et dignitas.
[Col. 0383D]

Christum unctum interpretari, sapientium et fidelium nullus ignorat. Unctos vero non nisi sanctos viros et satis Deo dignos semper fuisse manifestum est, nec alios quam prophetas aut sacerdotes aut reges. Et tam magnum fuit ipsius unctionis mysterium, ut in Judaico populo non omnes illud, sed [Col. 0384D] satis pauci de plurimis mererentur accipere: et hoc usque ad adventum Domini nostri Jesu Christi, quem Deus oleo laetitiae, id est, Spiritu sancto, prae caeteris consortibus suis unxit (Ps. XLIV, 8). Ex quo tempore credentes illi et baptismatis illius sanctificatione purgati, non aliquanti, sicut sub Lege prius fuerat, sed omnes in prophetis et sacerdotibus unguuntur et regibus. Cujus unctionis quales esse debeamus admonemur [Col. 0385A] exemplo, ut in quibus tam sancta est unctio, sit non minus sancta conversatio. Ex sacramento enim unctionis hujus, et Christi et Christianorum omnium, id est, in Christo credentium, vocabulum descendit et nomen: quod nomen ille frustra sortitur, qui Christum minime imitatur. Quid enim tibi prodest vocari quod non es, et nomen tibi usurpare alienum? Sed si Christianum te esse delectat, quae Christi sunt gere, et merito tibi Christiani nomen assume. Aut forsitan non esse, sed vocari desideras? Hoc satis foedum et miserum est, te velle vocari quod non sis. Nemo enim ita transit ad Christum, ut Christianus appelletur, et non sit. Qui Christianus dicitur, Christum se habere Dominum profitetur. Et vere habet, si ei in omnibus [Col. 0385B] obsequatur et serviat. Si quo minus, Christi ille non famulus, sed subsannator est et derisor qui ejus se servum dicit, cui servire dissimulat. Hinc ergo judicium geminum servatur, et pro Dei subsannatione, quem sine causa Dominum appellavit, et pro qualitate peccati.



CAPUT II. Peccatores Deus illico duplici ex causa non punit.

Sed plerosque incredulos et impudentes et perfidos misericordis Dei longa patientia peccare [a 1Kb] facit intrepidos, ut ex hoc peccatorum suorum Deum non arbitrentur ultorem, quod non statim velit punire peccantes. Miseri et ingrati, suae salutis improvidi, [b 1Kb] quia hoc etiam Deo imputant, quod eorum differatur interitus: ignorantes Dei providentia duplici ratione [Col. 0385C] servari, ut et humano generi longa ejus patientia consulatur, et ne ille judicetur impatiens si illico voluerit [c 1Kb] damnare peccantes. Nam si tam patiens non esset, jam diu humani generis origo desiisset; nec justos de peccatoribus haberemus, si confestim Deus vellet punire qui peccant. Nonnullos enim scimus et legimus qui antea, aut ignorantiae caecitate, aut causa perfidiae, aut adolescentiae vanitate decepti, multiplici et vario peccatorum genere tenebantur obnoxii, et per sustentantis Dei clementissimam patientiam postmodum ab errore sunt conversi, majores adhuc [d 1Kb] operas fecisse justitiae quam ante peccata commiserant. Deus enim non donat peccata, sed differt; nec perseverantem peccatorem a morte liberat, sed ut vel sero convertatur et vivat [Col. 0385D] patienter exspectat, sicut beatus Petrus apostolus ait: Non tardat Dominus [e 1Kb] promissis; sed patienter agit propter vos, nolens aliquos perire, sed omnes ad poenitentiam converti (II Pet. III, 9). Ille enim te quasi pius, benignus et clemens, illico idcirco non percutit, ut tu quanta illius erga te sit pietas, quanta clementia sit recognoscas, qui te peccatorem et impium exspectare mavult, et servare conversum, quam punire peccantem: sicut per prophetam ipse [Col. 0386A] Dominus loquitur, et quantum velit homini misericordiae pietatisque largiri, propriae vocis benignitate depromit, dicens: Et iniquus si convertat se ab omnibus iniquitatibus suis quas fecit, et custodiat mandata mea, et faciat judicium et justitiam et misericordiam; vita vivet, et non morietur; omnia delicta ejus quaecumque fecit, non erunt in memoria: in justitia sua quam fecit, vivet (Ezech. XVIII, 21, 22). Et: Numquid voluntate volo mortem injusti, dicit Adonai Dominus, quam ut avertat se a via sua mala, et vivere eum faciam (Ibid. 23)? Et alibi: Iniquitas iniqui non nocebit eum, in quacumque die averterit se a sua iniquitate (Ezech. XXXIII, 12). Et iterum; Convertimini, filii, convertentes, et ego sanabo contritionem vestram (Jerem. III, 22). Ecce quomodo te Deus, ut a peccatis tuis [Col. 0386B] vel sero convertaris et salvus esse possis, monet et provocat. Ecce qualiter jam morti obnoxium ut vivat hortatur, quam leniter, quam clementer invitat, ut etiam peccatoribus patris non neget pietatem: et adhuc filios appellat, qui patrem Deum peccando perdiderunt; sicut et ipse se perdidisse peccatores alio in loco cum voce flebili et miserabili quadam lamentatione testatur, dicens: Sine filiis factus sum, perdidi populum meum propter peccata eorum (Jerem. XV, 7). Ex hoc ergo cognosce qualiter te Deus diligat, quem mavult vivere quam perire. Et tu eum contemnis et despicis, qui amplius quam tu ipse te diligit, qui te mori cupientem vult vivere? Nolo, inquit Dominus, mortem [f 1Kb] peccatorum, sed ut convertantur et vivant (Ezech. XVIII, 32). Tu ergo mori voluisti [Col. 0386C] peccando, ille te [g 1Kb] vivere vult convertendo. O stulte, o irreverens et ingrate, qui nec in hoc Deo qui tibi vult misereri consentis, qui te mavult sua pietate salvare quam tuo perire peccato!



CAPUT III. Pietate Dei abutentes, etiam hic puniri.

Nemo ergo sibi ideo blandiatur, nemo se stulta et vana suspicione decipiat, nemo idcirco securus delinquat et liber, quod super peccatores confestim Dei ira judiciumque non veniat, ut ex hoc opinetur se impune peccasse, quod non illico perimatur; sed hoc magis differre Deum quam dissimulare cognoscat, et iram ejus peccatoribus [h 1Kb] quam veniam subito et repente venturam, sicut scriptum est: [Col. 0386D] Ne dixeris, Peccavi, et quid accidit mihi triste? est enim Altissimus redditor patiens (Eccli. V, 4). Et alibi: Ne tardes converti ad Dominum, neque differas de die in diem; subito enim veniet ira ejus (Ibid., 8, 9). Quod in plerisque impletur, quibus ob nimia peccata, et in praesenti Dei ira supervenit, et in futuro servatur. Sed hoc nemo intelligit, nemo cognoscit, nec quisque adversa sustinens malis suis aestimat irrogari, sed quod pertulerit consuetudinis potius putat esse quam criminis. Et idcirco Deus in praesenti non [Col. 0387A] videtur punire peccantes, quia cum punit non cognoscitur. Multi sunt enim quos nemo intelligit, qui ob multitudinem peccatorum jam ante judicii diem in praesenti etiam judicantur. Aut dicat quis si quem sacrilegum, sanguinarium, rapacem, falsarium, homicidam, furem, fraudulentum, adulterum, caeterorumque criminum reum, vel in praesenti tempore potuerit videre longaevum? Nos enim plurimorum exempla videmus, per quae probare sufficimus sceleratos et impios, peccatorum suorum fine completo, et hoc etiam tempore judicari, et praesentem eis vitam negari non minus quam futuram.

Sed hoc ille facilius intelligere potest, qui per diversa tempora diversorum judicum impie scelerateque conversantium [a 1Kb] exspectavit interitum. Quorum [Col. 0387B] quo potestas sublimior est, eo ad peccandum major audacia, quae totum sibi licere credit quod potest, et dum alterius judicium non timent qui alios judicant ad peccandum praecipites sunt. Ita fit ut qui hominis non timent in delinquendo judicium, Deum judicem sentiant et ultorem. Ex quibus alii qui insontium animarum sanguinem frequenter effuderant, ita iram Dei judiciumque sensere, ut ipsi postmodum sanguinem fundere cogerentur suum, qui libenter fundebant alienum. Alii vero qui similia commiserant, sic Dei indignatione prostrati sunt, ut insepulti jacerent, et esca feris et coeli volucribus fierent. Alii autem qui innumerabilem hominum multitudinem injuste peremerant, membratim particulatimve concisi, ut non minor fuerit concisura membrorum [Col. 0387C] quam quos interimi fecerant numerus punitorum. Et quorum judicio maritis injuste peremptis multae effectae viduae, multi orphani patribus occisis derelicti, quibus praeter orbitatem mendicitas inferebatur et nuditas [nam addebant impietati et crudelitati quod deerat, ut eorum quos fecissent occidi spoliarent et liberos], nunc vero ipsorum conjuges viduae et filii orphani alienis quotidie egent panibus. Nonne videtur tibi istud testimonium in ipsis esse completum comminantis Dei et dicentis, Viduam et orphanos non vexabitis. Quod si vexaveritis eos, et vociferantes clamaverint ad me, exaudiam vociferationem eorum, et irascar animo, et perimam vos gladio, et erunt conjuges vestrae viduae, et filii vestri orphani (Exod. XXII, 22-24)? O indignum nefas! o scelestum facinus! o [Col. 0387D] nimia et non ferenda crudelitas! Duo saevissima et atrocissima uno perpetrantur in tempore, homicidium fit ut rapina succedat; occiduntur mariti, occiduntur et patres, quo facilius viduae spolientur et orphani: et ita quisque in alterius morte congaudet, quasi non sit ipse quandoque moriturus. Merito ergo Deus hujusmodi crudelitatibus et impietatibus commovetur. Merito judicium suum in quibusdam etiam ante tempus ostendit. Merito vita talibus nec praesens nec futura conceditur. Quorum nos, ne sceleratos et impios in praesenti etiam Dei judicium evadere posse existimemus, admonemur exemplo.

[Col. 0388A] Sed hoc magis sentire nos convenit, tamdiu unumquemque Dei patientia sustentari, quamdiu nondum peccatorum suorum terminum finemque replevit: quo consummato eum illico percuti, nec illi jam veniam ullam reservari.



CAPUT IV. Certo peccatorum numero completo Deum punire peccatorem.

Esse autem certum peccatorum modum atque mensuram, Dei ipsius testimonio declaratur. Et quod unusquisque vel celerius vel tardius, prout peccatorum suorum modum expleverit, judicetur, evidentissime demonstratur, quando de Sodomorum et Gomorrhaeorum interitu atque incendio, qui sua jam peccata repleverant, ad Abraham Deus loquitur, dicens: [Col. 0388B] Clamor Sodomorum et Gomorrhaeorum repletus est, et peccata eorum magna vehementer repleta sunt (Gen. XVIII, 20). De Amorrhaeis vero quid dicit, qui sua nondum peccata finierant, quos post multos annos quam supra dictae civitates crematae sunt, constat esse deletos?

Nondum repleta sunt peccata Amorrhaeorum usque adhuc (Gen. XV, 16). Quo exemplo manifestissime instruimur et docemur, singulos secundum peccatorum suorum plenitudinem consummari, et tamdiu ut convertantur sustineri, quamdiu cumulum suorum non habuerint delictorum. Nemo se, inquam, fallat, nemo se decipiat: malos non amat Deus, peccatores non amat, injustos non amat, rapaces, crudeles, impios; sed amat bonos, justos, pios, humiles, innocentes, [Col. 0388C] mites, sicut scriptum est: Quoniam non Deus volens iniquitatem tu es. Non habitabit juxta te malignus, neque permanebunt injusti ante oculos tuos. Odisti omnes qui operantur iniquitatem, perdes omnes qui loquuntur mendacium (Ps. V, 5-7).



CAPUT V. Mors propera malis ad poenam, bonis ad securitatem.

Sed dicit aliquis, Quid est quod videmus bonos etiam perire cum malis? Illi non pereunt, sed evadunt, qui de malorum consortio et persecutionibus liberantur, et ad requiem transferuntur. Illi plane moriuntur et pereunt, quos de hoc mundo recedentes majoris adhuc judicii supplicium exspectat et poena. Vocantur enim ante tempus boni, ne diutius vexentur [Col. 0388D] a noxiis; mali vero et impii tolluntur, ne bonos diutius persequantur. Justi de pressuris, tribulationibus et angustiis vocantur ad requiem, impii vero de luxuriis et opibus et deliciis rapiuntur ad poenam. Illi enim vadunt ut judicent, isti ut judicentur; illi ut vindicentur, isti ut in eos vindicta celebretur, sicut scriptum est: Justus autem si morte praeoccupatus fuerit, in refrigerio erit (Sap. IV, 7). Et iterum: Vivens inter peccatores translatus est (Ibid., 10). Et iterum: Placita enim erat Deo anima ejus, et ideo properavit de medio iniquitatis eripere eum (Ibid. 14.) Et iterum: Cum impiis iter ad mortem; illi autem [Col. 0389A] sunt in pace (Sap. III, 3). Vides ergo hanc solutionem corporis justis et Dei cultoribus requiem esse, non poenam; et cum dissolvuntur, liberari eos potius quam perire. Et idcirco ipsam solutionem qui fideles sunt nec timent nec verentur, sed venire magis desiderant et [a 1Kb] exoptant, per quam sibi requiem intelligunt exhiberi, non poenam. Iniqui vero et impii et suorum scelerum conscii eam merito naturali providentia pertimescunt, per quam se non nesciunt judicari. Quapropter hac ratione reddita et accepta, non oportet nos omnino peccare, praesertim cum non ignoremus peccatoribus judicium et in praesenti esse, et in futuro servari.



CAPUT VI. Indecorum est Christiani nomen sibi arrogare sine re.

[Col. 0389B] Nec in hoc nobis nomine tantum, quod Christiani dicimur, blandiamur, sed propter hoc etiam nos judicandos credamus, si nomen nobis frustra vindicemus alienum. Aut si aliquis tam incredulus est, tam infidelis, tam pertinax, tam obstinatus, tam audax, ut quae quandoque ventura est, [b 1Kb] Dei judicis iram indignationemque non metuat, vel humanam consuetudinem erubescat; et videat quam brutus, quam insipiens ille, quam stultus ab ipsis etiam gentibus judicetur, cujus tanta est vanitas tantaque dementia, ut sibi nomen adipiscatur alienum. Quis enim tam vanus et miser est, qui advocatum, cum litteras nescit, audeat profiteri? Quis tam insanus et excors, ut profiteatur militem, qui nesciat arma gestare? Nemo enim quodcumque nomen sine causa sortitur. [Col. 0389C] Sutor ut dicatur, necesse est ut calceamenta conficiat; ut vocetur quis faber aut artifex, artis peritia facit; ut negotians nuncupetur quis, charius quod vilius emerat distrahit. Hujusmodi enim exemplis agnoscimus nullum sine actu nomen, sed omne ex actu nomen. Tu ergo quomodo Christianus diceris, in quo nullus Christiani actus, Christianus justitiae, bonitatis, integritatis, patientiae, castitatis, prudentiae, [c 1Kb] humilitatis, humanitatis, innocentiae, pietatis est nomen: et tu illud tibi quomodo defendis et vindicas, cui de tam plurimis rebus nec pauca subsistunt? Christianus ille est, qui non nomine tantum, sed opere est; ille qui Christum in omnibus imitatur et sequitur; qui sanctus, innocens, incontaminatus, intactus est; cujus in pectore malitia non habet locum, [Col. 0389D] cujus in pectore sola pietas consistit et bonitas; qui neminem novit nocere vel laedere, sed omnibus opem ferre. Christianus ille est, qui exemplo Christi nec inimicos novit odire, sed magis adversantibus sibi benefacere, et pro persecutoribus suis et hostibus exorare: nam et quisquis aliquem laedere aut nocere paratus est, ille mentitur se esse Christianum. Christianus est, qui potest justa voce dicere: Neminem nocui hominum, juste vixi cum omnibus.



CAPUT VII Deus semper justitia placatus fuit, et injustitia offensus.
[Col. 0390A]

Sed ne me ex sensu proprio loqui quis arbitretur aut credat, aut eum putet se facile posse contemnere, quod sua potius voluntate quam legis auctoritate loquatur; jam nunc ipsius legis, cujus praeceptis nobis vitae aditus aperitur, tam veteris quam novae incipiam exempla proferre, et ostendere quid Deus ab initio [d 1Kb] status mundi humano generi observare praeceperit, in quo semper placatus fuerit vel offensus. Lego enim post Adam, qui a Deo primus formatus est (Gen. I, 27), de cujus causa nunc dicendum non est, in exordio mundi Cain et Abel fratres fuisse germanos (Gen. IV, 1 seq.): e quibus unus [Col. 0390B] Deo placuit, eo quod innocens esset et justus: alter vero, quia injustus et nocens. Deo placere non potuit. Deinde interveniente tempore, Enoch satis justum fuisse Scriptura designat (Gen. V, 22 seq.), cui tantum justitia contulit, ut nec praesentem mortem sciret, sed et ad immortalitatem de medio omnium mortalium singulariter raperetur. Cujus monstratur exemplo, unum Deo justum plurimis peccatoribus chariorem. Noe quoque et ille justus (Gen. VI, 8), cui justitiae meritum quid praestiterit novimus, ut ipsi cum suis tantum vita daretur, per diluvium toto mundo damnato. Abraham quid per fidei et justitiae meritum consecutus sit Scriptura testatur (Gen. XV, 5, 6), ut illo in tempore solus amicus Dei esset in terris, qui solus fuerat justus inventus. Loth vero [Col. 0390C] (Gen. XIX, 12) ut pereuntibus cunctis de Sodomitarum liberaretur incendio, quid aliud quam justitiae meritum fuit? Longum est nos ire per singulos, et omnium merita recensere.



CAPUT VIII. Israelitas ideo multis miseriis afflixit Deus, ut ad opera pietatis instrueret.

Populum Judaicum, quem ad se Deus primum ex semine Abraham prae caeteris gentibus pertinere optavit, quomodo erudierit, quid eum, ut sibi placeret, facere, quid observare praeceperit, scire nos convenit. Primo in loco, quod derelicta regione in qua habitare semper optaverat, patriaque deserta, in alienam provinciam, hoc est, in Aegyptum [e 1Kb] migrare fecit, non sine causa nec sine Dei providentia [Col. 0390D] factum esse reor. Sed hanc fuisse puto rationem: quia Deus populum suum quem elegerat [f 1Kb] , misericordiae, pietatis, justitiae, caeterisque bonis operibus cupiens erudire, voluit eum in extera patria pro tempore esse peregrinum et captivum, ut captivitatis et peregrinationis miseriam disceret et laboris; quo facilius postmodum misereri peregrinantibus et laborantibus nosset, si ipse ante peregrinationis miserias didicisset. Nemo enim peregrino tam libenter miseretur et advenae, nisi qui peregrinationis exitus [Col. 0391A] novit. Nemo sic hospitem et sine tecto, suo introducit hospitio, nisi ut qui ante indiguit alieno. Nemo ita esurientem cibat, nemo sic sitientem potat, nisi ut qui sitim esuriemque perpessus est. Nemo tam facile nudum suis operit vestimentis, quam qui nuditatis et frigoris novit injuriam. Nemo sic tribulanti et misero et laboranti succurrit, nisi ut qui tribulationum et miseriarum casus expertus est et laborum. Merito ergo Deus misericordiae et pietatis magister, qui legem postmodum erat editurus, per quam populo suo misericordiae et pietatis omniumque bonorum operum praecepta traditurus, voluit eum prius omnes pressuras et tribulationes et angustias in terra perpeti aliena, quo facilius postea posset talia patientium misereri, et suis obtemperare [Col. 0391B] mandatis. Ut putes eum bonum fuisse agricolam, qui priusquam semen mittat, diu terram aratris et rastris domat, ne quod illi crediturus est semen pereat: ita et Deus populum suum diu ante macerat et domat, quam ei salutarium mandatorum semen impertiat. Denique ut ob hanc causam haec eum pertulisse evidentius clareat, ipsius Domini intueamur mandata, dicentis: Advenam non vexabitis, nec tribulabitis eum, fuistis etenim et vos advenae in terra Aegypti (Exod. XXII, 21). Et iterum legimus: Deus magnus, qui non accipit personam, sed nec accipit munera, faciens judicium proselyto, orphano et viduae. Dare panem et vestimentum dilige, quia et ipse fuisti in terra Aegypti (Deut. X, 17-19). Et alibi dicit: Si autem messus fueris messem in agro tuo, et oblivisceris [Col. 0391C] [a 1Kb] manuam, non reverteris accipere illam; proselyto et orphano et viduae erit, ut benedicat te Deus in operibus manuum tuarum; et memor eris quia famulus eras in terra Aegypti; ego ideo praecipio tibi verbum hoc (Deut. XXIV, 19-22). Unde facile pervidetur atque dignoscitur eum populum ob hanc causam cunctis afflictum fuisse miseriis, ut misereri alteri suo doceretur exemplo, sicut scriptum est: Docuisti enim populum tuum per talia opera, quoniam oportet justos esse et humanos (Sap. XII, 19). Qualem populum suum esse velit, late, ut arbitror, patet; et quibus possit operibus promereri, plurimis probatur exemplis.

Sed ne ad manifestandam ejus voluntatem parum videatur esse quod diximus, Legis etiam et Prophetarum praecepta jungamus; et quid Deo placeat semperque [Col. 0391D] placuerit, et quid crebrius fieri et observari praeceperit, tam veteris quam [b 1Kb] novae Legis testimoniis comprobemus. Diliges Dominum Deum tuum ex toto corde tuo, et ex tota anima tua, et ex tota mente tua, et ex totis viribus tuis (Deut. VI, 5); et diliges proximum tuum sicut te ipsum (Levit. XIX, 18). Legis et Prophetarum praecipuum esse mandatum, Domini et Salvatoris nostri testimonio comprobatur, dicentis: In his duobus mandatis tota lex pendet et prophetae (Matth. XXII, 40). Quod rescindi non potest nec mutari, in duobus istis mandatis omne tam Legis [Col. 0392A] quam Prophetarum constare praeceptum, et illum legem implesse qui haec potuerit implere; nihil enim aliud in lege veteri quaeri quam ut Deum et proximum diligas. Et vere ille legis consummator et factor est, qui nec in Deum, nec in proximum peccat.



CAPUT IX. Deum quis diligat.

Sed quid Deum, quid proximum sit diligere, praeterire minime ac dissimulare debeo. Deum diligit, qui suis in omnibus mandatis obtemperat. Deum diligit, qui leges ejus et praecepta custodit. Deum diligit, qui ut ille sanctus est, et ipse se sanctificat, sicut scriptum est: Sancti estote, quoniam et ego sanctus sum Dominus Deus vester (Levit. XIX, 2). [Col. 0392B] Deum diligit, qui et illud Prophetae dicentis implet eloquium: Qui diligitis Dominum, odite malum (Ps. XCVI, 10). Deum diligit, qui non alia quam coelestia cogitat et divina. Deus enim non nisi sanctitatis et justitiae et pietatis amator est; et ille Deum diligit, qui non aliud quam quod Deus amare videtur operatur. Quid sit enim Deum diligere, Domini et Salvatoris doctrina declarat, dicentis: Qui audit verba mea, et facit ea, ille est qui diligit me (Joan. XIV, 21). Si igitur ille Deum diligit, qui quod Deus praecipit facit; qui non facit, iste non diligit. Omnis vero qui non diligit, odit. Unde clarum atque manifestum est, ab eis Deum odiri, qui sua mandata non servant, de quibus [c 1Kb] Prophetam dixisse puto: Nonne qui oderunt te, Domine, oderam, et super inimicos [Col. 0392C] tuos tabescebam? Perfecto odio oderam illos, et inimici facti sunt mihi (Ps. CXXXVIII, 21, 22). Odit Propheta justus peccatores, adulteros et injustos, et Dei mandata spernentes; sicut alio in loco dicit: Vidi praevaricantes pactum; et tabescebam (Ps. CXVIII, 158). Et iterum: Iniquos odio habui, et legem tuam dilexi (Ibid., 113). Vide ergo quam justi, quam integri esse debeamus et sancti, quibus praeterquam male conversari non licet, sed nec male conversantes agnoscere. Hoc et beatus Apostolus evidenter ostendit, qui nec panes cum peccatoribus frangi praecepit, dicens: Si quis frater cognominatur inter vos fornicator, aut avarus, aut idolis serviens, aut maledicus, aut ebriosus, aut rapax, cum ejusmodi nec cibum sumere (I Cor. V, 11).

[Col. 0392D] Sanctum esse populum suum Deus voluit, et ab omni contagione injustitiae et iniquitatis alienum. Talem eum esse voluit, tam justum, tam pium, tam purum, tam immaculatum, tam simplicem, ut nihil quod in eo gentes redarguerent, invenirent, sed quod admirarentur, et dicerent: Beata gens cujus est Dominus Deus ejus, et populus quem elegit in haereditatem sibi (Ps. XXXII, 12). Tales convenit esse Dei cultores et servos, mansuetos, graves, prudentes, pios, irreprehensibiles, intactos, immaculatos; ut quisquis eos viderit, stupeat, et admiretur, et dicat, [Col. 0393A] Vere hi homines Dei sunt, quorum talis est conversatio. Ita se homo Dei exhibere debet et agere, ut nemo sit qui eum non velit videre, qui non audire desideret; nemo non, cum viderit, Dei esse filium credat; ut vere in eo propheticum illud impleatur: Fauces ejus dulcedinis, et totus desiderium (Cant. V, 16). Nam si se talem exhibeat Christianus, si se talem exhibeat Dei servus, ut his qui daemoniis idolisque deserviunt, conversando efficiatur aequalis; incipiet per eum Deus blasphemari et dici, O Christianum Dei servum! cujus tam mali actus, tam turpis opera, tam nequam est conversatio; cujus vita tam impia, tam scelesta, tam luxuriosa, tam sordida. Et erit illius prophetiae reus, Nomen enim Dei per vos blasphematur inter gentes (Isa. LII, [Col. 0393B] 5; Rom. II, 24). Sed vae illis per quos nomen Domini fuerit blasphematum. Deus enim a nobis nihil magis desiderat et requirit, quam ut per actus nostros nomen suum magnificetur ab omnibus, sicut scriptum est: [a 1Kb] Sacrifica sacrificium laudis (Ps. XLIX, 14). Hoc est enim sacrificium quod Deus super omnes hostias quaerit et diligit, ut per justitiae nostrae opera nomen suum ubique laudetur, et Deus verus esse servorum suorum actu et opere comprobetur. Illi vero Deum diligunt, qui non aliud quam unde nomen ejus glorificetur exercent.



CAPUT X. Proximi dilectio.

Quomodo Deus diligi debeat, ut potuimus, diximus: [Col. 0393C] nunc vero quid sit proximum tamquam se ipsum diligere, ut possumus, explicemus: quamquam ipsius causae expositio alio in loco breviter disseratur, cum dicitur: Quod tibi non vis fieri, alteri ne feceris (Tob. IV, 1). Dominus quoque et Salvator noster dicit: Omnia quaecumque vultis ut faciant vobis homines, ita et vos facite illis similiter (Matth. VII, 12). Nemo est enim qui sibi malum optet ab aliquo fieri. Ille ergo proximum suum tamquam se ipsum diligit, qui ei non mali aliquid, quia nec sibi, vult fieri; sed si quid boni, prout ipse ab omnibus percipere optat et consequi, libenter impertit; quia non hoc solum a Christiano quaeritur, ut malo careat, sed ut exerceat bonum: qui etiamsi nihil mali fecerit nec boni, tamen ad aeternae vitae praemium non [Col. 0393D] admittitur, sed gehennae ignibus mancipatur, sicut in Evangelio Dominum dixisse legimus de iis qui nihil mali faciunt, nec boni tamen aliquid operantur: Discedite a me, maledicti, in ignem aeternum, [b 1Kb] quem praeparavit Pater meus diabolo et angelis ejus. Esurivi enim, et non dedistis mihi manducare; sitivi, et non dedistis mihi bibere; hospes fui, et non suscepistis me; nudus, et non vestistis me; infirmus, et non visitastis me; in carcere, et non venistis ad me (Matth. XXV, 41-43). Non quia malum gesserunt, sed quia [Col. 0394A] bonum non fecerunt, condemnantur. Ex hoc enim quisque prudens et sapiens recognoscat quam spem illi habere possint qui versantur in malis, quando etiam illis vita negatur qui mali nihil fecerunt, nisi etiam aliquid gesserint boni. Neque enim Deus hoc tantum quaerit a nobis, ut mali non simus, sed ut efficiamur boni. Ex malis enim operibus vocantur mali, ita e contrario ex bonis appellantur boni. Et duo sunt quibus boni [c 1Kb] servire videntur et mali: bonus Deus, cui omnes bene conversantes deserviunt; diabolus autem malus, cujus quisquis qui male operatur, est famulus. Non enim a nobis hoc solum poscitur, ut non vivendo male servi esse diaboli desinamus, sed vivendo bene Deo servire videamur. Nam [d 1Kb] quisquis nec malum videtur operari nec bonum, cujus servus [Col. 0394B] videatur esse ignoro; vel quomodo vitam a Deo poterit sperare perpetuam, quam bene faciendo non meruit. Nemo, [e 1Kb] inquam, sensu proprio se decipiat et illudat, nemo se vana existimatione seducat. Quisquis bonus non fuerit, vitam non habet. Quisquis justitiae et misericordiae opera non fecerit, non potest regnare cum Christo. Quisquis non fuerit humanus, pius, hospitalis, benignus, clemens, gehennae non evadet incendium. Deus malos non amat, non diligit peccatores. Quisquis malum fecerit, inimicus est Dei. Quisquis sine dolo non fuerit, partem non potest habere cum Christo. Nihil enim amplius est Christiano quaerendum, nihil desiderandum magis, nihilque plus totis viribus enitendum, quam ut malitiam suo excludat ex corde, [Col. 0394C] quam ut nequitiam intra pectoris sui conscientiam non admittat, quam ut bonitatem teneat, justitiam servet, puritatem mentis custodiat. Esto innocens, si vis cum Deo vivere. Esto simplex, si vis regnare cum Christo. Quid tibi prodest malitia, quae in mortem trahit? quid nequitia, quae prohibet regnare cum Christo, quae se habentem exterminat? sicut scriptum est: Anima enim nequam disperdet qui se habet (Eccli. VI, 4). Si vis vivere, audi Prophetam quid loquitur; si regnum Christi diligis, audi quomodo illud merearis adipisci. Quis est, inquit, homo qui vult vitam, et cupit videre dies bonos? Cohibe linguam tuam a malo, et labia tua ne loquantur dolum. Diverte a malo, et fac bonum; inquire pacem, et sequere eam (Ps. XXXIII, 13-15). Hujusmodi enim homines Deus honorat et diligit, qui malum nesciunt, qui mentiri [Col. 0394D] non norunt, quorum dolum labia non loquuntur, in quibus non nisi bonitas videtur et puritas.

Innocentia est quae nos commendat Deo, simplicitas est quae facit regnare cum Christo. Quomodo Deus non nisi innocentes diligat, et sibi velit esse conjunctos, testimoniis plurimis declaratur, sicut in Psalmis scriptum est: Innocentes et recti adhaeserunt mihi (Ps. XXIV, 21). Et alibi mandatur et dicitur: Custodi innocentiam, et vide aequitatem, quoniam sunt [Col. 0395A] reliquiae homini pacifico (Ps. XXXVI, 37). Quantum innocentia homini praestet et conferat, etiamsi sero servetur, prophetae David testimonio comprobatur; qui cum graviter ante peccasset, postea judicari se non timet, ex quo innocentiam nosse coepit, sicut ipse dicit: Judica me, Deus, quoniam ego in innocentia mea ingressus sum (Ps. XXV, 1). Sciebat igitur sibi jam non metuendum esse judicium, quia innocentiam vel sero cognoverat. Et alio in loco dicit: Me autem propter innocentiam suscepisti (Ps. XL, 13). Suscepit postmodum propter innocentiam Deus, quem propter malitiam ante repulerat. Innocentes vero nec confundi coram Deo posse, manifestum est, cum dicitur: Quanto tempore innocentes custodierint justitiam, non confundentur (Prov. XIII, 6). Nihil enim [Col. 0395B] Deo dignius, nihil charius esse potest, quam ut innocentia tota observatione teneatur. Licet quis in aliis operibus devotus appareat, si illam non habuerit, sibi frustra blanditur de sua devotione. Si illam Judaeis etiam sub veteri lege degentibus, quando adhuc illis inimicum licebat odisse, observare praeceptum est; quid te nunc agere convenit Christianum, qui inimicum tuum juberis amare (Matth. V, 44)? Quando enim innocens non eris, vel cui esse poteris malus, qui inimicis praeciperis esse bonus? Sed tu forsitan et proximum odis, cui nec externum odisse conceditur; et fratrem persequeris, qui amare praeciperis inimicum; et Christianum te esse credis, qui nec novi nec veteris Testamenti praecepta custodis? Sed ne sine causa te Christianum aestimes et de solo tibi nomine [Col. 0395C] blandiaris, qualem te esse oporteat Apostolum audi dicentem: Qui furabatur, jam non furetur; magis autem laboret operando manibus suis quod bonum est, ut habeat unde tribuat necessitatem patienti. Omnis sermo malus de ore vestro non procedat; sed si quis bonus ad aedificationem fidei, ut det gratiam audientibus. Et nolite contristare Spiritum sanctum Dei, in quo signati estis in die redemptionis. Omnis amaritudo, et ira, et indignatio, et clamor, et blasphemia auferatur a vobis cum omni malitia. Estote autem invicem benigni et misericordes; donantes invicem, sicut et Deus in Christo donavit vobis (Ephes. IV, 28-32). Estote autem imitatores [a 1Kb] Dei, sicut filii charissimi; et ambulate in dilectione, sicut et Christus dilexit nos, et tradidit semetipsum pro nobis oblationem et hostiam [Col. 0395D] Deo in odorem suavitatis. Impudicitia autem et omnis immunditia et avaritia nec nominetur inter vos, sicut decet sanctos, aut turpitudo, aut stultiloquium, aut scurrilitas quae ad rem non pertinet, sed magis gratiarum actio. Hoc enim scitote, quod omnis impudicus, aut immundus, aut avarus, quod est idolorum servitus, non erit haeres in regno Christi et Dei (Ephes. V, 1-5). Ille se merito Christianum judicet, qui haec praecepta custodit, qui sanctus, humilis et pudicus et justus est, qui in misericordiae et justitiae operibus conversatur.



CAPUT XI. Quorum preces Deus non exaudiat.
[Col. 0396A]

Nam [b 1Kb] tu illum Christianum putas, in quo nullus Christianitatis est actus, in quo conversatio nulla justitiae est, sed nequitia, impietas et scelus? Illum Christianum putas, qui opprimit miserum, qui pauperem gravat, qui res concupiscit alienas, qui ut se divitem faciat, plures efficit indigentes, qui lucris gaudet injustis, qui de alienis lacrymis cibum capit, qui miserorum ditatur interitu, cujus os assidue mendacio violatur, cujus labia non nisi indigna et obscena et scelesta loquuntur et turpia, cui cum jubeatur distribuere sua, invadit aliena? Et ad ecclesiam talis audenter accedit, et temere et importune expandit impias manus illicito raptu et insontium [Col. 0396B] cruore violatas, et ore illo polluto atque sacrilego, quo fuerat paulo ante aut falsa locutus aut turpia, preces ad Dominum, quasi nihil sibi mali conscius, fundit. Quid agis impudens et miser? Quid te majorum peccatorum onere gravas? Quid Deo praeter contemptum injuriam irrogas? Quid ad provocandam celerius ejus iram in testimonium poenae tuae sceleratas ad Deum porrigis manus, ad quas ille non respicit, qui non nisi sanctas et immaculatas sibi jussit offerri? Quid ore illo Deum rogas, quo paulo ante locutus es male, cujus, quamvis multiplicentur, abominatur preces, sicut scriptum est: Cum extenderitis manus vestras, avertam faciem meam a vobis; et si multiplicaveritis preces, non exaudiam; manus enim vestrae sanguine plenae sunt. Lavamini, [Col. 0396C] mundi estote, auferte nequitias ab animis vestris (Isa. I, 15, 16). Bene sibi ille conscius esse debet et certus, et suae innocentiae fidus, qui ad Deum manus extendit et porrigit, cum Apostolus dicat, Volo autem viros orare in omni loco, levantes puras manus (I Tim. II, 8). [c 1Kb] Ille autem ad Deum merito extollit manus, ille preces bona conscientia fundit, qui potest dicere: Tu nosti, Domine, quam sanctae, quam innocentes, quam purae sint ab omni fraude et injuria et rapina, quas ad te expando, manus; quam justa, quam immaculata labia et ab omni mendacio libera, quibus tibi, ut mihi miserearis, preces fundo. [ [d 1Kb] Talis enim cito meretur audiri, et antequam penitus preces fundat,] potest impetrare quod postulat.

Scio enim esse quos ita nequitiae et avaritiae profunda [Col. 0396D] caligo caecavit, ut cum illis prospere cesserit quod aut pauperem per potentiam vinxerint, aut innocentem testimoniis falsis obruerint, aut infirmum virtute superaverint, aut furtum fecerint aut rapinam; Deo gratias agant quo opitulante talia perpetrasse se credunt, et tam iniquum Deum judicent, ut putent eum scelerum suorum fuisse participem.



CAPUT XII. Eleemosynae de lucris injustis.

Stulti et miseri usque adeo suis iniquitatibus excaecati, [Col. 0397A] ut non intelligant Deo non posse placere quod prohibet; et quasi unum crimen satis non sit, nisi adhuc male sentiendo de Deo adjiciatur et aliud. Alii vero hoc se justificari existimant, quod de substantia pauperum exiguam eleemosynam faciant; et de eo quod plurimis abstulerunt, uni quiddam minimum largiuntur. Cibatur unus unde plures esuriunt, et de multorum spoliis vix pauci teguntur. Non talem eleemosynam Deus quaerit, nec vult pietatem uni de alterius crudelitate praestari. Melius est enim te non facere eleemosynam, quam unde paucos tegis, inde plurimos facias denudare; et ut unum vestias, plures spoliare vestitos. Illam eleemosynam Deus comprobat, quae de justis laboribus ministratur, sicut scriptum est: Honora Deum de tuis justis laboribus, [Col. 0397B] et deliba ei de tuae justitiae fructibus (Prov. III, 9). Nam illam abominatur et reprobat, quae de lacrymis praestatur alienis. Quid enim prodest, si te benedicat unus unde plurimi maledicunt? Vel quid confert tibi illa eleemosyna quae de substantia praestatur alterius? Revera timendum est quod Deus non habeat unde pauperes suos pascat, nisi tu aliena diripias.



CAPUT XIII. Fidem sine operibus non prodesse.

Alios autem novi, quos ita insipientiae et imprudentiae tenebrosa ignorantia fallit ac decipit, ut fidem quam habere se simulant, sine justitiae operibus apud Deum sibi censeant profuturam: et hoc erroris genere sine metu crimina nefanda committunt, dum [Col. 0397C] credunt Deum non criminum, sed perfidiae tantum ultorem. Et ejusmodi non solum se ipsos perisse contenti sunt, sed et alios, in quibus nullum divinae scientiae lumen est, suis nituntur laqueis implicare. Et impletur in illis Salvatoris nostri sententia dicentis: Caecus si caeco ducatum praestet, ambo in foveam cadunt (Matth. XV, 14). Nam si nullum crimen, sed sola perfidia condemnatur; ergo securi peccamus et liberi. Et sine causa dedit Deus mandata justitiae, si sola sine justitiae opera fides prodest. Unde hic tam impius, tam scelestus, tam perfidus ignorantiae error obrepserit, scire non possumus, nisi forte ex illis qui hoc exemplo in lege veteri populum seducebant, et secum aeternae morti et perpetuo tradebant interitui, de quibus scriptum [Col. 0397D] est: Nolite audire sermones prophetarum qui prophetant vobis, quoniam vani sunt ipsi, et visiones a corde suo loquuntur, et non ab ore Domini. Dicunt enim his qui repellunt verba Domini, Pax erit vobis; et omnibus qui vadunt in voluntatibus suis, omni qui vadit in errore cordis sui dicunt: Non venient super te mala (Jerem. XXIII, 16, 17). Multa quidem nobis, immo totius legis testimonia aderant, quibus tam perniciosum errorem destruere ac sepelire poteramus; sed ne legentem diutius fatigemus, sufficiant pauca de plurimis. Respondeat mihi ille cujus talis est sensus: [Col. 0398A] Adam a Deo factus est homo primus [a 1Kb] in primo statu mundi, perfidiae an peccati causa damnatus est (Gen. III, 17)? In quo nihil fuisse incredulitatis invenio praeter solam inobedientiam, cujus causa ille damnatus est, et omnes suo damnantur exemplo. Cain quoque non perfidiae causa, sed quia fratrem interemerat, condemnatus est (Gen. IV, 11). Quid plura? Universus hic mundus ut diluvio interiret, non perfidiae causam, sed criminum lego fuisse (Gen. VI, 13). Sodoma et Gomorrha ut repentino cremarentur incendio, nullam causam incredulitatis invenio, nisi peccatorum et scelerum (Gen. XVIII, 20); quod Scriptura evidentissime demonstrat, et dicit: Homines Sodomitae mali et peccatores erant in conspectu Dei valde (Gen. XIII, 13). Populus ille Judaicus ut [b 1Kb] tam frequenter [Col. 0398B] interire videretur et corripi, nonne peccatorum causa praestabat (Act. V, 4-9)?

Sed dicit aliquis: veteris Legis testimonia tantum non accipio, nisi mihi et novi Testamenti exempla protuleris. Accipe Ananiam et Sapphiram, quos apostolica sententia, non perfidiae crimine, sed furti et mendacii causa damnavit. Forsitan dicturus es mihi: Quid ergo Apostolus dicit: Arbitramur enim justificari hominem per fidem sine operibus legis (Rom. III, 28)? Ipsum qui hoc dicit, lego hominem absentem etiam condemnasse, quia uxorem patris acceperit (I Cor. V, 1). Intelligenda Scriptura, quae scientibus convenire videtur in omnibus, et non nisi solis a quibus minime intelligitur discrepare. Justificari hominem Apostolus per fidem sine operibus legis dicit [Col. 0398C] (Rom. III, 28): sed non sine illis operibus, de quibus alterum apostolum audio dicentem: Fides sine operibus mortua est (Jac. II, 20). Paulus enim apostolus de operibus legis locutus est, hoc est, de circumcisione carnali, et neomenia, et sabbato, et hujusmodi caeteris, quae lex fieri ante praeceperat, et jam Christi tempore non erant necessaria; iste vero de operibus justitiae loquitur, quae qui non fecerit mortuus est, quamvis se simulet esse fidelem.

Sed dicit quis illud Apostoli dicentis: Corde enim creditur ad justitiam, ore autem confessio fit ad salutem (Rom. X, 10). Stulte, hoc baptismi impletur in tempore, quo ut baptizetur quis, sola confessio desideratur et fides. Nam quid tibi ipsius baptismi lavacrum prodest, si sola sine justitia fides quaeritur? [Col. 0398D] Baptismo enim peccata ablui fides omnium tenet. Si deinceps peccandum est, abluisse quid prodest? Audi quid dicat Dominus homini semel sanato: Ecce sanus factus es, [c 1Kb] jam noli peccare, ne quid tibi deterius eveniat (Joan. V, 14). Hoc et beatus Petrus apostolus manifestissime docet, ei deterius aliquid, qui post agnitam justitiae viam peccaverit, evenire, cum dicit: Si enim refugientes coinquinationes mundi, in cognitione Domini nostri et Salvatoris Jesu Christi, his rursum implicati superantur, facta sunt eis posteriora deteriora prioribus. Melius enim erat illis, non [Col. 0399A] cognoscere viam justitiae, quam post agnitionem retrorsum converti ab eo quod illis traditum est sancto mandato: contingit enim eis illud veri proverbii, Canis reversus ad suum vomitum, et, Sus lota in volutabro luti (II Petr. II, 20-22). Hoc et beatus apostolus Paulus testatur et loquitur, hominem post baptismi sanctificationem pristino errore peccantem non sine ingenti poenitentia conservari, dicens: Impossibile est enim eos qui, postquam semel illuminati sunt, gustaverunt etiam donum coeleste, et participes sunt facti Spiritus sancti, gustaverunt nihilominus bonum Dei verbum virtutesque saeculi venturi, et prolapsi sunt, renovari rursus ad poenitentiam, rursus crucifigentes sibimet ipsis Filium Dei, et ostentui habentes (Hebr. VI, 4-6).

Quemdam ad Salvatorem accessisse, et quid faciendo [Col. 0399B] vitam aeternam perciperet interrogasse, evangelista testatur, cui ita a Domino responsum est: Si vis vitam habere, serva mandata (Matth. XIX, 17). Non dixit, serva tantum fidem. Nam si sola fides quaeritur, superflue jubentur mandata servari. Sed absit ut ego Dominum meum aliquid dicam praecepisse superfluum. Sed dicunt hoc illi, qui peccando jam filii perditionis effecti sunt; et hoc tantum solatium se habere credunt, si alios secum potuerint morti perpetuae mancipare. Nam si Deus peccatorem non punit, ubi est illud propheticum: Si justus vix salvus erit, peccator et impius ubi parebunt (Prov. XI, 31; I Petr. IV, 18)? Et alibi: Quia peccatores peribunt (Ps. XXXVI, 20). Et iterum: Deficiant peccatores a terra et iniqui, ita ut non sint (Ps. CIII, 35). Et iterum: Sicut deficit [Col. 0399C] fumus, deficiant; sicut fluit cera a facie ignis, sic pereant peccatores a facie Dei (Ps. LXVII, 3). Nullum hic tantum incredulum et infidelem, sed peccatores audio condemnari. Et Salvatorem nostrum quodam loco dixisse lego: Non omnes qui dicunt mihi, Domine, Domine, intrabunt in regnum coelorum, sed qui faciunt voluntatem Patris mei qui in coelis est (Matth. VII, 21). Utique in Christum credebant, qui eum etiam Dominum nuncupabant; nec idcirco illis coelestis regni janua panditur, quia illum ore, quem factis abnuunt, confitentur. Negari autem Deum factis non minus quam verbis Apostolus dixit: Deum confitentur se nosse, factis autem negant (Tit. I, 16). Et Dominus in Evangelio: Multi mihi dicent in illa die: Domine, Domine, nonne in nomine tuo ejecimus daemonia, [Col. 0399D] et in nomine tuo virtutes multas fecimus? Et dicam illis: Numquam vos cognovi. Discedite a me, omnes qui operamini iniquitatem (Matth. VII, 22). Usque adeo isti credidisse dicuntur, ut in nomine Domini virtutes etiam operarentur; nec tamen eis proderit fides, quia justitiae opera non fecerunt. Itaque si sola fides prodest; cur illi cum angelis Satanae in perpetuum gehennae ignibus mancipantur, qui non perfidiae causa, sed quia boni nihil fecerant, judicantur; sicut scriptum est: Et dicet eis Rex qui a sinistris sunt: Discedite a me, maledicti, in gehennam aeternam, quam paravit Pater meus diabolo et angelis ejus. Esurivi enim, et non dedistis mihi manducare, etc. (Matth. XXV, 41, 42). Non dixit utique, quia non [Col. 0400A] credidistis mihi; unde intelligi datur eos non incredulitatis causa, sed propter bonorum operum sterilitatem esse damnandos.



CAPUT XIV. Quis sit vere Christianus.

Nemo igitur alterum decipiat, nemo seducat. Nisi quis justus fuerit, vitam non habet; nisi quis in omnibus Christi mandata servaverit, partem non potest habere cum illo; nisi quis terrena despexerit, divina non capiet: nisi humana contempserit, non potest possidere coelestia. Nec quisquam se Christianum judicet, nisi qui Christi et doctrinam sequitur et imitatur exemplum. Sed tu illum Christianum putas, cujus numquam pane ullus saturatur esuriens, cujus potu nullus reficitur sitiens, cujus mensam nemo [Col. 0400B] cognoscit, sub cujus tecto nec advena nec peregrinus aliquando succedit, cujus nemo nudus tegitur vestimentis, cujus pauper nullus fovetur auxilio, cujus bonum nemo sentit, cujus misericordiam nemo cognoscit; qui in nullo imitatur bonos, sed irridet potius et subsannat, et pauperes persequi non cessat? Absit hoc a mentibus Christianorum omnium, absit ut hujusmodi Christianus dicatur, absit ut Dei filius possit appellari qui talis est. Christianus ille est, qui Christi viam sequitur, qui Christum in omnibus imitatur, sicut scriptum est: Qui dicit se in Christo manere, debet, sicut ille ambulavit, et ipse ambulare (I Joan. II, 6). Christianus est, qui omnibus misericordiam facit, qui omnino non movetur injuria, qui opprimi pauperem se praesente non patitur, qui miseris [Col. 0400C] subvenit, qui indigentibus succurrit, qui cum moerentibus moeret, qui dolorem alterius quasi proprium sentit, qui ad fletum fletibus provocatur alienis, cujus omnium communis est domus, cujus janua nemini clauditur, cujus mensam pauper nullus ignorat, cujus cibus cunctis offertur, cujus bonum omnes norunt, et nemo sentit injuriam; qui Deo die noctuque deservit, qui ejus praecepta indesinenter meditatur et cogitat; qui pauper mundo efficitur, ut Deo locuples fiat; qui inter homines habetur inglorius, ut coram Deo et angelis gloriosus appareat; qui in corde suo nihil videtur habere simulatum vel fictum; cujus simplex et immaculata est anima, cujus conscientia fidelis et pura est, cujus tota in Deo mens, cujus omnis spes in Christo est; qui coelestia [Col. 0400D] potius quam terrena desiderat, qui humana spernit, ut possit habere divina. Nam his qui hoc saeculum diligunt, et qui in praesenti tempore gloriantur et complacent, audi quid dicitur: Nescitis quia amicitia hujus mundi, inimica est Deo? Et quicumque voluerit esse amicus hujus saeculi, inimicus Dei constituitur (Jac. IV, 4).



CAPUT XV. Viduarum triplex genus.

Haec tibi, soror dilectissima, quid Christianum agere conveniat, prout potui, explicavi. Si ergo omnes generaliter qui Christiani nuncupantur, esse tales oportet; nunc tuae prudentiae est aestimare qualem tu te viduam debeas exhibere, quam cunctis [Col. 0401A] bene conversantibus esse oportet exemplum. Tria autem esse viduarum genera non ignorare te credo. Unum quod perfectissimum est, coelesti praemio destinatum, quod, ritu illius de Evangelio viduae (Luc. II, 37), Deo orationibus et jejuniis die noctuque deservit. Aliud vero, quod filiorum curam habere dicitur et domus, non tanto dignum, nec tamen peccatis obnoxium. Tertium autem genus est in epulis et deliciis, quod aeternae morti servatur et poenae; sicut scriptum est: Viduas honora, quae verae viduae sunt (I Tim. V, 3). Istae sunt primae, quae dicuntur et verae, et quae jubentur a tanto sacerdote, hoc est, a Timotheo honorari. Secundae sunt, quibus jam haberi non jubetur honor, nec tamen vita negatur; de quibus dicitur: Quae autem filios habent [Col. 0401B] aut nepotes, discant primum domum suam pie [a 1Kb] tractare, et parem gratiam reddere parentibus (Ibid., 4). Illae vero tertiae sunt, de quibus scriptum est: Vidua autem quae in deliciis est, vivens mortua est (Ibid., 6). Unde intelligi datur, non omnes viduas esse aequales; nec eas Deo placere, quae corpore tantum viduae videntur esse, non opere.

Qualis autem Christi vidua debeat esse, Apostolus dicit: Quae autem vere vidua est, sperat in Domino, et instat orationibus die ac nocte (Ibid., 5). Nec illud praeterire te volo, quod quando veras viduas Apostolus nominat, esse demonstrat et falsas, hoc est, actu, mente, conversatione, non corpore. Et alibi viduae verae et electae actum conversationemque describit idem Apostolus dicens: Vidua eligatur [Col. 0401C] quae fuerit in operibus bonis testimonium habens: Si filios educavit, quod subintelligitur, Deo; si hospitio recepit, si sanctorum pedes lavit, si tribulationem patientibus subministravit, si omne opus bonum subsecuta est. (Ibid., 10). Hanc esse veram viduam judicavit, cujus talia sunt opera. illa vero quomodo se Christi [Col. 0402A] viduam dicit, quae nihil tale aliquando operata est? Sed sunt aliquae divites, nobiles et potentes, quibus forsitan videtur indignum, ut aut filios Deo, et non saeculo educent, aut hospitio recipiant advenam, aut sanctorum pedes laboriosos, lutulentos et horridos lavent, et delicatis et nitidis manibus tangant. Sed nec dignae erunt tales in futuro tempore sanctorum esse consortes, quos ita in praesenti spreverunt; nec partem habere poterunt cum Christo, quem suscipere noluerunt, et cujus plantas suis contrectare manibus horruerunt: quia Christum spernit, quicumque ejus famulos spernit, sicut ipse dicit: Qui vos spernit, me spernit (Luc. X, 16). Mariae, unde Christi pedes lavaret, lacrymae abundarunt; [b 1Kb] nostri autem temporis feminis unde peregrinorum pedes [Col. 0402B] lavent, ipsa deficit aqua. Tu ergo sanctissima et prudentissima femina, ne velis imitari hujusmodi, quae cum audenter malefecerint, benefacere erubescunt; et confunduntur juste vivere, quae non sunt peccare confusae; et quae se morti ultro obtulerunt, nec invitatae revertuntur ad vitam; quae hominum magis risus, subsannationes et fabulas, quam Dei judicium pertimescunt; et quibus charius est miseris hominibus placere quam Christo. Sed esto talis, qualem te Dominus esse praecepit, qualem Apostolus jubet [c 1Kb] exhiberi Christo. Vidua esto sancta, humilis et quieta; misericordiae et justitiae opera indesinenter exerce. Et quisque te in opprobrium habeat, quisque subsannet et irrideat, tu tantum Deo placeas, et quae Christi sunt geras. Ante omnia incessabiliter [Col. 0402C] Domini tui meditare mandata, orationibus et psalmis instanter incumbe; ut si possibile est, nemo te aliquando nisi aut legentem inveniat aut orantem. Et cum fueris talis, nostri memento, qui te tantum diligimus, ut quod praesentes praestare non possumus, conferamus absentes.




ANNO DOMINI CDXXX.
POSSIDIUS, EPISCOPUS CALAMENSIS.



PROLEGOMENA.




[Col. 0401]
SCHOENEMANNI NOTITIA HISTORICO-LITTERARIA IN POSSIDIUM.
(Schoen. Bibl. Hist. Litt. Patr. Lat. tom. II.)



§ I. Vita.
[Col. 0401C]

Afer, Augustini discipulus et familiaris, quo vix chariorem ille aut amantiorem sui habuit. Quippe pse de se narrat Possidius annis ferme XI. absque [Col. 0402C] amara ulla dissensione familiariter ac dulciter cum Augustino vixisse, nec minus honorificum est testimonium, quod Hipponensis episcopus de amico juxta quam discipulo tulit in litteris ad Memorem Capuanum [Col. 0403A] episcopum Juliani Eclanensis patrem, dum nimis inquit, ingratum ac ferreum fuit, ut te qui nos sic amas, hic sanctus frater et collega noster Possidius, in quo nostram non parvam praesentiam reperies, vel non disceret, vel sine litteris nostris disceret. Est enim per ministerium nostrum non litteris illis, quas variarum servi libidinum liberales vocant, sed dominico pane nutritus, quantum ei potuit per nostras angustias dispensari. Quae quidem satis manifestant, quam arctum, quamve diuturnum inter eos fuerit vinculum. Unde haud immerito censent, consona etiam amorum nota, ascriptum fuisse Possidium societati illi clericorum, quam Augustinus presbyter Hippone congregaverat et Regulis monasticis astrinxerat. Nec sane improbabile videtur, illum ex eodem monasterio [Col. 0403B] ad episcopatum Calamae, oppidi Numidiae, non longe ab Hippone Regio distantis, esse evectum: id quod anno 397, post Megalii obitum, accidit. In eo vero loco spatiosus ipsi aperiebatur campus ad eas dotes explicandas quas Hipponensis praesulis institutio aut consuetudo in eo effinxerat et formarat, nec pauca sese offerebant, quae communi amici consilio gerenda essent, in quibusve vel auctoritate vel adjutorio ejus indigeret. Talia fere erant quae sub initium muneris sui cum ipse tum Ecclesia ejus a paganis Calamensibus patiebatur; mox item quae cum Donatistis accepit certamina. Quae causa cum non magis universae Africae Ecclesiae communis quam Augustini propria esset, non poterat a Possidio levi studio suscipi. Itaque jam a 404 [Col. 0403C] Crispinum Donatistarum apud Calamenses episcopum ad colloquium secum ineundum sollicitavit, invitumque coegit et solertia sua superavit. Anno 410 una cum tribus aliis episcopis a patribus Africanis Carthagine congregatis legatus missus est ad Honorium Aug. pro abrogatione legis in favorem Donatistarum latae et ad obtinendam cum Donatistis collationem. Allectus fuit deinde a. 411 in collatione cum Donatistis inter septem actores partis catholicae actisque ejus subscripsit. Interfuit etiam conciliis Africanis ob Coelestii et Pelagii haeresim celebratis, unaque cum aliis Numidiae episcopis ex concilio Milevitano litteras ad Innocentium episcopum Romanum dedit. Ingruente tandem a. 430 Vandalorum saevo per universas Africae provincias exercitu, et oppressa [Col. 0403D] ab iisdem Calama nutu quasi divino impulsus fuit Possidius, ut Hipponem se conferret. Vix enim eodem concesserat, cum et haec urbs obsidione clauderetur atque Augustinus febre correptus decumberet et post paucos dies astante amico obdormiret. Post Augustini obitum rarescit etiam Possidii memoria, nisi quod Prosper narrat in Chronico ad cons. Aetii II et Sigisvulti (a. 437) Possidium cum Novato et Severiano catholicis episcopis, Genserico catholicam fidem Ariana impietate subvertere cupienti fortiter restitisse; sed eodem meruisse ut ecclesiis suis privaret et civitatibus pelleret. Unde colligunt eumdem, capta ab Genserico a. 439 Carthagine, cum ingens clericorum turba ex omni Africa ejiceretur, proscriptum [Col. 0404A] naufragioque expositum Neapolim pervenisse atque adeo diem supremum in Italia clausisse.



§ II. Scripta.

Duo exstant Possidii scripta, digna amicitiae et amoris ejus in Augustinum monumenta, Vita Augustini et Indiculus scriptorum ejus.



§ III. Editiones, versiones et codices.



Editiones.

Illa ab ineunte arte typographica omnibus fere operum et opusculorum Augustini collectionibus praefigi consuevit eaque via ad insignem lectionum mss. codicum copiam emendata a Maurinis patribus, seorsim denique novo variarum lectionum subsidio recognita et notis non indoctis illustrata est Joanne Salinasio, theologo Romano a. 1731. Indiculus scriptorum [Col. 0404B] Augustini editus est primum a Joanne Vlimmerio a. 1564. Migravit pariter ab isto tempore in varias Operum Augustini editiones, et ex vetustis membranis castigatus est in Benedictinorum editione: Sed longe plenior et emendatior ex ms. Veronensi prodiit Venetiis a. 1735 . . . . . . In sequenti indice nihil omissum est quod ad accuratiorem insigniorum editionum notitiam conducit; singulorum vero Augustini operum recensionem nemo exspectabit.



SAECULO XVI.

1564. Lovanii apud Hieron. Wellaeum; in-4o. Possidii Calamensis episcopi Vita et Indiculus Operum D. Augustini ex editione et cum scholiis marginalibus Joannis Vlimmerii; cum Sermonibus aliquot Augustini [Col. 0404C] ab eodem recens prolatis. Tota haec Vlimmerii opera translata est in editionem Basileensem Operum Augustini a 1569.

1573. Coloniae Agrippinae; in-fol. Vita Augustini episcopi . . . . . edita a Possidio primum ejus discipulo, postea episcopo Calamensi; in Laur. Surii probatis SS. Vitis ad diem 28 Aug., T. IV pagg. 933-47. In novissima Coloniensi a. 1618, hoc mense, pagg. 302---309.



SAECULO XVII.

1690. Parisiis, apud Franc. Muguet; in-fol. S. Aurelii Augustini Hipp. ep. Vita, auctore Calamensi episcopo, ipsius discipulo. Item Indiculus librorum, tractatuum et epistolarum S. Augustini Hipp. ep. editus cura Possidii E. C. ex variis codicibus mss. [Col. 0404D] emendata et cum lectionis diversitate in P. III appendicis tomi X Opp. Augustini ex ed. Benedictinorum. In ed. Antuerpiensi pagg. 164---200 Clerici observata in Possidium non tanti sunt, ut aliquem sollicitare possint. Nec vero Salinasius de victoria ab eo reportata gloriari debet, quippe cujus omnis defensio non solum ab ipso, sed aliis quoque jactata in solo conatu defecit.



SAECULO XVIII.

1731. Romae, typis Jo. Zempel; in-8o. S. Aurelii Augustini Hipponensis episcopi Vita auctore S. Possidio Calamensi episcopo ad mss. codd. recensita notisque illustrata opera et studio D. Joannis Salinas Neapolitani Can. Reg. Lat. ac Sac. Theol. lect. [Col. 0405A] ad reverendissimum P. D. Ascanium Varesium Can. Reg. Lat. abbatem generalem. 2o Ibidem eodem. De Vita et rebus gestis S. Possidii Calamensis episcopi Dissertatio ex P. Augustini scriptis ecclesiasticisque monumentis concinnata opera et studio D. Joannis Salinas, etc.

Textum editor juxta lectiones a PP. Maurinis ex codd. mss. propositas et vetusta exemplaria Vaticana a nemine ante adhibita recensuit, varietates diligenter notavit notasque et observationes addidit, Benedictinorum aliorumque virorum doctorum copiis abunde ditatas. Arduum profecto non erat in tanta Augustini et de Augustino scriptorum copia et post tot tamque diversa circa res ab eo et per aevum istud gestas studia, praesertim vero post eruditissimum [Col. 0405B] editorum Parisiensium de vita ejus Commentarium, notas non plane ineptas ad Possidium fundere. Atque hi ductores procul dubio Joannem Salinasium suis ipsius viribus alioquin minus alacrem, ut Vincentii Lirinensis eodem anno ab eo eademque forma editi et Clementi XII dedicati exemplo ostendemus, mirifice sustentarunt. Spoponderat in praefatione, Augustini vitae se juncturum esse Hugonis de S. Victore opusculum de Institutione Novitiorum una cum auctoris historia; sed mutavit postea consilium et loco ejus, separatim tamen, exscribi fecit Dissertationem de Vita et Rebus gestis Possidii amplam sane et non indoctam; quo magis mirari subit, qui tam sero in eam cogitationem auctor sit adductus. Cf. N. Acta Erudit. Lips. a. 1734, pagg. 18-21.

[Col. 0405C] 1735. Venetiis . . . . . Possidii . . . . . Indiculus scriptorum S. Augustini . . . . . vulgato auctior ex vetustissimo ms. codice Veronensi; cum duabus Augustini Epistolis in Gottwicensi Austriae abbatia recens repertis. Mansius ad Fabric. Bib. M. et Inf. Lat. Alibi laudatam non inveni, adeo ut, quae priora sint, posteriorave in hac editione prorsus ignorem.

1743. Antuerpiae, apud Bern. Alb. van der Plasche; in-fol. S. Augustini Vitae pars secunda, praesertim ab anno trigesimo tertio aetatis usque ad obitum auctore S. Possidio sancti Doctoris discipulo ejusque per annos fere quadraginta contubernali. Ex editione Romana a. 1731, collata cum vetusto ms. codice. Accedit Indiculus scriptorum Augustini eodem auctore; in Actis Sanctorum Antuerpiensibus mensis [Col. 0405D] Augusti tomo VI, pagg. 427-460.---Secunda Vitae pars audit Possidii opera h. l. propterea, quod ei praemittuntur Confessiones Augustinianae, quibus Bollandistae titulum prioris partis Vitae Augustini posuerunt. Accedunt singulis sectionibus annotata docte et sobrie scripta.

1768. Augustae Vindelicorum, apud Fratres Veith; in-8o. S. Aurelii Augustini Hipponensis episcopi Vita [Col. 0406A] auctore S. Possidio Calamensi episcopo ad mss. codd. recensita, notisque illustrata opera et studio D. Joannis Salinas Neap. Can. Reg. Congr. Lat. Accessit Michaelis III ad exemptas Insulas Wengenses Cann. Regg. Ulmae Suevorum praelati, S. Caes. ac Cath. Maj. consiliarii et sacellani perpetui Disquisitio critica de variis gestis, dictis ac visionibus S. Augustino falso aut minus solide tributis.---In posteriori dissertatione multarum de Augustino fabularum origo docte ac sagaciter ostenditur.



Versiones.

1742. In Venezia, per Pietro Bassaglia e Francesco Hertzhauser; in-4o. Vita di S. Aurelio Agostino . . . . . scritta da S. Possidio vescovo di Calama, tradotta in Italiano da un' autore anonimo col testo Latino; [Col. 0406B] in limine operis Augustini de Civitate Dei, Latine juxta quam Italice ex antiqua anonymi auctoris, sed quem vulgo Jacobum Passavantium putant, interpretatione duobus voluminibus h. l. et a. editi.

1764. In Milano, presso Antonio Agnelli; in-8o. Vita di S. Aurelio Agostino vescovo d'Ippona dottore di S. Chiesa, scritta da S. Possidio vescovo di Calama, tradotta in Italiano da un' autore anonimo; in questa seconda edizione ridotta secondo il testo Latino de' migliori codici manoscritti, accresciuta di alcune note, e dedicata all' illustrissimo signore D. Antonio Fissiraga, dottor di Collegio, decurione, et oratore emerito della citta di Lodi.

Editor F. Romualdus Maria de S. Gaetano Augustinianus Excalceatus Mediolanensis versionem superioris [Col. 0406C] editionis, sed ad novissimae recensionis textum refictam, ipso textu Latino omisso, excudi curavit. Notas quas aspersit ingenue fatetur non sibi deberi, sed e Benedictinorum, Salinasii, Caesaris Benvenuti et Laurentii Berti (Vitae Augustinianae scriptoris) notis aut Commentariis esse selectas.



Codices.

1. Vitae Augustini: Benedictinorum; sex, nempe duo Floriacenses, Germanensis, Vedastinus, Fossatensis ac Cisterciensis. Ex his larga provenit variantium lectionum copia. Nec vero pauciores ex quinque mss. quos Salinasius in usum vocavit, quorum avo quidem exstabant in bibl. Reginae Suecorum sub num. 541 et 1025, tres vero alios ex Vaticana nactus erat, signatos 1188, 1190 et 1191. His tandem omnibus accenseri [Col. 0406D] debet exemplar ms. Musei Societatis Jesu Antuerpiae, quod Bollandistae notant signatum fuisse P. MS. 5, et vetustissimum dicunt.

2. Indicis Operum Augustini: primae editionis, ms. bibliothecae abbatiae Villariensis, ex quo eum primus excudit Vlimmerius. Benedictini eosdem adhibuerunt quos in Vita Augustini codices. Novissima tandem editio manuscripto Veronensi debetur.




[Col. 0407]
POSSIDII, EPISCOPI CALAMENSIS, DE VITA S. AURELII AUGUSTINI LIBER UNUS, ET INDICULUS OPERUM EJUSDEM S. AUGUSTINI.

Haec duo eximia opera jam edidimus in Operum S. Augustini tomo I (qui nostrae Patrol. trigesimus secundus exstat). Satis sit igitur nobis benevolum lectorem admonere, ut adeat locum citatum.




ANNO DOMINI CDXXII-CDXXXII.
COELESTINUS I PAPA.
[Col. 0407]


PROLEGOMENA.




[Col. 0407]
NOTITIA LIBRI PONTIFICALIS.
(Ex Nov. Coll. Concilior. Mansi t. IV, col. 453.)

[Col. 0407A] Coelestinus [(a) 2Kb] natione Romanus [Al. Campanus], ex patre Prisco, sedit annis 8, mensibus 10, diebus 17 [(b) 1Kb] . Hic multa constituta fecit, et constituit ut psalmi David CL ante sacrificium psallerentur, antiphonatim ex omnibus, quod antea non fiebat, sed tantum Epistolae beati Pauli recitabant [Al. Epistola recitabatur], et sanctum Evangelium. Hic fecit constitutum de omni Ecclesia, maxime et de religionibus, quod hodie archivis Ecclesiae tenetur reconditum. Hic dedicavit basilicam Julii in qua obtulit postigem zeticum [Al. Postignegeticum. Forte postem sethicum]; patenam argenteam, pensantem libras 26 [Al. 25]; scyphos argenteos 2, pensantes singulos libras 8; amas argenteas 2, pensantes singulas libras 10; calices minores [Al. minores deest] argenteos 5, [Col. 0408A] pensantes singulos libras 3; aquamanilos argenteos, pensantes libras 10 [Al. 20]; candelabra argentea 2, pensantia singula libras 30; canthara cerostrota aerea vel aenea [Al. vel aenea deest] 24, pensantia singula libras 30 [Al. 20]; item coronas argenteas 10, pensantes singulas libras 10 [Al. item . . . libras 10 deest]; ad beatum Petrum [Al. Paulum] apostolum, farum cantharum, pensans libras 25 [Al. 15], ex argento purissimo [Al. ex argento purissimo deest]; canthera argentea [Al. deest argentea] cerostrota in gremio basilicae [Al. deest in gremio basil.] 24, pensantia singula libras 20; ad beatum Paulum apostolum, farum cantharum argenteum, pensans libras 25; canthara cerostrota 24, pensantia singula libras 20 [Al. haec omnia desunt ab ad beatum Paulum].

[Col. 0409A] Hic fecit ordinationes tres in urbe Roma per mensem Decembrem, presbyteros 32, diaconos 12, episcopos per diversa loca 46. Qui etiam sepultus est in [Col. 0410A] coemeterio Priscillae, via Salaria, VIII idus Aprilis. Et cessavit episcopatus in urbe Roma dies 20 [Al. dies 21].




[Col. 0409]
NOTITIA GALLANDII.
(Biblioth. Vett. Patr. tom. IX.)

[Col. 0409A] 1. De sancto Coelestino verba facturi, ea potius quam nostra, hic describenda existimamus, quae paucis licet, satis tamen apposite ad nostrum institutum edisseruit vir doctus Coutantius. Sic igitur ille [a 1Kb] : »Cum Bonifacius anno 422, Septembris 4 die, ex hac vita migrasset, mox, Augustino teste [b 1Kb] , Coelestinum in Romana sede Dominus Deus sine ulla plebis suae discissione constituit. Observat vir eruditus, [Col. 0409B] eum Ecclesiae Romanae tunc fuisse morem, ut nisi quid obstaret, defuncto ejus episcopo statim successor sufficeretur; adeoque Coelestinum, cum in eum conspirarint totius plebis suffragia, nulla interposita mora, ac proxima post Bonifacii mortem dominica, quae in 10 Septembris diem incidebat, fuisse ordinatum.

2. »Pluribus gestis episcopatus ejus insignis fuit: nominatim vero adversus Nestorium sententiam primus edixit: Cyrillum ad eam exsequendam vicarium instituit, et regulam praescripsit ac formam, quam ut canonicam Ephesinae synodi Patres sequi se ultro sunt professi. Praeterea hujus synodi confirmavit acta; Pelagianos totius Italiae finibus deturbari curavit; Novatianis ecclesias quas Romae plures habebant, [Col. 0409C] ademit; nascentem coercuit Semipelagianam haeresim, et Augustinum adversus novos ejus reprehensores defendit.

3. »Eum ipso anno 432, quo Maximiani in Nestorii locum subrogati ordinationem, velut ad coronidem profligatae haereseos Nestorianae, approbavit, tam gloriosum pontificatum finiisse, Prosperi ac Marcellini Chronicis confirmatur; quo die, non ita est exploratum. Eum Aprilis 6 vel 9 die sepultum pontificales libri ac Martyrologia tradunt. Verum sibi non cohaerent pontificales libri, siquidem annos 9, menses 10 et aliquot dies, non secus atque veteres catalogi, pontificatui Coelestini ascribunt. Antonius [Col. 0410A] Pagius certum esse debere, ait [c 1Kb] , eum sedisse annos novem, menses decem et dies novem, ideoque obiisse die 18 aut 19 Julii. In Corbeiensi tamen codice Vigilii papae temporibus exarato, cum quo nonnulla saltem Chronici Prosperi exemplaria consentiunt, annos 9, menses 10, dies 17 sedisse dicitur. Hinc Sebastianus Tillemontius Coelestini mortem anno 432 Julii 26 die consignare licere arbitratur [d 1Kb] .« Hucusque [Col. 0410B] V. C.

4. Jam vero ejusdem Coelestini epistolarum editionem ab ipso Coutantio adornatam exhibemus, nonnullis in locis recensitam; ex cujus proinde annotatis haurire in promptu est, quae ad hujus pontificis res praeclare gestas magis elucidandas pertinent. Quod superest, si quid iis addendum, legendam existimarim disquisitionem in decem capitula epistolae Coelestini 21 ad episcopos Galliarum subjecta, quam viri eruditi elucubrarunt [e 1Kb] , ubi accuratissime post ipsummet Coutantium quid de illis sit censendum exponunt. Cujus quidem epistolae Coelestini ad Gallos occasione annotare libet, Vincentium Lirinensem magni fecisse illam ejusdem pontificis sententiam quae in ea epistola ad Galliarum episcopos habetur [Col. 0410C] his verbis [f 1Kb] : Desinat, si ita res sunt, incessere novitas vetustatem. Quibus relatis, subdit Vincentius [g 1Kb] : Ergo haec fuit beati Coelestini beata sententia, ut non vetustas cessaret obruere novitatem, sed potius novitas desineret incessere vetustatem. Haud equidem ignoro ejusmodi Vincentii verba in alium sensum ab eo quem prae se ferre videntur, detorsisse doctissimum cardinalem Norisium [h 1Kb] : ejus tamen opinio nullo pacto probatur erudito Coutantio [i 1Kb] . Neque vero illud praeclarum de Coelestino Prosperi testimonium hic demum omittendum [j 1Kb] : Cui, inquit, ad catholicae Ecclesiae praesidium multa Dominus gratiae suae dona largitus est.




[Col. 0409]
NOTITIA SCHOENEMANNI.
(Biblioth. Historico-Litterar. tom. II.)



§ I. Vita Coelestini papae.
[Col. 0409D]

Patria Campanus, Prisci cujusdam filius, proxima statim post mortem Bonifacii Dominica, id est 10 Septembris die a. 423 episcopus ordinatus est. Durabat [Col. 0410D] adhuc Romanae sedis in Afrorum judiciis potestas, tamdiu ab ipsis Africanis episcopis concessa, donec consultis Nicaeni concilii verissimis exemplaribus, utrum in eis reperirentur laudati a Zosimo [Col. 0411A] canones, certiores facti essent. Quo jure a Coelestino in ipsis statim muneris novi auspiciis Antonii Fussatensis episcopi et aliquanto post Apiarii ob nova flagitia remoti et ad Coelestinum provocantis causa suscepta fuit. Sed illius querelas, subdolas et injustas, evertit Augustinus, suaque rei gestae enarratione apud Coelestinum pervicit, ut sententiam apud Afros in eum latam ratam haberet; hunc propria scelerum damnavit confessio. Quam dum Coelestino nuntiant, simul omne jus, quod interim de appellationibus Romanae sedi permiserant, penitus sustulerunt, deprecantes, ne in posterum ex Africa venientes sive episcopi sive presbyteri inferioresve clerici, sive laici etiam facilius admitterentur, excommunicative in communionem praepropere restituerentur. Neque [Col. 0411B] enim hoc magis quam illud, quod pridem de jure episcopi Romani legatos a latere in Africam mittendi Faustinus asservisset, in Nicaenis conciliis, quae ex authentico ab Attico Constantinopolitano episcopo sibi transmissa essent, scriptum reperiri. Quapropter nullum omnino judicium transmarinum nedum clericos Romanos tamquam exsecutores ad se missos in posterum laturos esse significabant. Sed quidquid ex hac parte Romanae sedis potestati decedere videbatur, ex altera quodammodo reparavit initum a Coelestino cum Cyrillo Alexandrino foedus contra Nestorium, quo tam callide usus est, ut quaecumque hujus causa gesta non magis Cyrilli studio, quam Romani episcopi vigilantiae deberi viderentur. Nam simul ac satis sese a Cyrillo instructum sensit, quid [Col. 0411C] pro haeresi habendum esset, festinavit, ut primus eam anathemate feriret, ejusque auctorem, ni erroribus valedicturus esset, communione privaret; mox ad synodum ab imperatore Theodosio apud Ephesum indictam legatos misit hac generali praeceptione, ut Nestorii damnationem [a 1Kb] et a sede sua depositionem urgerent: in reliquis vero, quae casus vel disceptationis ordo allaturus esset, moniti erant, ut quidquid in Cyrilli arbitrio viderent, facerent. Itaque quaecumque ab eo in synodo ista gesta essent, plene approbavit, eique et omnibus, qui in ea cum eo steterant, tamquam de victoria ab hostibus Christi ipsique adeo imperatori, invito sane victori, reportata gratulatus est, nec non Maximianum Nestorio depulso suffectum episcopum statim salutavit, hoc [Col. 0411D] unum restringens in istorum indicatis, ne asseclis Nestorii qui resipiscerent, omnis penitus spes veniae et restitutionis praecideretur [b 1Kb] . Enimvero in his adversus Nestorium gestis illustrior vitae pars Coelestini, non tamen omnia ejus de catholica fide et Ecclesia merita continentur. Idem enim fuit, qui exuberantem in Gallia haeresim, quae Semipelagianae nomine [Col. 0412A] posthac notata fuit, repressit et deferentibus Prospero Aquitano et Hilario laico homine Galliae episcopos graviter reprehendit, quod tantum presbyteris suis indulgerent, ut indisciplinatas quaestiones vocantes in medium, praedicarent adversantia veritati, et Augustino, quem impense laudat, obstrepere auderent [c 1Kb] . Praeter haec Prosper modo laudatus praedicat ejus studium in Pelagianis non solum ex tota Italia, sed etiam Britannia eliminandis, quo nomine ab eodem missus est sanctus Germanus Augustodunensis cum Lupo Trecensi episcopo. Prosperi denique testimonio nititur, quod Palladius ab eodem ad Scotos in Christum credentes ordinatus et primus episcopus missus sit. Obiit Coelestinus anno 432, mense Julio.



§ II. Coelestini papae scripta.
[Col. 0412B]

Restant XVIII Coelestini epistolae, inscriptae; I, Episcopis Illyrici. Assignatur anno 425. II, Universis episcopis per Viennensem et Narbonensem provincias constitutis, scr. d. 25 Julii a. 428. III, Universis episcopis per Apuliam et Calabriam constitutis, scr. a. 429. IV, Cyrillo Alexandrino episcopo, scr. d. 2 Aug. a. 430, quemadmodum et tres sequentes. V, Johanni, Juvenali, Rufo et Flaviano episcopis per Orientem, a pari. VI, Nestorio. VII, Clero et populo Constantinopolitano. Quatuor has epistolas Latine scriptas esse, dubitari nequit, sed statim in linguam Graecam conversas et una cum versione Graeca ad Cyrillum transmissas esse suspicatur Coustantius; simul tamen [Col. 0412C] eumdem esse primigenium, quem nos habemus textum probavit. VIII, Cyrillo Alexandrino, scr. d. 7 Maii a. 431. Hanc ex Graeco versam, non Latino authentico descriptam esse diversis notis sibi deprehendisse visus est Coustantius. IX, Episcopis et presbyteris euntibus ad Orientem Commonitorium, scr. d. 8 Maii a. 431. X, Sanctae synodo apud Ephesum congregatae, scr. a. 431 Latine et in Ephesino concilio Latine primum lecta gestisque inserta, tum vero etiam in gratiam eorum, qui Latine nesciebant, Graece recitata. XI, Theodosio Augusto, scr. eodem a. XII, Episcopis Galliarum, scr. eodem a. XIII, Sanctae synodo apud Ephesum constitutae, scr. uti et sequentes a. 432, post damnationem Nestorii. XIV, Theodosio Aug., post synodum. XV, Maximiano episcopo [Col. 0412D] Constantinopolitano. XVI, Clero et plebi Constantinopoli consistentibus. Praeterea Arnobius in libro II de conflictu cum Serapione servavit Fragmentum sermonis, quem Coelestinus in concilio Romano, mense Augusto anni 430, adversus haeresim Nestorii habuit. Auctoritates autem praeteritorum sedis apostolicae episcoporum de Gratia Dei verius Coelestio abjudicantur. [Col. 0413A] Quae porro ipsi falso tributa fuerunt, aut deperdita sunt, indicat Coustantius.



§ III. Editiones operum Coelestini.

Ex his Coelestini epistolis IV, V, VI et VII, in Actis concilii Ephesini, II, III et XII, in Collectionibus Dionysii Exigui, Hadrianea, Hispana et Isidori servatae et cum in iis tum ex iisdem per varias Conciliorum editiones vulgatae sunt. Augeri coepit numerus primum per Petrum Crabbium Fragmento epistolae X, quam integram postea Antonius de Aquino in Collectione Epistolarum Pontificiarum Antonii Carafae cardinalis protulit. Idem vero Antonius plures Coelestini epistolas erutas subinde e schedis Vaticanis daturus erat in Auctuario, quod laudatae Collectioni [Col. 0413B] addere decreverat. Sed citius fato occubuit, nec quidquam ex omnibus, quae indefesso ille studio luci paraverat, tenebras evasit praeter epistolas, quas olim Baronio concesserat. Hinc factum est, ut sex novae Coelestini epistolae, videlicet VIII, XI, XIII, XIV, XV, XVI, in Annalibus ad a. 431 et 432 prodierint. His quatuordecim Epistolis, quas junctim interea exhibent Binius et Collectio Conciliorum Regia, moxque correctiores passim repetiit Ph. Labbeus, accessit tandem I per Holstenium in Collectione Romana bipartita, et IX per Stephanum Baluzium in Nova Conciliorum Collectione. Tot autem perpoliendas et illustrandas accepit Petrus Coustantius, cujus editionem nuper iterum Andreas Gallandius expressit. Mansius vero Labbei vestigiis inhaeret.



SAECULO XVI.
[Col. 0413C]

1525. Moguntiae; in-fol. Decreta Coelestini papae numero XXII, i. e. Epistolae tres: 1o ad Episcopos Galliarum, cui junguntur Auctoritates praeteritorum sedis apostolicae episcoporum de Gratia Dei; 2o ad episcopos per Viennensem et Narbonensem provinciam; 3o ad episcopos per Apuliam et Calabriam constitutos; in Joannis Wendelstini ed. Collectionis Canon. Dionys.

1530. Coloniae; in-fol. Eadem; in Coll. Conciliorum Jac. Merlini T. l, fol. CLXXXIII-VI. Editio prima facta est a. 1523. Tertia prodiit a. 1535, Parisiis, in-8o, ubi Coelestini Epistolae exstant fol. CXCVII-CC.

1536. Basileae; in-fol. Coelestini papae Decreta i. e. Epistola ad universos Galliarum episcopos subjectis [Col. 0413D] capitulis seu indiculo constitutionum sanctorum Patrum de Gratia Dei; inter selectissimas vetustissimorum praesulum Epistolas additas Clementis Recognitionibus ex editione Jo. Sichardi pagg. 302-306.

1538. Coloniae, apud Petrum Quentel; in-fol. Decreta Coelestini papae, quo nomine comprehenduntur Epistolae tres laudatae; Decreta ex Gratiano et fragmentum Epistolae ad synodum Ephesinam; in Conciliis Petri Crabbe T. I, fol. CCCIX-CCCXIII.

1570. Coloniae Agr., apud Jo. Brinckmannum; infol. Coelestini Decreta seu Epistola ad universos Galliarum episcopos, etc., inter Epistolas Pontiff. Rom. D. Clementis Oneribus ex ed. Lamb. Gruteri subjectas pagg. 561-563.

[Col. 0414A] 1576. Ingolstadii, ex typogr. Dav. Sartorii; in-4o. Variae Coelestini Epistolae occasione concilii Ephesini scriptae; inter Acta omnia sacros, magni et oecum. concilii Ephesini ed. opera Theodori Peltani soc. J., cap. 16, 17, 18, 19, 64, pagg. 248-74 et 388.

Sunt Epistolae ad Cyrillum, Nestorium, Clerum et Pop. CP. Joannem Antioch. et Synodum Ephesinam.

1591. Romae; in-fol. Coelestini papae Epistolae, in Tomo I Collect. Epistolarum Decretalium Pontificum Romanorum, quam a card. Antonio Carafa inchoatam absolvit Antonius de Aquino.

Octo sunt, nempe quatuor inter Acta concilii Ephesini, tres per Dionysium Exiguum nobis transmissae. Una vero, cujus fragmentum antea Petrus Crabbe dederat, nunc integra prodit, velut ex Cresconiana [Col. 0414B] collectione excerpta, ut Coustantius inquit.

1594. Romae, ex Typogr. Vat.; in-fol. Coelestini Epistolae (XIV); in Baronii Annalium tomo V, ad a. 430-32. Sex antea ineditae ad a. 431 num. 6, 19 et 432 num. 4, 12, 17, 20. Repetitus est hic tomus Romae 1607. Complectitur idem annorum spatium tomus quintus ed. Coloniensis a. 1624, et septimus Mansianae Lucae 1741. Sperabat Baronius Antonium de Aquino, a quo ineditas illas epistolas acceperat, in auctario Epistolarum Pontificiarum quod meditabatur, fontes, unde eas hausisset, indicaturum. Verum spes irrita fuit.



SAECULO XVII.

1606. Coloniae Agr., apud Jo. Gymnic. et Ant. Hierat.; in-fol. Vita, Epistolae et Decreta Coelestini [Col. 0414C] papae I; in Conciliis Severini Binii T. I pagg. 622-632.

Ex quatuordecim, quas Binius partim ex Antonio de Aquino, partim ex Baronio collegit epistolis, non omnes una serie producuntur, sed nonnullae numeris tantum suis indicatae inter Acta Ephesini concilii locum obtinent. Aliquibus additae sunt Notae Binianae.

1609. Lutetiae Parisiorum; in-8o. Decreta Coelestini papae I (Epistolae tres) in Codice Vet. Eccl. Rom. pagg. 404-426.

1629. Parisiis, sumpt. Seb. Cramoisy; in-fol. Coelestini papae I Epistolae duae ad episcopos Viennensis et Narbonensis provinciae et episcopos universos Galliarum; in tomo I Conciliorum Galliae Jac. Sirmondi.

[Col. 0414D] 1644. Parisiis e Typogr. Reg.; in-fol. Vita, Epistolae et Decreta Coelestini papae I; in T. IV Conciliorum collectionis Luparensis pagg. 469-510. Auctoritates de Gratia Dei epistolas antecedunt.

1661. Lutetiae Paris., apud. Lud. Billaine; in-fol. Coelestini papae Decreta (Epistolae tres cum Auctoritatibus); in codice Dionysii Exigui apud Guil. Voëllum et Henr. Justellum in Bibl. Juris Canon. pagg. 215-222.

1662. Romae; in-8o. Coelestini Epistola ad episcopos per Illyricum nunc primum edita e schedis Vaticanis inter Acta synodi Romanae sub Bonifacio II; in Collectione Rom. Bipart. Lucae Holstenii p. I, pagg. 85-88.

[Col. 0415A] 1671. Lutetiae Parisiorum; in-fol. Vita, Epistolae et Decreta Coelestini papae I, cum notis Sev. Binii, Jac. Sirmondi et Obss. Phil. Labbei; in Conciliis Phil. Labbei et Gabr. Cossartii cura editis tomo II, pagg. 1610---1638.

Nonnullae epistolae nomen tantum suum in hac serie professae sunt. Ipsae exstant inter Acta Ephesini concilii tomo III, pagg. 345, 346, 353, 376, 614. Pressius nimirum sequitur Labbeus Binium et editorem Collectionis Regiae. Quo obsequio adeo factum est, ut alias bis exscribendas dederit. Nam quae in his sunt IX ad Theodosium, X ad Cyrillum, XI ad synod. Ephes., XII ad Theodosium Jun., XIII ad Maximianum, et XIV ad Constantinopolitanos, recitantur iterum integrae tomo III, pagg. 619, 621, 1069, 1072; [Col. 0415B] T. IV, pagg. 1074 et 1075. Accedunt in Appendice hujus secundi tomi pagg. 1817---19, Notae posthumae Sirmondi in duas ad Galliarum episcopos et Auctoritates sedis apostolicae.

1675. Lutetiae Parisiorum, apud Jo. Bapt. Coignard; in-4o. Epistola Coelestini papae ad episcopos Viennenses et Narbonenses. Ejusdemque ad episcopos Apuliae et Calabriae; in Codice Canonum Ecclesiae Rom. a Pasch. Quesnello in tomo II Opp. Leonis M. vulgato, cap. 35 et 36, pagg. 133---137, editionis Lugdunensis (a. 1700) pagg. 71---73.

1682. Lovaniae, typis Hieronymi Nempaei; in-4o. Commonitorium Coelestini papae episcopis et presbyteris euntibus ad Orientem: nunc primum e Vaticanae bibliothecae manuscripto in publicam lucem data [Col. 0415C] per F. Christianum Lupum, Iprensem, in Epistolis variorum Patrum ad concilium Ephesinum ex ms. Cassin. Bibl. ab eodem desumptis et editis, capite 226, fol. CCCCLXX. Repetitum est hoc opus in tomo VII Operum Christiani Lupi (Venetiis apud Jo. Bapt. Albritium, Q. Hieron. et Sebast. Coleti a. 1726; infol.), inque eo Coelestini Commonitorium pagg. 385, 386.

1683. Parisiis, ex off. typogr. Franc. Muguet; in-fol. Commonitorium papae Coelestini datum episcopis et presbyteris euntibus ad Orientem. Ejusdem variae Epistolae occasione concilii Ephesini scriptae; in Steph. Baluzii Nova Coll. Conciliorum, T. I, pagg. 381, 424, 431, 436, 438, 489---93.

Commonitorium reperit primum in vetustissimo [Col. 0415D] codice bibliothecae Colbertinae num. 1865 optime exarato. Aliud deinde exemplar in Vaticano recentiore num. 1320, Nicolai V pontificatu scripto, ad eum misit Hieronymus cardinalis Casanata. Sed emendatius erat in Colbertino quam in Vaticano. Ignoravit autem Baluzius idem anno ante jam a Lupo fuisse evulgatum. Reliquae Epistolae, inter Acta Ephesini concilii distributae, sunt: 1o Epistola ad Nestorium; 2o ad clerum et populum Constantinopol.; 3o ad Cyrillum; 4o ad Joannem Antioch.; 5o ad synodum Ephesinam; 6o ad Theodosium imp.; 7o ad Cyrillum Alexandrinum.

1687. Parisiis, e Typogr. Regia: in-fol. Decreta Coelestini papae (Epist. III) in Codice Can. Dionysii Ex. [Col. 0416A] ex ed. Franc. Pithaei h. a. et l. recuso pagg. 219-228.



SAECULO XVIII.

1715. Parisiis, e Typogr. Regia; in-fol. Coelestini papae Decreta (Epistolae III); item Epistolae per Acta Ephesini concilii distributae, ad Nestorium, ad clerum et populum CP., ad Cyrillum, ad Joannem Antiochenum, Commonitorium ad legatos, ad synodum Ephesinam, ad Theodosium, ad Cyrillum secunda, ad synodum post damnationem Nestorii, ad Theodosium Jun., ad Maximianum, ad clerum et populum CP. secunda; in Jo. Harduini Actis Conciliorum T. I, pagg. 1251---62, 1299, 1311, 1321, 1323, 1347, 1467---74, 1671---82.

1721. Parisiis; in-fol. S. Coelestini papae Epistolae et Decreta ad justum temporis ordinem reductae, [Col. 0416B] juxta vet. codd. fidem recognitae et emendatae, praeviis admonitionibus, notis criticis et dissertationibus illustratae per Petrum Coustant; in Epistolis Pontiff. Rom., T. I, pagg. 1051---1228.

Insertae sunt epistolae aliorum ad Coelestinum, vel ad res ab eo gestas spectantes, scilicet ab initio omnium 1o Augustini epistola ad Coelestinum, scr. circa initium a. 423, inter Augustinianas 209; 2o Aurelii et caeterorum qui universali Africae concilio Carthaginis adfuerunt, ex codice canonum Ecclesiae Africanae, scr. judice Coustantio vel sub exitum a. 425, vel ineunte a. 426. Item post III, 3o et 4o duae Nestoris ad Coelestinum litterae Gr. Lat.; 5o Epistola Cyrilli ad Coelestinum, scr. a. 430 Gr. Lat.; 6o Commonitorium Cyrilli Posidonio cum Romam mitteret datum, Gr. [Col. 0416C] Lat. Post XIV, 7o Nestorii ad Coelestinum, scr. a. 430, Gr. Lat. Post. XIX, 8o Epistola synodi Ephesinae ad Coelestinum, Gr. Lat. Decimo loco est fragmentum sermonis a Coelestino habiti. Subjungitur Notitia Epistolarum, quae ad Coelestinum papam attinent.

1757. Venetiis, apud Sim. Occhi; in-fol. Coelestini papae Epistola ad episc. Viennenses et Narbonenses, item episc. Apuliae et Calabriae cum varietate exemplarium tam editorum quam mss.; in Codice Vet. Canon. Constitut. S. sedis apostolicae Pasch. Quesnelli iterum edito a Balleriniis Frr., tomo III Opp. Leonis M. cap. 35, 36, pagg. 270---77.

1760. Florentiae; in-fol. Vita, Epistolae et Decreta S. Coelestini papae I, cum notis Binii et Sirmondi, item Excerptis aliquot e cod. mss. epistolarum et titulorum [Col. 0416D] veterum epistolarum quarumdam Coelestini; in tomo IV Collectionis amplissimae Conciliorum Jo. Domin. Mansi pagg. 453---74.

Epistolas, quae inter Acta Ephesini concilii hoc ipso tomo comprehensae referuntur, non integras in hac serie repraesentavit, id quod post Labbeum etiam Coletus, quem raro alioquin Mansius deserit, fecerat; sed Binium sequi maluit, titulisque et verbis initialibus recitatis, ad illa lectores ablegat.

1773. Venetiis, ex typogr. Jo. Bapt. Albritii; in-fol. S. Coelestini papae Epistolae et Decreta, quibus nonnulla intexta ad eumdem sanctum pontificem pertinentia. Ex editione V. Cl. Petri Coustantii; in tomo [Col. 0417A] IX. Bibl. PP. et SS. Vet. Eccl. Andreae Gallandii pagg. 287---346.

Admonitiones Coustantii epistolis aliquibus praemissas resecuit sententiasque earum passim in notis contraxit. De Coelestino disserit Prolegg. cap. 8, pagg. XIX, XX.

1789. Parisiis, sumptib. Petri Didot fil. primog.; [Col. 0418A] in-fol. Coelestini papae epistola ad episcopos provinciae Viennensis et Narbonensis. Item Epistola ad episcopos Galliae, pro S. Augustino, additis decretis et decretorum titulis nec non Sirmondi, Quesnelli et Coustantii notis et lectionibus variantibus excerptis; in novissima Conciliorum Galliae Collectione a PP. Maurinis nuper inchoata, tomo I, pag. 384 et 426.




[Col. 0417]
S. COELESTINI I PAPAE EPISTOLAE ET DECRETA.
(Ex edit. Coustantii apud Bibl. Vett. Patr. Galland. tom. IX.)
(S)





[a 1Kb] EPISTOLA I. AUGUSTINI HIPPONENSIS EPISCOPI AD COELESTINUM PAPAM. (S)
[Col. 0417B]

Antonii episcopi Fussalensis, qui administratione Ecclesiae suae ob scelera privatus, apostolicam sedem appellaverat, causa exposita, obtestatur ut latam in ipsum sententiam vigere sinat.

Domino beatissimo et debita charitate venerando sancto papae COELESTINO AUGUSTINUS in Domino salutem.

1. Primum gratulationem reddo meritis tuis, quod te illa sede Dominus Deus noster sine ulla, sicut audivimus, plebis suae discissione [b 1Kb] constituit. Deinde insinuo sanctitati tuae quae sint circa nos, [Col. 0417C] ut non solum orando pro nobis, verum etiam consulendo et opitulando subvenias. In magna quippe tribulatione positus, haec ad tuam beatitudinem scripta direxi; quoniam volens prodesse quibusdam in nostra vicinitate membris Christi, magnam illis cladem improvidus et incautus ingessi.

2. Fussala dicitur Hipponensi territorio confine castellum. Antea ibi numquam episcopus fuit, sed simul cum contigua sibi regione ad paroeciam Hipponensis Ecclesiae pertinebat. Paucos habebat illa terra catholicos, caeteras plebes illic in magna multitudine hominum constitutas Donatistarum error miserabiliter obtinebat, ita ut in eodem castello nullus esset omnino catholicus. Actum est in Dei misericordia ut omnia ipsa loca unitati Ecclesiae cohaererent, per quantos labores et pericula nostra, [Col. 0418B] longum est explicare: ita ut ibi presbyteri qui eis [c 1Kb] congregandis a nobis primitus constituti sunt, exspoliarentur, caederentur, debilitarentur, excaecarentur, occiderentur; quorum tamen passiones inutiles ac steriles non fuerunt, unitatis illic securitate perfecta. Sed quod ab Hippone memoratum castellum millibus quadraginta sejungitur, cum in eis regendis et eorum reliquiis licet exiguis colligendis, quae in utroque sexu aberrabant, non minaces ulterius, sed fugaces, me viderem latius quam oportebat extendi, nec adhibendae sufficere diligentiae quam certissima ratione adhiberi debere cernebam, episcopum ibi ordinandum constituendumque curavi.

3. Quod ut fieret, aptum loco illi congruumque [Col. 0418C] requirebam, qui et Punica lingua esset instructus. Et habebam de quo cogitabam paratum presbyterum, propter quem ordinandum, sanctum [d 1Kb] senem qui tunc primatum Numidiae gerebat, de longinquo ut veniret rogans litteris impetravi. Quo jam praesente, omniumque in re tanta suspensis animis, ad horam nos ille qui mihi paratus videbatur omni modo resistendo destituit. Ego autem, qui utique, sicut exitus docuit, differre potius debui, quam periculosum praecipitare negotium, dum nolo gravissimum et sanctissimum senem ad nos usque fatigatum, sine effectu propter quem venerat tam longe ad propria remeare, obtuli non petentibus quemdam adolescentem Antonium qui mecum tunc erat, in monasterio quidem a nobis a parvula aetate nutritum, sed praeter lectionis [e 1Kb] officium nullis clericatus [Col. 0419A] gradibus et laboribus notum. At illi miseri, quod futurum fuerat ignorantes, offerenti eum mihi obedientissime crediderunt. Quid plura? factum est, esse illis episcopus coepit.

4. Quid faciam? Nolo apud tuam venerationem gravare quem nutriendum collegi; nolo deserere quos colligendos timoribus et doloribus parturivi; et quomodo utrumque agam, reperire non possum. Res quippe ad tantum scandalum venit, ut in eum hic apud nos causas dicerent, qui de illius episcopatu suscipiendo, tamquam bene sibi consulentibus, obtemperaverant nobis. In quibus causis cum stuprorum crimina capitalia, quae non ab ipsis quibus episcopus erat, sed ab aliis quibusdam objecta fuerant, probari minime potuissent, atque ab iis quae invidiosissime [Col. 0419B] jactabantur, videretur esse purgatus, tam miserandus factus est et nobis et aliis, ut quidquid a castellanis et illius regionis hominibus de intolerabili dominatione, de rapinis et diversis oppressionibus et contritionibus objiciebatur, nequaquam nobis tale videretur, ut propter hoc vel propter simul cuncta congesta, episcopatu eum putaremus esse privandum, sed restituenda quae probarentur ablata.

5. Denique sententias nostras sic temperavimus, ut salvo episcopatu, non tamen omnino impunita relinquerentur, quae non deberent vel eidem ipsi deinceps iterumque facienda, vel caeteris imitanda, proponi. Honorem itaque integrum servavimus juveni corrigendo; sed corripiendo minuimus potestatem, [Col. 0419C] ne scilicet eis praeesset ulterius, cum quibus sic egerat, ut dolore justo eum sibi praeesse ferre omnino non possent, et cum suo illiusque periculo in aliquod scelus forsitan erupturam impatientiam sui doloris ostenderent. Quorum talis animus etiam tunc, quando cum eis de illo episcopi egerunt, evidenter apparuit, cum jam vir spectabilis Celer, de cujus adversum se praepotenti administratione conquestus est, nullam gerat vel in Africa vel uspiam potestatem.

[Col. 0420A] 6. Sed quid multis morer? Collabora, obsecro, nobiscum, pietate venerabilis domine beatissime, et debita charitate venerande sancte papa, et jube tibi quae directa sunt omnia recitari. Vide episcopatum qualiter gesserit; quemadmodum judicio nostro usque adeo consenserit, communione privatus, nisi prius Fussalensibus omnia redderentur; jam postea ut re acta aestimatis rebus solidos seposuerit, ut ei communio redderetur; quam versuta suasione sanctum senem [a 1Kb] primatem nostrum gravissimum virum, ut ei cuncta crederet, quem velut omni modo inculpatum venerando papae Bonifacio commendaret, induxerit; et caetera quae a me quid opus est recoli, cum memoratus venerabilis senex ad tuam sanctimoniam universa retulerit?

[Col. 0420B] 7. In illis autem multiplicibus gestis quibus de illo nostrum judicium continetur, magis deberem vereri, ne tibi minus severe quam oporteret judicasse videamur; nisi scirem vos tam propensos ad misericordiam, ut non solum nobis, quia illi pepercimus, verum etiam ipsi existimetis esse parcendum. Sed ille, quod a nobis aut benigne aut remisse factum est, in praescriptionem vertere atque usurpare conatur. Clamat: Aut in mea cathedra sedere debui, aut episcopus esse non debui; quasi nunc sedeat nisi in sua. Propter hoc enim loca illa eidem dimissa atque permissa sunt in quibus et prius episcopus erat, ne in alienam cathedram contra statuta patrum [b 2Kb] translatus illicite diceretur. Aut vero quisquam ita esse debet sive severitatis sive [Col. 0420C] lenitatis exactor, ut qui non visi fuerint episcopatus honore privandi, nullo modo in eis aliquid vindicetur; aut in quibus aliquid visum fuerit vindicandum, episcopatus honore priventur?

8. Existunt exempla, ipsa sede apostolica judicante vel aliorum judicata [c 1Kb] firmante, quosdam pro culpis quibusdam, nec episcopali spoliatos honore, nec relictos omnimodis impunitos. Quae ut a nostris temporibus remotissima non requiram, recentia memorabo. Clamet Priscus provinciae Caesariensis [Col. 0421A] episcopus: Aut ad primatum locus, sicut caeteris et mihi patere debuit, aut episcopatus mihi remanere non debuit. Clamet alius ejusdem provinciae Victor episcopus, cui relicto in eadem poena in qua et Priscus fuit, nusquam nisi in dioecesi ejus ab aliquo communicatur episcopo; clamet, inquam: Aut ubique communicare debui, aut etiam in meis locis communicare non debui. Clamet tertius ejusdem provinciae Laurentius episcopus, et prorsus hujus vocibus clamet: Aut in cathedra cui ordinatus sum, sedere debui, aut episcopus esse non debui. Sed quis ista [a 1Kb] vituperet, nisi qui parum attendit, nec inulta omnia relinquenda, nec uno modo omnia vindicanda?

9. Quia ergo pastorali vigilique cautela beatissimus [Col. 0421B] papa Bonifacius in epistola sua posuit, de Antonio loquens episcopo, et ait, Si ordinem rerum nobis fideliter indicavit; accipe nunc ordinem rerum, quem ille in suo libello reticuit, ac deinde quae post ejus sanctae memoriae viri in Africa lectas litteras [b 1Kb] gesta sunt; et subveni hominibus opem tuam in Christi misericordia multo avidius quam ille poscentibus, a cujus inquietudine desiderant liberari. Judicia quippe illis, et publicas potestates, et militares impetus tamquam [c 1Kb] exsecuturos apostolicae sedis sententiam, sive ipse, sive rumores creberrimi comminantur; ut miseri homines Christiani catholici graviora formident a catholico episcopo, quam, cum essent haeretici, a catholicorum imperatorum legibus formidabant. Non sinas ista fieri, obsecro te [Col. 0421C] per Christi sanguinem, per apostoli Petri memoriam, qui Christianorum praepositos populorum monuit (I Petr. V, 3) ne violenter dominentur in fratres. Ego Fussalenses catholicos, filios in Christo meos, et Antonium episcopum, filium in Christo meum, benignitati charitatis sanctitatis tuae, quia utrosque diligo, utrosque commendo. Neque Fussalensibus succenseo quia justam de me querimoniam ingerunt auribus tuis, quod eis hominem nondum mihi probatum, [Col. 0422A] nondum saltem aetate firmatum, a quo sic affligerentur, inflixi. Neque huic noceri volo, cui quanto magis sinceram habeo charitatem, tanto magis pravae ejus cupiditati obsisto. Utrique misericordiam mereantur tuam, illi ne mala patiantur, iste ne faciat; illi ne oderint catholicam, si a catholicis episcopis, maximeque ab ipsa sede apostolica, contra catholicum non eis subvenitur episcopum; iste autem ne se tanto scelere obstringat, ut quos molitur invitos facere suos, a Christo faciat alienos.

10. Me sane, quod confitendum est beatitudini tuae, in isto utrorumque periculo tantus timor et moeror excruciat, ut ab officio cogitem gerendi episcopatus abscedere, et me lamentis errori meo convenientibus dedere, si per eum cujus episcopatui [Col. 0422B] per imprudentiam suffragatus sum, vastari Ecclesiam Dei et, quod ipse Deus avertat, etiam cum vastantis perditione perire conspexero. Recolens enim quod ait Apostolus: Si nosmet ipsos judicaremus, a Domino non judicaremur (I Cor. XI, 31); judicabo me ipsum, ut parcat mihi qui judicaturus est vivos et mortuos. Si autem et membra Christi quae in illa regione sunt ab exitiabili timore ac tristitia recreaveris, et meam senectutem hac misericordi justitia fueris consolatus, retribuet tibi, et in praesenti et in futura vita, bona pro bonis, qui per te nobis in ista tribulatione succurrit, et qui te in illa sede constituit.






[d 2Kb] EPISTOLA II. CONCILII AFRICANI AD PAPAM COELESTINUM URBIS ROMAE EPISCOPUM. (C)*

[Col. 0422C] Notum ei faciunt qui Apiarius flagitia sua fateri coactus sit. Tum rogant, 1o ne a se excommunicatos praepropere communioni restituat, 2o ut presbyterorum aliorumque clericorum improba refugia seu appellationes repellat, 3o ne de latere suo mittat qui appellantis causam recognoscant, 4o neque petentibus exsecutores concedat; postremo ne Faustinum in Africam remittat.

Domino dilectissimo et honorabili fratri COELESTINO, AURELIUS, [e 1Kb] PALATINUS, ANTONIUS, TUTUS, SERVUSDEI, TERENTIUS, FORTUNATUS, MARTINUS, JANUARIUS, [Col. 0423A] OPTATUS, [a 1Kb] CELTICUS, DONATUS, THEASIUS, VINCENTIUS, FORTUNATIANUS, et caeteri qui in universali Africano concilio [b 1Kb] Carthaginis adfuimus.

1. Optaremus [c 1Kb] ut quemadmodum sanctitas tua de adventu Apiarii laetatos vos fuisse missis per compresbyterum nostrum Leonem litteris intimavit, ita nos quoque de ejus purgatione haec scripta cum laetitia mitteremus. Esset profecto et nostra et vestra modo alacritas certior, nec praepropera videretur, quae adhuc [d 1Kb] de audiendo quam de audito praecesserat. Adveniente sane ad nos sancto fratre et coepiscopo nostro Faustino, concilium congregavimus, et credidimus ideo eum illo missum, quoniam sicut per ejus operam presbyterio antea redditus fuerat, ita nunc posset de tantis criminibus a Thabracenis [Col. 0423B] objectis eo laborante purgari: cujus tanta ac tam immania flagitia decursum [e 1Kb] nostri concilii examen invenit, ut et memorati patrocinium potius quam judicium, ac defensoris magis operam quam [f 24Kb] disceptatoris justitiam superarent. Nam primum [g 16Kb] quantum obstiterit omni congregationi diversas injurias ingerendo, quasi Ecclesiae Romanae asserens privilegia, et volentes eum a nobis in communionem suscipi, quem tua sanctitas credens appellasse, quod probare non potuit, communioni reddiderat? quod minime tamen licuit, quod etiam gestorum melius lectione cognosces. Triduano tamen laboriosissimo agitato judicio, cum diversa eidem objecta afflictissimi quaereremus, vel moras coepiscopi nostri Faustini, vel tergiversationes ipsius Apiarii quibus nefandas [Col. 0423C] turpitudines occulere conabatur, Deus judex, [Col. 0424A] fortis et longanimis magno compendio resecavit. Tetriore quippe ac putidiore obstinatione compressa, qua tantum libidinum coenum impudentia negationis volebat obruere, Deo nostro ejus conscientiam coarctante, et occulta quae in illius corde tamquam in volutabro criminum jam damnabat, etiam hominibus publicante, repente in confessionem cunctorum objectorum flagitiorum dolosus negator erupit. Et tandem de omnibus incredibilibus opprobriis ultroneus se ipse convicit, atque ipsam quoque nostram spem, qua eum et credebamus et optabamus de tam pudendis maculis posse purgari, convertit in gemitus: nisi quoniam istam nostram moestitiam uno tantum solatio mitigavit, quod et nos labore diuturnioris quaestionis absolvit, et suis vulneribus qualemcumque [Col. 0424B] medelam, [h 1Kb] etsi invita ac suae conscientiae reluctante confessione, providit, domine frater.

2. Praefato itaque debitae salutationis officio, [i 1Kb] impendio deprecamur ut deinceps ad vestras aures hinc venientes non facilius admittatis, nec a nobis excommunicatos in communionem ultra velitis excipere, quia hoc etiam Nicaeno concilio [j 1Kb] definitum facile [k 1Kb] advertat venerabilitas tua. Nam et si de inferioribus clericis vel de laicis videtur ibi praecaveri, quanto magis hoc de episcopis voluit observari? ne in sua provincia a communione suspensi, a tua sanctitate praepropere vel indebite videantur communioni restitui.

3. Presbyterorum quoque et sequentium clericorum [Col. 0424C] improba [l 3Kb] refugia, sicuti te dignum est, repellat [Col. 0425A] sanctitas tua; quia et nulla patrum definitione hoc Ecclesiae derogatum est Africanae, et decreta Nicaena sive inferioris gradus clericos, sive ipsos episcopos, suis metropolitanis apertissime commiserunt. Prudentissime enim justissimeque viderunt, [a 1Kb] quaecumque negotia in suis locis, ubi orta sunt, finienda, nec unicuique providentiae gratiam sancti Spiritus defuturam, qua aequitas a Christi sacerdotibus et prudenter videatur, et constantissime teneatur: maxime quia unicuique concessum est, [b 1Kb] si judicio offensus fuerit cognitorum, ad concilia suae provinciae, vel etiam universale, [c 1Kb] provocare. Nisi forte quisquam est qui credat uni cuilibet posse Deum nostrum examinis inspirare justitiam, et innumerabilibus congregatis in concilium sacerdotibus denegare. [Col. 0425B] Aut quomodo ipsum transmarinum judicium ratum erit, ad quod testium necessariae personae vel propter sexus vel propter senectutis infirmitatem, [Col. 0426A] vel multis aliis impedimentis, adduci non [d 1Kb] poterunt?

4. Nam, ut aliqui tamquam a tuae sanctitatis latere mittantur, in nulla invenimus [e 1Kb] Patrum synodo constitutum: quia illud quod pridem per eumdem coepiscopum nostrum Faustinum tamquam ex parte Nicaeni concilii exinde transmisistis, in conciliis verioribus [f 1Kb] quae accipiuntur Nicaeni a sancto Cyrillo coepiscopo nostro Alexandrinae Ecclesiae, et a venerabili Attico Constantinopolitano antistite, ex authentico missis, quae etiam ante hoc per Innocentium presbyterum et Marcellum subdiaconum, per quos ad nos ab eis directa sunt, venerabilis memoriae Bonifacio episcopo decessori vestro a nobis transmissa [Col. 0426B] sunt, in quibus tale aliquid non potuimus reperire.

5. Exsecutores [g 4Kb] etiam clericos vestros quibusque [Col. 0427A] petentibus nolite mittere, nolite concedere; ne fumosum typhum saeculi in Ecclesiam Christi quae lucem simplicitatis et humilitatis diem Deum videre cupientibus praefert, videamur inducere.

6. Nam de fratre nostro Faustino (amoto jam pro suis nefandis nequitiis [a 1Kb] de Christi Ecclesia dolendo Apiario) securi sumus, quod cum probitate ac moderatione tuae sanctitatis, salva fraterna charitate, ulterius Africa minime [b 1Kb] patietur. Et alia manu: Deus noster sanctitatem vestram aevo longiore orantem pro nobis custodiat, domine frater.




[c 1Kb] EPISTOLA III COELESTINI I PAPAE AD EPISCOPOS ILLYRICI.

Quanta ejus cura de provincia Illyrici. Qui quominus Felix Dyrrhacenae provinciae episcopus a quadam [Col. 0427B] factione sit oppressus, obstiterit. Vicem suam se Rufo commisisse. Quae illius potestas.

Dilectissimis fratribus [d 1Kb] PERIGENI, DYNATO, BASILIO, SAPIO, PAULO, AETERNALI, SABATIO, JULIANO et SENECIONI episcopis per Illyricum COELESTINUS.

Inter caeteras curas et diversa negotia quae ad nos ex cunctis veniunt semper Ecclesiis, propensiorem nos etiam vestri sollicitudinem gerere, et ex decretorum nostrorum sanctione discetis, et ipsarum qualitate [Col. 0428A] causarum poteritis advertere. Nunc tamen Dyrrhacenae provinciae causa nos [e 1Kb] monuit, ubi quorumdam accusantium factione frater et coepiscopus noster [f 1Kb] Felix, si non nostra intervenisset diligentia, fuisset oppressus. Nec nova haec sedi apostolicae cura de vobis est: statutum [g 1Kb] nostris saepius experimentum hoc, quod nos agimus, Thessalonicensi Ecclesiae semper esse commissum, ut vobis vigilanter intendat. Facile disciplinae subdi se patitur, qui ipsam ut condecet amplectitur disciplinam. Ita enim ordinatio cuncta se habet, ut majoribus ea quae sub his esse docentur, obediant, et in hoc gradu regularum cuncta vertuntur. Nosque praecipue circa omnes cura constringimur, quibus necessitatem de omnibus tractandi Christus in sancto Petro apostolo, cum [Col. 0428B] illi claves aperiendi claudendique daret, indulsit; et inter apostolos suos, non qui altero esset inferior, sed eum maxime qui esset primus, legit. Dominentur [h 1Kb] nobis regulae, non regulis dominemur; simus subjecti canonibus, cum canonum praecepta servamus. Sunt culpae aliquantae non leves, quae illis innatae provinciis ad nos, cum simus longius, non possunt pervenire; aut jam semotis omnibus, non ita ut sunt acta, interposito temporis spatio perferuntur; [Col. 0429A] quas omnes nos intercessione fratris et coepiscopi nostri Rufi, cujus experientiam comprobatam esse in causis omnibus et vitae actibus liquet, volumus resecari. Cui vicem nostram per vestram provinciam noveritis esse commissam: ita ut ad eum, fratres charissimi, quidquid de causis agitur, referatur. Sine ejus consilio nullus ordinetur: nullus usurpet, eodem inconscio, commissam [a 2Kb] illi provinciam. Colligere nisi cum ejus voluntate episcopos non praesumant: per eum etiam ad nos, si quid est, referatur. Sed hac praeceptione cognoscent, et eum qui refragandum nostrae auctoritati vel illius crediderit jussioni, a fraternitatis coetu, cum ipse [b 1Kb] se separet, segregandum.




[c 1Kb] EPISTOLA IV COELESTINI PAPAE I AD [d 2Kb] EPISCOPOS PROVINCIAE VIENNENSIS ET NARBONENSIS.
[Col. 0429B]

I. Quod non debeant sacerdotes aut clerici palliis amicti aut praecincti lumbis in ecclesia ministrare.---II. Quod nulli sit ultima poenitentia deneganda.---III. Quod per gradus ecclesiasticos ad episcopatus debeat officium perveniri.---IV. Quod unaquaeque provincia suo metropolitano debeat esse contenta.---V. Quod nolentibus (addit Isid. clericis vel populis) nemo debeat episcopus ordinari.---VI. Quod ab illicitis sit ordinationibus abstinendum.

[Col. 0430A] COELESTINUS universis episcopis per Viennensem et Narbonensem provincias constitutis [e 1Kb] .

1. Cuperemus quidem de vestrarum Ecclesiarum ita ordinatione gaudere, ut congratularemur potius de profectu quam aliquid admissum contra disciplinam ecclesiasticam doleremus. Ad nostram enim laetitiam et bene facta perveniunt, et moeroris aculeis nos quae fuerint male facta compungunt. Nec, silere possumus, [f 1Kb] cum hoc, ut ab illicitis revocemus aliquos, officii nostri provocemur instinctu; in speculis a Deo constituti, ut vigilantiae nostrae diligentiam comprobantes, et quae coercenda sunt resecemus, et quae observanda sunt sanciamus. [g 1Kb] Circa quamvis longinqua spiritalis cura non deficit, sed per omnia qua nomen Dei praedicatur extendit; nec [Col. 0430B] notitiam nostram subterfugiunt quae in eversionem regularum, novellae praesumptionis auctoritate, tentantur.

CAP. I.---2. Didicimus enim quosdam Domini sacerdotes superstitioso potius cultui inservire quam mentis vel fidei puritati. Sed non mirum, si contra ecclesiasticum morem faciunt, qui in Ecclesia non creverunt, sed alio venientes [h 1Kb] e ritu, secum haec in Ecclesiam, quae in alia [i 2Kb] conversatione habuerant, [Col. 0431A] intulerunt; amicti pallio, et lumbos praecincti, credentes se Scripturae fidem, non per spiritum, sed per litteram completuros. Nam si ad hoc ista praecepta sunt, ut taliter servarentur; cur non fiunt pariter quae sequuntur, ut lucernae ardentes in manibus [a 1Kb] una cum baculo teneantur? Habent suum ista mysterium, et intelligentibus ita clara sunt, ut ea magis qua decet significatione serventur. Nam in lumborum praecinctione castitas, in baculo regimen pastorale, in lucernis ardentibus boni fulgor operis, de quo dicitur: Opera vestra luceant (Matth. V, 16), indicantur. [b 1Kb] Habeant tamen istum forsitan cultum, morem potius quam rationem sequentes, qui remotioribus habitant locis, et procul a caeteris degunt. Unde hic habitus in Ecclesiis Gallicanis, ut tot annorum [Col. 0431B] tantorumque pontificum in alterum habitum consuetudo vertatur? Discernendi [c 2Kb] a plebe vel caeteris sumus doctrina, non veste; conversatione, non habitu; mentis puritate, non cultu. Nam si studere incipiamus novitati, traditum nobis a patribus ordinem calcabimus, ut locum supervacuis superstitionibus faciamus. Rudes ergo fidelium mentes ad talia non debemus inducere. Docendi enim sunt potius quam [d 1Kb] ludendi. Nec imponendum eorum est oculis, sed mentibus infundenda praecepta sunt. Erant quidem multa, quae pro disciplina ecclesiastica vel ipsius rei dicere ratione possemus; sed ab his ad alia revocamur.

CAP. II.---3. Agnovimus poenitentiam morientibus denegari, nec illorum desideriis annui, qui obitus [Col. 0432A] sui tempore hoc animae suae cupiunt remedio subveniri. Horremus, fateor, tantae impietatis aliquem reperiri, ut de Dei pietate desperet: quasi non possit ad se quovis tempore concurrenti succurrere, et periclitantem sub onere peccatorum hominem, pondere quo se ille expediri desiderat, liberare. Quid hoc, rogo, aliud est, quam morienti mortem addere, ejusque animam sua crudelitate, ne absoluta esse possit, occidere? cum Deus ad subveniendum paratissimus, invitans ad poenitentiam, sic promittat: Peccator, inquit, quacumque die conversus fuerit, peccata ejus non imputabuntur ei (Ezech. XXXIII, 15). Et iterum: Nolo mortem [e 1Kb] peccatoris, sed tantum convertatur, et vivat (Ibid., 18, 23). Salutem ergo homini adimit, quisquis mortis [f 1Kb] praeteriti [Col. 0432B] tempore poenitentiam denegarit. Et desperavit de clementia Dei, qui eum ad subveniendum morienti sufficere vel momento posse non credidit. Perdidisset latro praemium in cruce ad Christi dexteram pendens (Luc. XXIII, 42), si illum unius horae poenitentia non juvisset. Cum esset in poena, poenituit, et per unius sermonis professionem habitaculum paradisi Deo promittente promeruit. Vera ergo ad Deum conversio in ultimis positorum, mente potius est aestimanda, non tempore, propheta hoc taliter asserente: Cum conversus ingemueris, tunc salvus eris (Ezech. XVIII, 33). Cum ergo sit Dominus cordis inspector, quovis tempore non est deneganda poenitentia postulanti, cum illi se obliget judici cui occulta omnia noverit revelari.

[Col. 0433A] CAP. III.---4. Ordinatos vero quosdam, fratres charissimi, episcopos, qui nullis ecclesiasticis ordinibus ad tantae dignitatis fastigium fuerint instituti, contra [a 1Kb] Patrum decreta, hujus usurpatione qui se hoc recognoscit fecisse didicimus; cum ad episcopatum his gradibus quibus frequentissime cautum est debeat perveniri, ut minoribus initiati officiis ad majora firmentur. Debet enim ante esse discipulus, quisquis doctor esse desiderat, ut possit docere quod didicit. Omnis vitae institutio hac ad id quo tendit se ratione confirmat. Qui minime litteris operam dederit, praeceptor esse non potest litterarum. Qui non per singula stipendia creverit, ad meritum stipendii ordinem non potest pervenire. Solum sacerdotium inter ista, rogo, vilius est? quod facilius tribuitur, [Col. 0433B] cum difficilius impleatur.

5. Sed jam non satis est laicos ordinare, quos nullus fieri ordo permittit, sed etiam quorum crimina longe lateque per omnes pene sunt nota provincias, ordinantur. Daniel, nuper missa relatione ex Orientalibus ad nos partibus, ab omni quod tenuerat virginum monasterio nefariis est objectionibus accusatus. Multa [b 1Kb] de multis objecta flagitia. In quanam lateret terrarum parte quaesitus est, ut si suae innocentiae confideret, contra se judicium postulatum minime declinaret. [c 3Kb] Missum ad Arelatensem episcopum per Fortunatum subdiaconum nostrum, ut ad judicium destinaretur, epistolium. Tantis gravatus testimoniis, tanta facinorum accusatione pulsatus, sacrarum, ut dicitur, virginum pollutus incestu, episcopus [Col. 0433C] asseritur ordinatus (in nostris libelli scriniis [d 1Kb] continentur, quorum ad vos quoque exemplaria [Col. 0434A] direximus), in pontificii dignitatem hoc tempore quo ad causam dicendam missis a nobis litteris vocabatur, obrepsit. Sacro nomini absit injuria. Facilius est ut hanc dignitatem tali dando ipse amiserit [e 1Kb] ordinator, quam eam obtineat ordinatus: cui convicto sociabitur qui eum sibi credidit, largiendo pontificium, sociandum. Qualis enim ipse sit, quisquis tales ordinarit, ostendit. His ergo in medium nunc deductis, cum plerique vestrum sint, qui apostolicae sedis statuta cognoverint, nobiscum tempore aliquanto versati, ad disciplinae normam, nostris conventa adhortationibus, omnia fraternitas vestra revocare festinet.

CAP. IV.---6. Primum, ut, juxta decreta canonum, unaquaeque provincia suo metropolitano contenta [Col. 0434B] sit, ut decessoris nostri [f 1Kb] data ad Narbonensem episcopum continent constituta, nec [g 1Kb] usurpationi locus alicui sacerdoti in alterius concedatur injuriam. Sit concessis sibi contentus unusquisque limitibus; alter in alterius provincia nil praesumat.

7. Nec emeritis in suis ecclesiis clericis peregrini et extranei et qui ante ignorati sint, ad exclusionem eorum qui bene de suorum civium merentur testimonio, praeponantur, ne novum quoddam, de quo episcopi fiant, institutum videatur esse collegium.

CAP. V. Nullus invitis detur episcopus. Cleri, plebis et ordinis, consensus ac desiderium requiratur. Tunc alter de altera eligatur Ecclesia, si de civitatis ipsius clericis cui est episcopus ordinandus, nullus dignus, quod evenire non credimus, [Col. 0434C] potuerit reperiri. Primum enim illi reprobandi sunt, ut aliqui de alienis ecclesiis merito praeferantur. [Col. 0435A] Habeat unusquisque [a 1Kb] suae fructum militiae in Ecclesia in qua suam per omnia officia transegit aetatem. In aliena stipendia minime alter obrepat, nec alii debitam alter sibi audeat vindicare mercedem. Sit facultas clericis renitendi, si se viderint praegravari; et quos sibi ingeri ex transverso agnoverint, non timeant refutare. Qui si non debitum praemium, vel liberum de eo qui eos recturus est, debent habere judicium.

CAP. VI.---8. Abstineatur ab illicitis ordinationibus. Nullus ex laicis, nullus digamus, nullus qui sit viduae maritus aut fuerit, ordinetur; sed irreprehensibilis, et qualem elegit Apostolus, fiat. Per Moysen Dominus praecepit: Virginem accipiat sacerdos uxorem (Levit. XXI, 13). Subsequitur et supplet Apostolus, [Col. 0435B] eodem locutus spiritu, unius uxoris virum (I Tim. III, 2) debere episcopum consecrari. Ad hanc ergo eligantur formulam sacerdotes; et si quae factae sunt ordinationes illicitae, removeantur: quoniam stare non possunt, nec discussionem nostram subterfugere poterunt, quamvis latere se aestiment [b 1Kb] qui aliter pervenerunt, ut nulla religionis reverentia obscuritate fuscetur. Non sit vana gloriatio palliatis. Episcopalem morem, qui episcopi sunt, sequantur.

9. [c 1Kb] Daniel, ut diximus, qui accusationem pontificali honore subterfugere se posse credidit, et ad fastigium tantum, accusatores suos [d 1Kb] fugiendo, pervenit, a sanctitatis vestrae coetu interim se noverit segregatum: qui se nostro judicio debet objicere, si [Col. 0435C] conscientiae suae novit confidentiam se habere.

10. [e 1Kb] Massiliensis vero Ecclesiae sacerdotem, qui dicitur, quod dictu nefas est, in necem fratris [f 1Kb] taliter gratulatus, ut huic qui ejus sanguine cruentus advenerat, portionem cum eodem habiturus occurreret, [Col. 0436A] [g 1Kb] et vestro eum audiendum collegio delegamus. Data VII kalendas Augusti, [h 1Kb] Flaviis Felice et Tauro viris clarissimis consulibus.




[i 1Kb] EPISTOLA V.

I. Quod nulli sacerdoti canones liceat ignorare.---II. Quod non oporteat, contemptis clericis Ecclesiarum; de laicis episcopos ordinari.---III. Quod docendus sit populus, non sequendus.

COELESTINUS episcopus universis episcopis per Apuliam et Calabriam constitutis.

1. Nulli [j 1Kb] sacerdotum suos licet canones ignorare, nec quidquam facere quod Patrum possit regulis obviare. Quae enim a nobis res digna servabitur, si decretalium norma constitutorum pro aliquorum libito, licentia populis permissa, frangatur?

[Col. 0436B] 2. Audivimus quasdam propriis destitutas rectoribus civitates episcopos petere sibi velle de laicis, [k 1Kb] tantumque fastigium tam vile credere, ut hoc iis qui non Deo, sed saeculo militaverint, aestiment nos posse conferre; non solum male de suis clericis, in quorum contemptum hoc faciunt, judicantes; sed de nobis pessime, quos credunt hoc posse facere, sentientes. Quod numquam auderent, si non quorumdam illic his consentiens sententia conniveret. Ita nihil quae frequentius sunt decreta proficiunt, ut hoc, quasi numquam de hac parte scriptum fuerit, ignoretur. Quid proderit per singula clericos stipendia militasse, et omnem egisse in Dominicis castris aetatem, si qui his praefuturi sunt, ex laicis requiruntur, qui vacantes saeculo et omnem ecclesiasticum [Col. 0436C] ordinem nescientes, saltu praepropero in alienum honorem ambiunt immoderata cupiditate transcendere, et in aliud vitae genus, calcata reverentia ecclesiasticae disciplinae, transire? Talibus itaque, fratres charissimi, qui juris nostri, id est, canonum [Col. 0437A] gubernacula custodimus, necesse est obviemus: hisque fraternitatem vestram epistolis commonemus, ne quis laicum ad ordinem clericatus admittat; et sinat fieri unde et illum decipiat, et sibi causas generet quibus reus constitutis decretalibus fiat.

3. Docendus est populus, non sequendus. Nosque [a 1Kb] , si nesciunt eos quid liceat quidve non liceat, commonere, non his consensum praebere debemus. Quisquis vero conatus fuerit tentare prohibita, sentiet censuram sedis apostolicae minime defuturam. Quae enim sola admonitionis auctoritate non corrigimus, necesse est per severitatem congruentem regulis vindicemus. Per totas hoc, quae propriis rectoribus carent, Ecclesias volumus innotescat, ut nullus sibi spe aliqua forsitan blanditus illudat. [Col. 0437B] Data [b 1Kb] duodecimo kalendas Augusti, Flaviis Florentio et Dionysio viris clarissimis consulibus.






MONITUM IN DUAS EPIST. SEQUENTES. (S)

1. Duae illae epistolae a Baronio primum ad annum 430 e schedis Antonii Augustini, tum a Labbeo tom. III Concil. pag. 349 e codice ms. veteris editionis Latinae Ephesini concilii, postremo a Steph. Baluzio nov. coll. concil. pag. 428 ex tribus mss. editae sunt. Ambas Joannes Garnerius primae parti operum M. Mercatoris pag. 66 inseruit, cura et diligentia adhibita, qua eas ex proprii ingenii conjecturis emendaret. Graecus earum textus, quem unum sine interpretatione Latina Nestorius miserat, excidit. Earum saltem prima, dum exspectaretur interpres, responso diu caruit. Utriusque, sicut et caeterarum, quae vel Constantinopoli Romam Graece, vel Roma Constantinopolim Latine missae sunt, obscura identidem et intricata interpretatio. indicio est in [Col. 0437C] utraque illa urbe raros tum fuisse qui Latinam simul et Graecam linguam apprime callerent, adeoque Coelestino pontifice de utraque illa civitate licuisse dicere, quod de Constantinopolitana suo saeculo Gregorius lib. VII epist. 30 ad Narsen scripsit: quia hodie in Constantinopolitana civitate qui de Latino in Graecum dictata bene transferant non sunt; dum enim verba custodiunt, et sensus minime attendunt, nec verba intelligi faciunt, et sensus frangunt. Qua in re nec Leonis aevum felicius fuisse Flaviani apud eumdem Leonem epistolae 37 antiquior interpretatio exemplo erit.

2. Epistolarum illarum veritatem non tantum Coelestinus, sed etiam Cassianus et Cyrillus confirmant. Is quidem ad Joannem Antiochenum scribens, ipsamet prioris epistolae verba citare ac describere non dubitatur; sed quatenus epistolam illam prolixam () dixerit, minus est perspicuum.

Neque tamen vel alia quaerenda, vel ea, quae ad [Col. 0437D] nos pervenit, mutila videri debet. Haec autem prolixa, seu potius longa ideo forsitan appellata est, quia nequaquam de illo est breviorum epistolarum [Col. 0438A] genere, in quo quis sensus suos aperire timens, vix illos paucis retegit; cum Nestorius in epistola illa haeresim suam satis ample atque copiose asserat, adeo ut latere aut ambigua videri jam non possit.

3. In utramque cadit ista Cassiani de Nestorio expostulatio (Lib. I de Inc. c. 3), quod intercessionibus suis Pelagianistarum querelas fovet, et scriptis suis causas illorum adjuvat. Unde non lovis conjectura capitur, saltem priorem anno 429 fuisse scriptam. Hoc quippe anno Julianum cum sociis Constantinopolitanam civitatem inquietudine sua perturbasse certum est. Nec alia de causa, nisi ut huic malo mederetur, Marius Mercator in consulatu Florentii et Dionysii, hoc est ipso anno 429, Commonitorio ipsi Ecclesiae Constantinopolitanae aliisque oblato, Juliani ac sociorum haeresim et justam illius proscriptionem omnibus manifestam fecit.

Neque conjecturae huic repugnat, quod Augusto dumtaxat mense anni 430 Coelestinus ad Nestorium rescripsit. Nam et iste papa responsi tarditatem [Col. 0438B] inde excusat; quod diu exspectatus sit, qui Nestorii litteras Latine redderet. Forte etiam ex earum interpretatione manifestas in illis deprehendens haereseos notas, rescribere citius timuit, donec de hoc toto negotio certior instructiorque fieret.





EPISTOLA VI NESTORII AD COELESTINUM PAPAM URBIS ROMAE (S)

Ut ei significet quo pacto gerere se debeat cum episcopis quibusdam Occidentalibus, qui se iniqua pati expostulabant. Tum ut haereticos traducit qui Deum Verbum natum, mortuum, sepultum, ac Mariam asserebant.

1. Fraternas nobis invicem debemus collocutiones, ut una inter nos secundum [c 1Kb] obtinentem concordiam pugnaturi diabolum pacis inimicum. Quorsum hoc anteloquium? Julianus quidam et Florus [Col. 0438C] et Orontius et Fabius, [d 1Kb] dicentes se Occidentalium partium episcopos, saepe et piissimum et praedicatissimum imperatorem adierunt, ac suas causas defleverunt, tamquam orthodoxi temporibus orthodoxis persecutionem passi: saepe eadem et apud nos lamentantes, ac saepe rejecti, eadem facere non desierunt; sed insistunt per dies singulos, implentes aures omnium vocibus lacrymosis. His quidem ad eos sermonibus, quibus oportuit, usi sumus, cum negotii eorum veram fidem nesciremus. Sed quoniam apertiore nobis de causis eorum notitia opus est, ne piissimus et christianissimus imperator noster molestiam saepe ab his sustineat; ne nos, ignorantes eorum causas, circa negotii defensionem dividamur, dignare nobis notitiam de his largiri, ne [Col. 0438D] vel quidam, ignorando justitiam veritatis, importuna miseratione conturbentur, vel canonicam indignationem [Col. 0439A] beatitudinis tuae, quae contra eos pro sectis religionis forte [a 1Kb] probata est, aliud quiddam quam hoc aestiment. Nam sectarum novitas [b 1Kb] multam meretur defensionem a veris pastoribus.

2. Unde et nos non modicam corruptionem orthodoxiae apud quosdam hic reperientes, et ira et lenitate circa aegros quotidie utimur. Est enim aegritudo non parva, sed affinis putredini Apollinaris [c 1Kb] et Arii. Dominicam enim in homine unionem ad cujusdam contemperationis confusionem passim commiscent: adeo ut et quidam apud nos clerici, quorum alii ex imperitia, alii ex haeretica fraude in se olim celata, qua plurima et Apostolorum temporibus contigerunt, tamquam haeretici aegrotent, et aperte blasphement Deum Verbum Patri homousion, [Col. 0439B] tamquam originis initium de Christotoco Virgine sumpsisset, et [d 1Kb] cum templo suo aedificatus esset, et carni consepultus. [e 1Kb] Carnem dicunt post resurrectionem suam non mansisse carnem, sed in naturam transiisse Deitatis. Ut in compendio dicam, [f 1Kb] et [Col. 0440A] Deitatem Unigeniti et ad originem conjunctae carnis referunt, et commortificant carni. Carnem vero conjunctam Deitati ad Deitatem transisse blasphemant ipso verbo [g 13Kb] Deificationis. Quod nihil est aliud nisi utramque corrumpere.

3. Sed et Virginem Christotocon ausi sunt cum modo quodam Theotocon dicere. Hanc enim [h 43Kb] Theotocon vocantes non perhorrescunt: [i 1Kb] cum sancti illi et supra omnem praedicationem Patres per Nicaeam nihil amplius de sancta Virgine dixissent, nisi quia Dominus noster Jesus Christus incarnatus est ex Spiritu sancto et Maria virgine. Et taceo Scripturas, quae ubique Virginem matrem Christi, non Dei Verbi, et per angelos et per apostolos praedicarunt. Propter quae quanta certamina sustinuimus, aestimo famam [Col. 0440B] praecedentem docuisse beatitudinem tuam; hoc quoque attendentem, quod non frustra certaverimus, sed emendati sunt gratia Domini multi ex iis, qui perversi erant discedentes a nobis. Quia propria [j 10Kb] est parienti homousios nativitas, cui vivere commissa [Col. 0441A] est, illa in homine unio creatura est humanitatis Dominicae Deo conjunctae ex Virgine per Spiritum. Si quis autem hoc nomen Theotocon propter natam humanitatem conjunctam Deo Verbo, non propter [a 1Kb] parentem proponet, dicimus quidem hoc vocabulum in ea quae peperit, non esse conveniens. Oportet enim veram matrem de eadem esse essentia [b 1Kb] ac ex se natum. Ferri tamen potest hoc vocabulum propter ipsam considerationem [c 22Kb] et quod solum nominetur de Virgine hoc verbum propter inseparabile templum Dei verbi ex ipsa; non quia ipsa mater sit Verbi Dei, [d 1Kb] nemo enim antiquiorem se parit.

4. Haec quidem existimo praecedentem famam significasse: exponimus vero etiam quae contigerunt. [Col. 0441B] Rebus ostendimus quia fraterno animo negotium eorum quos praediximus nosse cupimus, non desiderio curiositatis importunae; cum et nostra narramus tamquam fratres fratribus, veritatem sectarum nobis invicem publicantes, ut sit mihi litterarum principium verissimum. Dixi enim, cum has litteras inciperem, quia fraternas nobis debemus invicem collocutiones. Omnem quae tecum est in Christo fraternitatem ego et qui mecum sunt salutamus.




EPISTOLA VII NESTORII AD COELESTINUM PAPAM EPISTOLA II.
[Col. 0442A]

Iterum rogat ut quo pacto cum Juliano aliisque ejusdem sectae sese gerere debeat quam primum nuntiet; ac suos labores jactitat adversus eos quos duas Christi naturas confundere obtendit.

1. [e 1Kb] Saepe scripsi beatitudini tuae propter Julianum, Orontium et caeteros, qui sibi usurpant episcopalem dignitatem, et creberrimam aditionem apud piissimum et praedicatissimum imperatorem faciunt, nosque concidunt frequentibus lamentationibus, tamquam temporibus orthodoxis de Occidente projecti. At huc usque scripta de his a tua veneratione non suscepimus: quae si haberem, possem eis respondere, daremque compendiosum responsum [f 1Kb] luctibus eorum. [Col. 0442B] Nunc enim ab incertis dictis eorum non habet quis ad quod se convertat, aliis haereticos eos [g 1Kb] vocantibus, et ideo de Occidentalibus partibus projectos esse dicentibus; ipsis vero jurantibus calumniam se sustinuisse, et periculum pro orthodoxa fide ex subreptione perpessos. Quorum utrumvis certum sit, nobis gravis est ignorantia. Nam condolere eis, si vere haeretici sunt, crimen est; et iterum non condolere, si calumniam sustinet, durum et impium est. Dignetur igitur amatissima Dei anima tua informare [Col. 0443A] nos, qui ad utrumque momentum huc usque dividimur, id est, et ad odium et ad miserationem eorum. Doceri autem volumus quam de his sententiam teneamus. [a 1Kb] Differimus enim eosdem viros per dies singulos, dissimulantes spe et exspectatione beatitudinis tuae. Non est enim, o venerandissime, sicut nosti, res vilis discussio piae sectae, nec parva est probatio eorum qui hoc agunt.

2. Multus enim etiam nobis labor hic celebratur, dum elaboramus eruere sordidissimam impietatem pessimae opinionis Apollinaris et Arii de Ecclesia Dei. Nescio enim quemadmodum quidam de ecclesiasticis, quamdam contemperationis imaginem ex Deitate et humanitate Unigeniti accipientes, aegrotant aegritudine praedictorum haereticorum, dum et [Col. 0443B] corporis passiones audent superfundere Deitati Unigeniti, et immutabilitatem [b 1Kb] Deitatis ad naturam corporis transisse confingunt, et utramque naturam quae per conjunctionem summam et inconfusam [c 1Kb] in una persona Unigeniti adoratur, contemperationis mutabilitate confundunt. Caeci, qui nec sanctorum illorum Patrum expositionem meminerunt, aperte ad eos [d 1Kb] reclamantes: Credimus in unum Dominum Jesum Christum Filium Dei, incarnatum ex Spiritu sancto et Maria virgine. Haec enim [e 2Kb] vox, in nomine quod [Col. 0444A] significat utramque naturam, id est Christus, est Deitati Patris homousios; humanitas vero posterioribus temporibus nata est ex sancta virgine, [f 1Kb] quae propter conjunctionem Deitatis ab angelis et hominibus simul colitur.

3. Eum ergo qui hic propter sectarum pravitatem tot laboribus fatigatur, considero [g 1Kb] quid iterum pati necesse est, si negotium praedictorum virorum nesciat, timeatque nimis ne additamentum haereticorum per ignorantiam [h 1Kb] hic positus faciat. Unde rogo ut undique studiosum sit sanctae animae tuae donare notitiam praedictorum virorum, maxime cum litterarum sequester fidelissimus Valerius cubicularius possit beatitudini tuae per se exponere molestias eorum. Omnem in Christo fraternitatem quae tecum [Col. 0444B] est ego et qui mecum plurimum salutamus.






MONITUM IN EPISTOLAM SEQUENTEM. (S)

1. Epistolae hujus Liberatus meminit his verbis (Cap. 4): Cyrillus vero per Posidonium diaconum suum retulit de eo (Nestorio) papae Coelestino, et quid Constantinopoli ageretur, per epistolam suam allegavit. Apud Cyrillum (Epist. 9) et Labbeum I part. Concil. Ephes. cap. 14. Graece et Latine, in editione autem Romana pontificiarum epistolarum tantum Latine habetur. Haec autem interpretatio quamvis in multis deficiat, in citatis tamen locis eadem servata est. [Col. 0445A] Quin operam dederit Cyrillus, ut priusquam eam mitteret, Latine converteretur, vix ambigendum est: cum circa tomos ei adjunctos id praestitisse se ad ipsius epistolae calcem conceptis verbis significet. Sed hanc interpretationem Liberato ignotam fuisse hoc indicio est, quod cum aliarum Cyrilli epistolarum quoties mentionem facit, prima verba quibus incipiunt indicare soleat, hunc morem circa istam non servet. Neque etiam in antiqua concilii Ephesini interpretatione, quam penes Gregorium I atque ipsum Liberatum fuisse Steph. Baluzius observat (Nov. coll. concil. pag. 383), comparet. Cum igitur vetus illa et genuina interierit, nec in omnibus probetur quae obtinet, nova nobis concinnanda fuit.

2. Si Nicephoro Callisti habenda fides (Lib. XIV c. 33), e synodo provinciae Alexandrinae cum ejusdem synodi gestis Romam missa est haec epistola. At ipse Cyrillus infra, n. 2, sibi quidem in animo fuisse synodicis litteris Nestorium commonefacere, sed hoc se minime fecisse testatur. Ne Coelestinum [Col. 0445B] quidem de hac causa nisi summa cautione monitum voluit. Nempe adactus necessitate ut et catholicam fidem adversus haereticam novitatem, et se ipse contra Nestorii calumnias tueretur, ipsum Nestorium timuit praevertere. Quocirca Posidonium in Urbem mittens cum ista epistola, in qua haeretici praedicti sic nomini parcit, ut vix eum semel appellet, hoc ei mandatum dederat, ut traditam sibi epistolam Coelestino nequaquam redderet, sed referret potius, si Nestorii adversus ipsum scripta eidem papae minime data esse comperisset. Hoc in Ephesino concilio nov. coll. Baluz. pag. 453 ita narratur: Ediscens idem reverentissimus Cyrillus, quia et Romam destinatae sunt ab eo (Nestorio) epistolae et codices expositionum ejus, scripsit et ipse ad reverentissimum episcopum Romae Coelestinum per Posidonium diaconum suum, demandans ei: Quia si inventi fuerint redditi ipsi (Coelestino) codices expositionum ejus et epistolae, redde et meas epistolas; sive (leg. si vero) non, affer eas huc [Col. 0445C] non redditas. Iste inveniens expositiones et epistolas ei redditas, necessario et ipse reddidit. Et scripta sunt quae competunt a sanctissimo et reverentissimo Romanorum Ecclesiae episcopo Coelestino, formam certam continentia.

3. Ex tempore quo missa sunt haec Coelestini scripta, colligere est tempus quo scripta est ista Cyrilli epistola. Veri enim simile non est Coelestinum in tam gravi negotio, quod moras non patiebatur, responsum diu distulisse, maxime cum Cyrillus epistolae suae Latinam interpretationem adjungi curasset. Sic tamen festinasse credendus est hic papa, ut nihil praepropere ageret, quippe qui hanc causam, uti Cyrillus epist. ad Joannem Antiochenum docet, multis consessibus consultationibusque habitis, prius discuti studuit, quam quidquam rescriberet. Atqui Coelestinus 10 Augusti die anni 430 rescripsit. Nihil est igitur cur Cyrillum aut multo ante, aut longe post medium annum 430 epistolam istam scripsisse ponamus.

4. Posidonio cum hac epistola Romam proficiscenti [Col. 0445D] Cyrillus Commonitorium tradidit, quod, a Jac. Sirmondo in schedis relictum et a Steph. Baluzio nov. coll. concil. pag. 337 publici juris factum, ad epistolae calcem subjicimus. Demum Cyrillus simul ad Coelestinum per eumdem Posidonium mittere se significat tum epistolarum duarum quas ad Nestorium scripserat exempla, tum tomos excerpta quaedam capitula continentes, quibus quae Nestorii, quaeve Patrum sententia sit, Coelestinus dignoscere valeat. Hinc licet capitula, quibus Cyrillus in Commonitorio doctrinam Nestorii summatim perstringit, ad ejusdem Commonitorii calcem etiam tomos vocet, valde tamen ab iis diversi sunt illi tomi quos sub finem epistolae ad Coelestinum commemorat.

5. Tomos illos indicare videtur ipse Nestorius apud Christianum Lupum tom. I cap. 6 ac Steph. Baluzium LOV. coll. concil. pag. 694, ubi cum Cyrillo expostulat in hunc modum: Ille vero (Cyrillus) omittens [Col. 0446A] mihi per epistolam declarare si quid ei tamquam blasphemum vel impium videbatur debere notari, convictionum terrore permotus, et adjutrices ob hoc perturbationes exquirens, ad Romanum Coelestinum convertitur, quippe ut ad simpliciorem quam qui posset vim dogmatum subtilius penetrare. Et ad haec inveniens viri illius simplicitatem, circumfert (leg. circumvenit) pueriliter aures ejus illusionibus litterarum, olim quidem NOSTRA CONSCRIPTA transmittens, quasi ad demonstrationem convictionum quibus contradici non posset, tamquam ego Christum purum hominem definirem, qui certe legem (scilicet 65 Cod. Th. lib. XVI tit. 5) inter ipsa ordinationis meae initia contra eos qui Christum purum hominem dicunt et contra reliquas haereses innovavi. EXCERPTIONES vero intertexens sermonum conscripta composuit, ne societatis compactione detegeretur illata calumnia. Et quaedam quidem ALLOCUTIONIBUS NOSTRIS adjiciens, aliquorum vero partes abrumpens, et illa contexens quae a nobis de dominica humanatione sunt dicta, velut de puro ea homine dixerimus, divinitatis [Col. 0446B] autem quae a nobis dictae sunt laudes, quasdam quidem modis omnibus a conscriptis abscindens, nonnullas vero extra ordinem relinquens, ita seductionem verisimilem concinnavit. Et ut in paucis ejus nequitiam, qualis sit etiam circa reliqua, propalemus, dictum est a nobis alicubi, dum contra paganos loqueremur, dicentes (id est, qui dicebant) quod nos substantiam Dei creatam noviter ex Virgine praedicemus, NON PEPERIT, OPTIMI, MARIA DEITATEM, SED PEPERIT HOMINEM DIVINITATIS INSEPARABILE INSTRUMENTUM; at ille vocem DIVINITATIS immutans, fecit, NON PEPERIT, OPTIMI, MARIA DEUM. Tum huic exemplo alterum adjicit satis prolixum, cui simile est quod in Ephesino concilio act. 1, velut ex ipsius Nestorii quaternione 27, profertur, indeque probare nititur, Cyrillum in suis ipsius dictis resecandis multa sibi contra fidem permisisse. Ac demum concludit: Simpliciter multis talibus et latrociniis et additamentis, sicut ei visum est, utente Cyrillo, seductionibus ejus mox tam alii quam [Col. 0446C] etiam Coelestinus abreptus est. Certe Baluzius annotationibus in hunc locum ibi a Nestorio notari arbitratur Cyrilli lucubrationem, quae in fronte tom. VI Operum hujus sancti doctoris praemittitur. Et huic quidem scripto congruit tomorum appellatio. In libros quippe quinque divisum est, quorum singuli tomi nuncupantur. Praeterea Nestorii constat dictis, quibus Cyrillus in catholici dogmatis gratiam sua intermiscet. In eo etiam cum epistola Cyrilli, quae simul cum tomis ad Coelestinum missa est, consentit, quod in utroque scripto nomini Nestorii aeque parcatur. In hoc tamen opere non ea ipsa verba quae Nestorius a Cyrillo praeter fidem exscripta esse queritur, sed tantum similia pag. 40 offendimus. Ut ut est, tomorum a Cyrillo ad Coelestinum missorum nomine intelligendas esse dubium non est sententias e Nestorii scriptis ac forte etiam e Patrum catholicorum operibus excerptas, cujusmodi Ephesino in concilio act. 1 habentur, ut Nestorii assertiones a Patrum fide dissentire comprobetur.

[Col. 0446D] 6. Jam vero de mox dicta Nestorii sive cum Cyrillo seu cum Coelestino expostulatione quid sentiendum sit, cum ea de re hic prorsus silere nobis non liceat, paucis aperiendum est. Primo quidem circa locum in quo, cum dixisse se asserat, Non peperit Maria divinitatem, Cyrillum divinitatis vocem mutasse queritur, ac fecisse, Non peperit Maria Deum; observamus eumdem locum a Mario edit. Baluz. pag. 55 iisdem verbis referri (I part. Concil. Ephes. c. 13). Nec negamus tamen clerum Constantinop. in contestatione, quae publice proposita est, divinitatis vocem servasse, eumque dixisse memoret, , , : sed nihilominus idem clerus hoc effatum arguit, haud dubie propter adjuncta, indeque Nestorium cum Paulo Samosateno consentire probat. Reipsa locum eumdem Arnobius lib. II de Conflictu cum Serap. ita refert: Non peperit sanctissima Maria Deitatem: nam quod natum est ex carne caro est. Non [Col. 0447A] peperit creatura Creatorem, sed peperit hominem Deitatis ministrum. Unde Mariam a Nestorio non solum Deitatis, sed et Dei atque Creatoris genitricem promiscue negatam esse liquet. Sane si Dei ac Deitatis vocabula confundere ipse non affectasset, nihil ei fuisset cur Cyrillo Arii Apollinarisque commenta tam pertinaciter attribueret. Verum in eo quod ait sibi a Cyrillo per epistolam declarari debuisse si quid velut impium in ipsius scriptis vel dictis offendisset, idque ab illo praetermissum esse affirmat, mendacii aperte convincitur. Non enim una tantum, sed et duabus epistolis, hac de re illum Cyrillus monuit, adeo ut Coelestinus duas illas epistolas duarum monitionum canonicarum vice haberi voluerit. Quapropter nec majori dignum est fide quod adjicit (Epist. 13 n. 5), multa suis ipsius scriptis nequiter a Cyrillo vel detracta vel addita esse, quibus mox tam alii quam etiam Coelestinus abreptus est. Certe Coelestinum Cyrilli latrociniis et additamentis seductum atque abreptum esse frustra obtendit (Epist. 13 n. 2), cum ad ipsum [Col. 0447B] scribens is papa, illius haeresim non aliunde magis quam ex ipsiusmet litteris ab eo ad se missis sibi exploratam esse testetur. Neque minus iis quae de imperita [Col. 0448A] Coelestini simplicitate haereticus ille effudit fidem abrogant caetera hujus pontificis scripta seu gesta (V. concil. Ephes. I part. c. 26). Ad haec Coelestinum in hac causa nihil egisse constat sine synodo Romana, cui maxime in rebus quae ad fidem attinent, scientiam defuisse nemo nisi calumniose dixerit. Hic recolendum est quam rarum sit haereticorum duces nancisci quibus aut amicum errorem mendaciis tueri, aut eos qui sibi contradicunt calumniari, religioni sit.

7. Longe alia ratione tum Cyrilli animus erga Coelestinum affectus erat. Iis enim scriptis quae tunc ad illum misit hoc insertum esse credimus summae observantiae testimonium, quod Arnobius lib. II de Conflictu cum Serapione memoriae prodidit his verbis: Sanctus Cyrillus Alexandrinae Ecclesiae episcopus, cum cognovisset Nestorianum dogma contrarium fidei pullulare, scripsit per totam Aegyptum, et ad sanctum Coelestinum apostolicae recordationis antistitem misit dicens ad laudem suam pertinere si ab eo qui pontificatus arcem tenebat fuisset aliquid emendatum; hoc est, [Col. 0448B] Coelestini censurae ac judicio sua submisit scripta, laudi se habiturum testatus si quid ab eo emendaretur.



[a 1Kb] EPISTOLA VIII. [1Kb]
[Col. 0447]

Quam pestilens Nestorii sit doctrina, quidve hactenus egerit, quo eum ad rectam fidem revocaret, Cyrillus exponit. Ab illius communione se nondum aperte discessisse, donec a Coelestino quid sibi facto opus sit didicerit. Ut Coelestinus missis quam primum ad Orientis ac Macedoniae episcopos litteris, suam ea de re sententiam notam faciat. Subjectis ad calcem capitulis quibusdam tota Nestorii doctrina explicatur.

[Col. 0447B] Sanctissimo Deique amantissimo patri COELESTINO CYRILLUS in Domino salutem.

1. Si silere, et non pietatem tuam de omnibus quae moventur litteris certiorem facere citra culpam ac sinistrae suspicionis metum liceret, praesertim in rebus adeo necessariis, ubi etiam recta fides a nonnullis depravata periclitatur; in memet ipso dicerem, Bonum et periculi expers est silentium, praestatque quietam vitam agere quam turbatam. Sed [Col. 0447C] quoniam Deus hisce in rebus vigilantiam a nobis exigit, et [b 1Kb] longa Ecclesiarum consuetudo suadet, ut hujusmodi res cum sanctitate tua communicentur; scribo plane necessitate adactus, ac significo, Satanam in praesentia omnia miscere, et contra Ecclesias Dei furere, nec non omnium ubique populorum qui in recta fide ambulant subversionem moliri. Non enim ab impietatis studio umquam desistit pessima illa et effrenis bestia. Sane hactenus altum tacui, ac nihil omnino de eo (Nestorio) qui Constantinopolitanam Ecclesiam nunc administrat vel ad pietatem tuam vel ad ullum consacerdotum nostrorum scripsi, persuasum habens praecipitem in hujusmodi rebus celeritatem a vitio non esse immunem. At quia ad extremum propemodum malorum devenimus, omnia [Col. 0447D] quae acciderunt, rupto silentio, necessario enarranda esse duxi.

2. Nempe memoratus simul ut ordinatus est, cum exhortationibus populos, tum proprios, tum peregrinos, quorum magna multitudo ex omni, ut ita dicam, civitate ac regione illuc confluere solet, ad bonum excitare debuisset; praedicare affectavit absurda quaedam et a ratione aliena, quae longe absunt ab apostolica et evangelica fide, quam patres magna [Col. 0449A] semper constantia servaverunt, et nobis velut pretiosam margaritam tradiderunt. Illius autem homilias, [a 1Kb] quas in ecclesia et frequenter habuit, et habere non cessat, tamquam evidens doctrinae illius argumentum, ad pietatem tuam misi. Mihi quidem, fateor, in animo fuisset synodicis illum litteris commonefacere, nos cum eo qui talia dicat ac sentiat communicare non posse: sed hoc non feci. Ratus tamen lapsis manum porrigendam, prostratosque ut fratres erigendos esse; illum per litteras [b 1Kb] exhortatus sum ut a prava hujusmodi doctrina abscederet. Sed nihil promovimus. Immo ubi didicit tantum abesse ut eadem sentiamus, ut eum etiam objurgemus, et a suis commentis (non enim dogmata dixerim) discedat admoneamus; nullam struendarum insidiarum viam non [Col. 0449B] tentavit, et huc usque tentare non cessat. Dum autem exspectabamus donec resipisceret, et ab iis quae contra Christum docuerat abstineret, hac nos spe falsos esse comperimus, cum tale quid contigisset.

3. Erat Constantinopoli episcopus [c 1Kb] nomine Dorotheus, eadem quae ille sentiens, vir quaestus causa adulationi deditus, linguaque ad temeritatem usque, sicut scriptum est, promptus. Is in publico conventu, reverendissimo Nestorio in cathedra Constantinopolitanae ecclesiae sedente, surgens magna voce inclamare ausus est: Si quis Mariam Deiparam dixerit, anathema sit. Tum ingens universi populi clamor et discessio consecuta est. Nolebant enim cum iis amplius communionem habere, qui talia sentirent; adeo ut etiamnum plebs Constantinopolitana, paucis [Col. 0449C] levioribus et qui illi adulantur exceptis, synaxi abstineat, sed neque eo conveniunt monasteria pene omnia eorumque archimandritae et senatorum multi, verentes ne aliquod in fide detrimentum accipiant, cum et ille, et ii omnes [d 1Kb] quos secum Antiochia discedens adduxit, perversa praedicent.

4. Cum autem homiliis ejus in Aegyptum perlatis, leviores quosdam in errorem abductos, cunctantesque rectene loqueretur an erraret invicem quaeritare didicissem; veritus ne morbi contagium altiores radices in simpliciorum mentibus ageret, ad Aegypti monasteria generalem epistolam [e 1Kb] scripsi, ut eorum monachos in recta fide confirmarem. Cujus quidem epistolae exempla Constantinopolim a nonnullis deportata, [Col. 0451A] ibique lecta, tanto adjumento fuerunt, ut plurimi e magistratu mihi ejus causa gratias per litteras egerint. Verum hoc [a 1Kb] ipsi irae contra me susceptae fomentum subministravit. Me itaque ut hostem impugnat, aliud plane nihil de quo me incuset habens, nisi quod ab iis quae sentit abhorreo, eamque quam a patribus accepimus, et ex divinis Scripturis didicimus, fidem amplectendam esse serio persuadens, multos ad sanam mentem reduxerim. Verum flocci faciens quae adversum me machinatus est, Deoque qui omnia novit et valet, committens omnia, alteram rursus [b 1Kb] epistolam, quae rectae fidei expositionem brevi compendio complecteretur, ad memoratum misi, hortans simul et obtestans ne aliud sentiret ac loqueretur. Sed nec rursum quidquam profeci. [Col. 0451B] Iis enim quae ab initio commentus fuerat, huc usque pertinaciter adhaeret, nec finem perversa docendi facit.

5. [c 1Kb] Sciat et hoc pietas tua, in omnes Orientis episcopos convenire quae dicuntur, scilicet offendi omnes et dolere, maxime vero reverendissimos Macedoniae episcopos. Et cum hoc compertum habeat, se omnibus [d 2Kb] sapientiorem esse, se solum Scripturae divinitus inspiratae scopum attigisse, et Christi mysterium cognovisse arbitratur. Atqui quomodo non oportuit eum illud potius pro certo habere, cum omnes per totum orbem constituti orthodoxi episcopi ac laici Christum Deum, ac Virginem quae illum genuit Deiparam confiteantur, se solum qui hoc inficiatur, errare? Verum fastu tumens ac sedis potentia, [Col. 0451C] ut omnibus insidias struat, abutens, effecturum se arbitratur ut et nos et reliqui omnes suae ipsius sententiae subscribamus.

6. Ecquid igitur faciemus? cum neque illum ut resipiscat, neque ut ejusmodi concionibus absistat inducere queamus; populusque Constantinopolitanus magis ac magis in dies corrumpatur, tametsi haec indigne ferat, et ab orthodoxis doctoribus praesidium exspectet? Nobis sane de rebus vulgaribus sermo non est, sed neque periculi expers foret nostrum silentium. Si enim Christus conviciis appetitur, quomodo nos silebimus? maxime cum Paulus scribat: [Col. 0453A] Si enim volens hoc ago, mercedem habeo; si autem invitus, dispensatio mihi credita est (I Cor. IX, 17). Nos igitur quibus verbi dispensatio fideique custodia credita est, quid in die judicii dicturi sumus, si contra isthaec obticuerimus?

7. Ab illius tamen communione palam et aperte nosmetipsos non prius divellimus, quam haec pietati tuae indicaverimus. Digneris igitur nobis declarare quid tibi videatur, et utrum aliquando cum illo communicare oporteat, an libere denuntiare, neminem cum eo qui talia sentit ac docet, communicare. Opus est autem ut tuae pietatis super hac re sententia tum piissimis Deique amantissimis Macedoniae episcopis, tum omnibus Orientis antistitibus per litteras manifesta fiat. Illis enim cupientibus ansam dabimus ut [Col. 0453B] uno animo in una sententia persistant, et rectae fidei quae impugnatur opem ferant.

8. Quantum enim in illo fuit, et patres nostri illi admirabilesque et probatissimi viri, qui sanctam Virginem deiparam esse dixerunt, et nos qui adhuc superstites sumus, cum [a 1Kb] illis anathemate percussi sumus. Et cum id ipse ore proprio facere nollet, alium substituit, nempe memoratum Dorotheum, quem ut hoc se praesente et audiente diceret induxit; cum quo etiam, confestim e cathedra descendens, divinis mysteriis celebratis, communicavit.

9. Ut autem sanctitas tua quid ille dicat ac sentiat, quidve beati et magni patres nostri, exploratum habeat; misi tomos, quibus capitula quaedam excerpta continentur: quos quidem, quantum licuit per eos [Col. 0453C] qui Alexandriae vitam degunt, Latine reddi curavi. [b 1Kb] Epistolas quoque a me scriptas tradidi dilecto Posidonio, injungens illi ut eas sanctitati tuae offerat.

.

, , , , , , , . [Col. 0448C] , , , , , [F. leg. ] , . [c 9Kb] . , , , . , .

[Col. 0448D] , , , , , , , , , , [Col. 0450A] , . , , , , , . , , , , , , . . , , , , , . , [Col. 0450B] , , .

, , , , , . , . . , , . [Col. 0450C] , , , , , .

, , , , . , [Col. 0452A] , . , , , . , , , . , , , , . , .

[Col. 0452B] , , . , , , , , , , , , [Col. 0452C] .

, , , , , . , , [Col. 0454A] , . , , ,

, . , , , . , . [Col. 0454B] , .

, , . , , , , .

, , , , . , [Col. 0454C] , , .




EPISTOLA IX. [1Kb]
[Col. 0453]

[Col. 0453C] Seu commonitorium sanctissimi episcopi Cyrilli, quod Posidonio dedit, cum eum Romam mitteret propter Nestorii negotium.

1. Nestorii fides seu potius perversa sententia sic se habet. Ait Deum Verbum, cum eum qui ex sancta Virgine natus est, sanctum et magnum futurum praescisset, ipsum idcirco elegisse, ac fecisse ut sine viro nasceretur ex virgine, hancque ei contulisse gratiam, ut suis ipsius nominibus appellaretur, [c 1Kb] eum denique a mortuis suscitasse. Quocirca cum unigenitum Dei Verbum [d 1Kb] incarnatum dicitur, ideo dicitur incarnatum, quia cum homine illo sancto qui de Virgine [Col. 0453D] natus est semper fuit. Quemadmodum autem cum prophetis, sic, inquit, fuit cum isto secundum majorem [f 1Kb] conjunctionem. Quare ubique fugit dicere [Col. 0455A] unitionem, sed [a 72Kb] conjunctionem vocat, qualis est ea qua connectitur qui extrinsecus est, et de qua Deus dicit ad Josue: Sicut fui cum Moyse, ita ero tecum (Josue I, 5). Ut autem tegat impietatem, Verbum cum ipso ex utero [b 1Kb] dicit fuisse.

2. Idcirco neque ipsum esse dicit verum Deum, sed velut ex beneficentia Dei [c 1Kb] eo nomine donatum. Et quamvis Dominus sit appellatus, eadem rursus ratione vult esse Dominum, quia hoc ei Deus Verbum dederit ut sic appellaretur.

3. Nec ait quod dicimus, Filium Dei [d 1Kb] pro nobis mortuum esse, et resurrexisse: sed homo (inquit) mortuus est, et homo resurrexit, nihilque ejusmodi ad Verbum Dei pertinet.

4. Nos quidem Verbum Deum immortalem ac vitam [Col. 0455B] essee confitemur; sed et credimus carnem factum, hoc est, cum univisset sibi carnem cum anima rationali, passum esse in carne secundum Scripturas; et quoniam corpus ejus passionem sustinuit, ipsummet dici passum esse, quamvis natura sit expers patiendi; rursumque quoniam resurrexit corpus ejus, non enim vidit corruptionem caro ejus (Ps. XV, 10), ipsum dici surrexisse pro mortuis. Ille autem non ita sentit, sed passionem hominis esse, et resurrectionem hominis esse; et quod in mysteriis [f 11Kb] proponitur, hominis corpus esse praedicat. Nos autem credimus Verbi carnem idcirco [g 1Kb] vivificandi virtutem obtinere, quia Verbi omnia vivificantis facta sit caro et sanguis.

5. Haec ille dicere cum non sustineret, effecit ut [Col. 0455C] Coelestius libellos traderet adversus [h 1Kb] Philippum presbyterum, [Col. 0457A] qui eum arguebat, et cum ipso propter haeresim nolebat amplius convenire. In his autem libellis accusatio quaedam erat, quod Manichaeus esset. Deinde hominem citavit ad concilium. Venit ille, secundum canones sese gerens, quo causam diceret. Coelestius autem, cum probare nihil valeret, clanculo se subduxit, nec ad concilium accessit.

6. Hac occasione cum decidisset, aliam excogitavit. Dicebat enim: Cur privatos conventus [b 1Kb] egisti, et in domo oblationem celebrasti? Atque omni prope clero dicente: Id facit unusquisque nostrum cum tempus et necessitas flagitat, depositionis sententiam adversus hominem tulit.

En habes [c 1Kb] tomos quibus capita blasphemiarum Nestorii continentur.

[Col. 0454C] .

, , , , , , , [e 11Kb] . , , , [Col. 0454D] , , , . , , [Col. 0456A] , , , . , .

, , , .

, , , , [e 8Kb] .

[Col. 0456B] , , , , , , . , , , , .

, [Col. 0456C] , [Col. 0458A] [a 19Kb] . , , . , , .

, . , , , , .

.






[d 1Kb] FRAGMENTUM Sermonis quem Coelestinus in concilio Romano habuit adversus haeresim Nestorii. (C)
[Col. 0457]

[Col. 0457B] 1. Recordor beatae memoriae Ambrosium in die Natalis Domini nostri Jesu Christi omnem populum fecisse una voce Deo canere: Veni, Redemptor gentium, ostende partum Virginis: miretur omne saeculum, talis decet partus Deum. Numquid dixit: Talis partus decet hominem? Ergo sensus fratris nostri Cyrilli, in hoc quod dicit Mariam, valde concordat, Talis decet partus Deum. Deum partu suo Virgo effudit, ipso potente qui omnipotentia plenus est.

2. Hilarius quoque vir acris ingenii, scribens ad Constantium imperatorem, de Incarnatione Domini sic ait: [e 1Kb] Filius, inquit, Dei factus homo Deus est. Et praeposterans repetit: Deus filius hominis factus est (homo enim factus est Deus, non Deus factus est homo), [Col. 0457C] et filius hominis factus est Filius Dei. Superavit enim magnitudo Domini parvitatem servilis formae, ita ut ipsa servilis forma quam assumpsit cessaret esse servilis per eum Dominum qui eam assumpsit. Si enim qui [Col. 0458B] natura non filii Dei, per ipsum efficiuntur filii Dei; quanto magis ipse qui natura Filius Dei est, hunc cum quo voluntate sua alvo virginali conceptus et natus est, ita sublimavit in Deum, ut in ejus nomine omne genu flectatur, coelestium et terrestrium et infernorum, et omnis lingua confiteatur, quia Dominus Jesus in gloria est Dei Patris (Philipp. II, 10).

3. Item praecessor meus Damasus scribens ad Paulinum Antiochenae Ecclesiae episcopum, [f 1Kb] inter caetera ait: Anathematizamus eos qui duos filios Dei asserunt, alterum qui ex Patre ante saecula est genitus, et alterum qui ex assumptione carnis natus est ex Virgine. Item ipse apostolicae memoriae vir Damasus in altera epistola [g 1Kb] ad Paulinum: Anathematizamus eos qui duos in Salvatore filios confitentur, alium ante incarnationem, [Col. 0458C] et alium post assumptionem carnis ex Virgine, et non eumdem Dei Filium et ante et postea ipsum esse Christum Dominum Dei Filium qui natus est ex Virgine, confitentur.





MONITUM IN QUATUOR SUBSEQUENTES EPISTOLAS. (S)
[Col. 0457]

[Col. 0457C] 1. De illarum veritate nullus est ambigendi locus, utpote quae non modo veterum codicum auctoritate, sed et Nicolai I papae, Liberati diaconi, Cyrilli Alexandrini et Joannis Antiocheni aliorumque testimoniis asseruntur.

[Col. 0458C] 2. E Romano concilio, cui Coelestinus praefuit, et in quo convenerant qui tum in Urbe reperti sunt episcopi, multis consessibus habitis scriptas esse Liberatus diaconus cap. 5 et Cyrillus in epistolis ad Joannem Antiochenum et ad Juvenalem tradunt. Idcirco [Col. 0459A] eas Cyrillus idem et in epistola ad Joannem Romanae synodo, et in epistola ad Juvenalem, atque alibi, Coelestino attribuit, cui uni in omnibus exemplaribus ascribuntur (Concil. Ephes. I p. c. 21 et 24). In designando die quo datae sint, hoc dissident veteres codices, quod in aliis III, in aliis IV idus Augusti consignentur.

3. Quatuor illae epistolae per Posidonium Alexandrinae Ecclesiae diaconum, qui Cyrilli litteras et scripta Romam pertulerat, ad eumdem Cyrillum missae sunt, ut ejus opera ad eos quibus inscriptae erant transmitterentur. Id nominatim de epistolis 13 et 14 Coelestinus (Epist. 14 n. 8), ac de 11 Cyrillus in epistola ad Juvenalem testantur. Joannes quoque Antiochenus exemplum epistolae sibi a Coelestino missae ab Alexandrinis clericis accepisse se Nestorio nuntiat (Concil. Ephes. p. I c. 25). Ad Rufum et Flavianum quod attinet, cum hi Urbi essent viciniores, nil opus erat, ut ejusdem epistolae par exemplum [Col. 0459B] a Cyrillo susciperent. Quia tamen ea ipsa, quae Joanni missa est, simul Rufo et Flaviano a pari inscribitur, hos etiam epistolam ab eo suscepisse probabile est, a quo eamdem Joannes accepit.

4. Notatu dignum est quod scribit Coelestinus, eam scilicet Nestorii esse causam, quae ipsius praesentiam postularet; sed quia id non permitteret longa locorum intercapedo, in hoc toto negotio suam se vicem Cyrillo delegare. Et huic quidem mandato paruit Cyrillus: eidem morem gesserunt alii, neque illi Joannes Antiochenus refragatus est (Ibid.). Immo susceptis Coelestini litteris, Nestorium, ut eis obsequeretur, hortatus est his verbis: Licet dominus meus Coelestinus Deo devotissimus episcopus decem tantum dierum intervallum, terminum usque responsioni praefinitum valde angustum litteris suis interposuerit; tamen res ea ejusmodi est, ut non dico decem diebus, sed uno, immo vero paucis horis confici possit. Ista vero non solus scripsit Joannes, sed multi cum eo episcopi, quos ad epistolae calcem recenset.

[Col. 0459C] 5. Qua lingua tum scripserit Coelestinus, Graecane, an Latina, an utraque, nonnemo forsitan quaeret. Ad nos quod attinet, eum Latine scripsisse inde nobis est persuasum, primo quod, uti epist. 13 ipse [Col. 0460A] docet, Graece nesciebat, secundo quod Romanis praesulibus id moris erat ut Latine ad Graecos scriberent, et in ipsis etiam Graecorum synodis eorum litterae primum Latine legerentur, ut ex Ephesini concilii actione 2 pag. 111 comperimus. Eum tamen cavisse arbitramur, ne Nestorii instar litteras suas sola vernacula lingua sine idonea interpretatione mitteret. Inde sane Nestorio data fuisset occasio ne litteris illis intra tempus praescriptum obsequeretur. Imitatus est potius Cyrillum, qui quae ad ipsum miserat scripta prius in Latinum sermonem converti curaverat. Tunc igitur id praestitisse credendus est, quod postea scribens ad Ephesinam synodum fecit, ubi legati Apostolicae sedis litteras ipsius Latine scriptas cum Graeca interpretatione obtulerunt. Certe subsequentes epistolas etiam utraque lingua veteres codices exhibent. Duos nempe Graecos in regia bibliotheca, unum Latinum in Navarrea nacti sumus. Jam antea e tribus aliis, Turonensi nimirum, Bellovacensi, [Col. 0460B] atque Colbertino Steph. Baluzius in nova collectione Latine illas ediderat.

6. Hinc nova oboritur quaestio, num videlicet primigenius earum textus ad nos pervenerit. Eum quidem, quem etiamnum habemus, veterem esse testes sunt mox memorati codices. Immo neque alium esse ab eo qui Liberati aevo, id est saeculo VI, circumferebatur, hoc argumento est, quod idem Liberatus epistolarum 11 et 13 principia iisdem verbis quibus hae ad nos pervenerunt indicet. Quaedam tamen in illis, maxime vero in 14 deprehenduntur impropriae locutiones, unde non e Latino fonte, sed e Graecis rivulis fluere comprobantur. Quamobrem sicubi incidunt hujusmodi minus propriae locutiones seu sententiae ex ancipiti alterutrius linguae idiomate derivatae, eas ut plurimum vel notare, vel etiam explicare non piguit. Quod praesertim in postrema, quae caeteris primigenii textus Latini minus tenax est, duximus praestandum. Observamus praeterea, cum in hac postrema repetatur sententia quam Coelestinus in [Col. 0460C] antecedente adversus Nestorium pronuntiat, in utraque tamen non iisdem verbis non solum Latine, sed etiam Graece, enuntiari.



EPISTOLA XI. COELESTINI I PAPAE AD CYRILLUM ALEXANDRINUM EPISCOPUM. [1Kb]
[Col. 0459]

Cyrilli in propugnanda fide studium laudat Coelestinus, et haeresim Nestorii damnat, ac, nisi corrigatur, Cyrillo, demandata vice sua, praecipit ut eum amoveat ab Ecclesiae communione, et Ecclesiae ipsius alium pastorem provideat.

[Col. 0459C] Charissimo [a 1Kb] CYRILLO COELESTINUS.

1. Tristitiae nostrae sanctitatis tuae litterae missae per filium nostrum Posidonium diaconum laetitiam reddiderunt, et gaudium alternavimus cum moerore. Cum enim respicimus et recensemus quae dixerat is qui Constantinopolitanam perversis praedicationibus turbare conatur Ecclesiam, non parvo animus noster dolore concussus, diversis cogitationum stimulis vexabatur, qualiter populis possit, ut in fide persisterent, subveniri. Dum vero mentem nostram ad tuae [Col. 0459D] fraternitatis scripta [c 1Kb] convertimus, paratum jam remedium quo pestifer morbus salubri remedio vitaretur, invenimus; scilicet puri fontis liquorem de tuae charitatis sermone manantem, qui coenum omne male fluentis rivi detergeret, et omnibus quid de fide nostra sentire debeant aperiret. Ut illum ergo reprehendimus [Col. 0461A] et notamus, ita sanctitatem tuam velut praesentem in litteris suis dominica sumus charitate complexi, cum unum idemque nos sentire de Domino videremus. Nec mirum est providentissimum Domini sacerdotem, pro fidei amore [b 1Kb] hac virtute pugnare, ut adversorum improbae resistat audaciae, et sibi creditos hac admonitione confirmet. Quam ergo nobis illa fuerunt amara, tam ista sunt dulcia, quam illa coenulenta, tam ista sunt pura. Gratulamur tantam inesse sanctitati tuae vigilantiam, ut decessorum tuorum qui et ipsi semper defensores orthodoxi dogmatis exstiterunt, exempla jam viceris. Vere tibi evangelicum potest testimonium convenire, quo dicitur: Pastor bonus ponit animam suam pro ovibus suis (Joan. X, 11). Sed ut tu bonus pastor, ita ille nec tamquam [Col. 0461B] malus potest mercenarius accusari, qui non ideo quod oves relinquat arguitur, sed quod eas ipse [d 1Kb] laniare inveniatur.

2. Adderemus aliquid, frater charissime, si non te eadem sentire quae sentimus omnia videremus, et in ipsa assertione fidei defensorem fortissimum probassemus. Ingesta vero nobis sunt cuncta per ordinem a filio nostro Posidonio diacono, quaecumque de hac re tua sanctitas scripsit. Omnes tendiculas praedicationis callidae detexisti, et fidem taliter, ne Christo Deo nostro credentium cor in alteram partem trahi valeat, communiisti. Magnus fidei nostrae [Col. 0461C] triumphus est, et asseruisse nostra tam fortiter, et adversa sanctarum Scripturarum testimoniis sic devicisse. Quid agat jam? quo se ille circumferat, qui amator impiae novitatis, dum suo voluit potius ingenio servire quam Christo, sibi creditam plebem veneno voluit suae praedicationis inficere; cum et legere debuerit et tenere, pravas quaestiones, et quae non proficiant ad salutem, sed ad perditionem animarum nitantur, vitandas potius quam sequendas (Tit. III, 9)?

3. Sed ad praecipitia festinantem, immo jam in praecipiti, unde corruat, constitutum, si possimus revocare debemus, ne ruinam ejus, si [g 23Kb] non succurrimus, [Col. 0461D] urgeamus. Christus Deus noster, cui suae quaestio nativitatis infertur, pro una ove laborare nos docuit (Luc. XV, 5), volens eam suis quoque humeris revocari, ne rapaci lupo pateret in praedam. Et qui pro unius ovis currere salute nos docuit, [Col. 0463A] qualiter nos vult pro ipsarum ovium laborare pastore, qui officii et nominis ejus oblitus in rapacitatem lupi se ipse convertit, gregem cupiens perdere, quem debuerat custodire? Quem nos a septis agnorum removere debemus, si non ita ut volumus corrigamus. Sit [b 56Kb] spes veniae corrigenti; malumus enim ut revertatur et vivat, si vitam sibi commissorum ipse non perdat. Sit [c 1Kb] aperta sententia perduranti; abscidendum est enim tale vulnus, quo non unum membrum laeditur, sed totum corpus Ecclesiae sauciatur. Quid enim [d 1Kb] cum consentientibus faciat, qui solus sibi sapiens a nostra credulitate dissentit? Sint in communione, quos ipse resistentes sibi a communione [f 1Kb] submovit; nostramque communionem habere se non posse noverit, si in hoc perversitatis [Col. 0463B] suae tramite apostolicae doctrinae contrarius perdurarit.

4. Auctoritate igitur tecum nostrae sedis ascita, [g 45Kb] nostra vice usus, hanc exsequeris districto vigore sententiam, ut aut [i 1Kb] intra decem dies ab hujus conventionis die numerandos pravas praedicationes suas scripta professione condemnet, et hanc se de nativitate Christi Dei nostri fidem tenere confirmet quam et Romana, et tuae sanctitatis Ecclesia, et universalis devotio tenet; aut nisi hoc fecerit, mox sanctitas tua illi Ecclesiae provisura, a nostro eum corpore modis omnibus sciat esse removendum, qui nec in se medentium curam voluit admittere, et in perditionem [Col. 0463C] tam suam quam omnium sibi creditorum [j 68Kb] male pestifer festinavit.

5. Eadem autem scripsimus et ad sanctos fratres et coepiscopos nostros, Joannem, [k 1Kb] Rufum, Juvenalem et Flavianum: ut nota sit de eo nostra, immo Christi nostri divina sententia. Data III idus Augusti [l 1Kb] Theodosio XIII et Valentiniano [m 1Kb] III consulibus.

[Col. 0460C] .

, . , , , [b 16Kb] . [Col. 0460D] , , , , [d 20Kb] , [Col. 0462A] . , , , , [a 8Kb] . , [c 9Kb] , . , , . , , . [Col. 0462B] . , , , .

, , , . , . , , [Col. 0462C] . , , . [e 8Kb] , [f 42Kb] , , , , , , , .

, , , , , , [Col. 0462D] . , , , , . [Col. 0464A] , , [a 14Kb] , , . , , , . , . . , , . , [e 7Kb] [Col. 0464B] , . , , .

[h 6Kb] , , , , , , , [Col. 0464C] , , , .

, , , , .




EPISTOLA XII.
[Col. 0465]

Quam exitiosa sit Nestorii doctrina, Coelestinus exponit. Se a sua communione illum ejusque fautores secrevisse, et contra in communionem recepisse quos ille novissime abjecerat. Ut infra scripti praesules fortiter pro Ecclesia certent hortatur, monetque Nestorium a communione Ecclesiae removendum, nisi admonitus intra decimum diem damnet quod praedicarat.

[1Kb]

[Col. 0465A] COELESTINUS episcopus [a 9Kb] JOANNI, JUVENALI, RUFO, et FLAVIANO episcopis per Orientem, [b 41Kb] a pari.

1. Optaremus quidem, sicuti una est [c 1Kb] Dei essentia, ita inter omnes qui ubique sunt homines unam rectae fidei veritatem teneri. Minor tamen gemitus est, si qui se extra gregem Dominicum segregantes, et per angulos latebrasque latitantes [d 74Kb] , alios sibi vel paucos qui secum sentiunt, occulto errore persuadeant. Cum vero aliquis sacrosanctae Ecclesiae Dei sub nomine [e 1Kb] praepositus sacerdotis, ipsum Christi populum a tramite veritatis in praeceps deviae persuasionis avertit, et hoc in amplissima urbe, ad quam propter inhabitantis imperii reverentiam de universo orbe confluit multitudo; tunc plane est geminanda lamentatio, et major sollicitudo, ne quid [Col. 0465B] lupi [g 1Kb] rapacitas praevaleat, adhibenda. Minor enim [h 1Kb] cura est obsidentis inimici quam intra moenia debacchantis; [Col. 0467A] leviusque sollicitat lupus extra ovilia pererrans, quam inter gregem locum pastoris invadens: quia bellum plus quam civile est, cum intra Ecclesiam, id est intra [a 1Kb] ipsum Christi thalamum tela sectae impiae jaciuntur. Unde vehementer contristata sunt nostra viscera, quod is qui Constantinopolitanam obtinere videtur Ecclesiam, devotissimis Christo populis perversa quaedam contra reverentiam virginei partus et contra spem nostrae salutis infundit. Haec ad nos ingerente dolore fidelium pervenerunt, haec libris quos ipse miserat publicata sunt; et, quod majoris probationis est, haec ad nos missis epistolis [b 1Kb] ipsa auctoris subscriptione munitis ita insinuata sunt ut dubitari ultra non liceat.

[Col. 0467B] 2. Unde quoniam in talibus causis non est tuta longior conniventia, quia tantumdem pene criminis est connivere a talibus quanti sceleris est tam sacrilega praedicare, et episcopum Nestorium et si quis alius eum secutus haec praedicat, a nostra communione secrevimus, [d 1Kb] quamdiu scriptura professionis emissa perversitatem quam coeperat docere condemnet, et hanc de virgineo partu, id est de humani generis salute, fidem asserat se tenere, quam secundum apostolicam doctrinam Romana et Alexandrina et catholica universalis Ecclesia tenet et veneratur et praedicat. Si quis vero aut ab [e 1Kb] episcopo Nestorio, [Col. 0467C] aut ab iis qui eum sequuntur, ex quo talia praedicare coeperunt, vel excommunicatus, vel exutus est seu antistitis, seu clerici dignitate, hunc in nostra communione et durasse, et [g 1Kb] durare manifestum est; nec judicamus remotum: quia non poterat quemquam ejus removere sententia, qui se jam praebuerat ipse removendum.

3. Haec, frater charissime, ad sanctitatem tuam scribenda duximus, ut in Domino roboratus, et familiarem pectori tuo loricam Christi cum [h 1Kb] scuto catholicae praedicationis indutus, greges Domini nostri Jesu Christi, qui pro nobis natus et passus est, qui reseratis inferis et morte devicta pro nobis die tertio resurrexit, a persuasionis pessimae pravitate defendas.

4. Sicut autem ad sanctum fratrem et coepiscopum nostrum Cyrillum, bonum [i 1Kb] fidei catholicae defensorem, scripsimus, hanc de eodem Nestorio sciat sanctitas tua a nobis, immo a Christo Deo, latam esse sententiam, ut aut intra decem dies [j 1Kb] ex conventionis [Col. 0469A] hujus die numerandos, sacrilegas de Christi nativitate praedicationes suas scripta professione condemnet, et hanc se profiteatur fidem sequi quam Romana et Alexandrina et universalis servat Ecclesia; aut episcoporum coetu remotus, intelligat [a 1Kb] sibi suam obfuisse perniciem. Sed ut haec quae a nobis decreta sunt [b 1Kb] exercitatius agerentur, per filium nostrum Posidonium Alexandrinae Ecclesiae diaconum nostras ad dilectionem tuam voluimus fidelius epistolas [c 1Kb] commeare. Data idus Augusti [d 1Kb] Theodosio XIII et Valentiniano III consulibus.

[Col. 0466A] .

, . , , , , . , , [f 9Kb] , [Col. 0466B] , , . [Col. 0468A] , , , , , . , , , , , . , , , [Col. 0468B] , , [c 9Kb] .

, , , , , , , , , , , , , [Col. 0468C] [f 21Kb] . , , , , , , , , .

, , , , , , , , , [Col. 0468D] .

, , , , [Col. 0470A] , , , , , , . , . , .




[e 2Kb] EPISTOLA XIII. COELESTINI PAPAE I AD NESTORIUM.
[Col. 0469]

Ipsum impiae novitatis reum convinci, atque anathemate dignum esse. Denuntiat ei, nisi quos e regia urbe injuste ejecerat revocarit, et quod impie senserat aperte damnarit, post decimum diem ab Ecclesiae communion. segregandum esse.

[1Kb]

[Col. 0469B] Dilectissimo fratri NESTORIO COELESTINUS.

1. Aliquantis diebus vitae nostrae, post nefandum et saepe damnatum dogma Pelagii atque Coelestii, [f 1Kb] catholicam fidem quies habuit, quando eos cum suae disputationis sequacibus [g 1Kb] telo unitae sententiae Oriens Occidensque percussit. Denique sanctae recordationis Atticus, catholicae magister fidei, et vere beato Joanni etiam ad ista successor, eos ita persecutus est pro [h 1Kb] rege communi, ut iis ne standi quidem illic copia praestaretur. Mansit nos post ejus exitum sollicitudo vel maxima, cum successor ipsius utrum etiam in ejus fide succederet quaereremus, quia difficile est continuari quae bona sunt, nam sibi saepe alternis vicibus adversa succedunt. Habuimus tamen post hunc a quo eramus continuo [j 1Kb] deserendi, sanctum [Col. 0471A] Sisinnium, celebratum simplicitate et sanctitate collegam, eam fidem quam invenerat praedicantem. Legerat profecto simplex sanctitas et sancta simplicitas, timendum magis quam alte sibi esse sapiendum (Rom. XI, 20); et alibi, altiora sectanda non esse (Eccli. III, 22); et iterum: Si quis aliud praedicaverit quam quod praedicavimus, anathema sit (Galat. I, 8, 9). Hoc tamen exeunte de saeculo, cum se sollicitudo nostra in tantum, in quantum ei Dominus permisit, extenderet, laetificavit animum nostrum venientium narratio nuntiorum, quam mox firmavit eorum qui interfuerunt ordinationi tuae relatio collegarum, qui tibi testimonii tantum detulerunt, quantum ferri huic debuit qui aliunde [a 1Kb] videbatur electus. Tanta ante opinione vixisti, ut tuis te aliena civitas [Col. 0471B] invideret; tanto [b 1Kb] nunc horrore vitaris, ut tui in aliis videant qualiter fuerint liberati.

2. Dudum sumpsimus epistolas tuas, quibus [c 1Kb] in angusto nihil potuimus dare responsi; erat enim in Latinum sermo vertendus. Quod cum licet sero [d 1Kb] facimus, sancti fratris et coepiscopi mei Cyrilli probatissimi sacerdotis per filium meum Posidonium diaconum talia de te scripta suscepimus, [e 1Kb] quibus his qui de tua ordinatione retulerant perisse suum testimonium doleremus. Bonis enim principiis tuis malus, quantum videmus, successit eventus: bonis, inquam, principiis quae apud nos ita celebrata fuerant, ut responsum dantes ad relationem fratrum, nos [f 1Kb] faceremus participes gaudiorum. Sed considerantes [Col. 0471C] nunc et querelam de te praedicti fratris, et interpretatas tandem epistolas tuas apertam blasphemiam continentes, illud nobis Apostolicum videmus esse dicendum: Vellem mutare vocem meam, quia confundor in vobis (Galat. IV, 20). Quin immo mutavi, nisi de praecipiti se revocet impius disputator; necesse est enim ut malum ex nobis ipsis, sicut praecipitur, auferamus. Legimus ergo epistolarum tenorem, et eos libros quos illustri viro filio meo Antiocho reddente suscepimus. In his quidem [g 1Kb] nobis vestigatus, deprehensus et tentus, quodam multiloquio labebaris, dum vera involvis obscuris, [h 1Kb] rursus utraque confundens, vel confiteris negata, vel niteris negare confessa. Sed in epistolis tuis apertam non tam de fide nostra, quam de te tulisti [Col. 0473A] sententiam, volens de Dei Verbo aliter quam fides habet omnium disputare.

3. Ecce nunc in quam de te vocamur sententiam, ecce quae tuarum sunt beneficia novitatum. Postquam ignoratus electus es, et cognitus accusaris, jam nunc cum illo gentium Doctore dicendum est: Nam quid oremus secundum quod oportet, nescimus (Rom. VIII, 26). Nonne haec Ecclesiae illi verba conveniunt, quae probatos [b 1Kb] sibi viros, non notitiam tuam sed famam secuta, contempsit? Impositum est opinioni bene de te credentium. Quis enim [c 1Kb] intra ovile velut rapacem lupum putaret abscondi? Vox est ejusdem Apostoli: Oportet etiam haereses esse, ut probati manifesti [Col. 0473B] fiant (I Cor. XI, 19). Aperi aures tuas, et ejusdem ad Timotheum (I Tim. VI, 20) vel Titum (Tit. III, 9) dictos audito sermones. Quid his aliud praecipit quam ut novitates vitent vocum profanas? ad impietatem quippe ista proficiunt, quae semper spinas et tribulos intulerunt. Timotheum certe etiam rogasse se dicit (I Tim. I, 3) ut Ephesi remanens denuntiaret quibusdam ne quis aliter praedicaret. Ante oculos mihi Jeremiae prophetae verba sunt: Horribilia, inquit, facta sunt super terram: prophetae iniquitatem prophetant (Jerem. V, 30). Haec, dicas volo, quasi ignota te transeunt, aut quasi nota contemnis? Si quasi ignota te transeunt, non sit pudori discere rectum, quando timori non fuit docere perversum. Si quasi nota contemnis, intellige te inexcusabilem [Col. 0473C] fore, cum a te commissi tibi talenti quaesierit ille rationem (Matth. XXV, 26), qui per nos de hoc sancto fenore suum lucrum semper exspectat. Aspice quae poena illum maneat, qui abscondit acceptum, [f 30Kb] qui integrum certe restituit quod accepit: unde evidenter adverte quod sit et vel quale periculum, nec quod acceperis reddidisse. An tu Domino nostro dicturus es: Quos dedisti mihi, custodivi (Joan. XVII, 12), cum sic scindi in partes audiamus ejus Ecclesiam? Qua conscientia vivis, pene ab omnibus in hac civitate desertus? Optaveram eos tunc fuisse tam cautos quam nunc sunt, cum sibi desiderant subveniri. Unde tibi in has quaestiones verba dirigere, [i 1Kb] quas sit blasphemum cogitasse? Unde in populos haec episcopo praedicare, quibus virginei partus reverentia [Col. 0473D] saucietur? Non debent veteris fidei puritatem blasphema in Deum verba turbare.

[Col. 0475A] 4. Quis umquam non dignus est anathemate judicatus, vel adjiciens vel detrahens fidei? Plene etenim ac manifeste tradita ab Apostolis nobis, nec augmentum, nec imminutionem requirunt. Legimus in libris nostris (Apoc. XXII, 18), non addi debere, non detrahi: magna quippe et addentem et detrahentem poena constringit. Unde cauterium praeparamus et ferrum, quia ultra non erunt fovenda vulnera, quae merentur abscidi. Scimus certe majora vitia majore semper dolore sanari. Inter multa quae a te impie praedicata universalis recusat Ecclesia, symbolo [a 3Kb] ab apostolis tradito plangimus haec verba fuisse sublata quae nobis totius spem vitae salutisque promittunt. Quod quare fiat loquuntur epistolae tuae, de quibus nulla dubitatio est quia eas ipse misisti; quas in manus [Col. 0475B] nostras nolueramus venire, ne de tanti cogeremur sceleris genere judicare. Omnium disputationum tuarum vias brevis earum sermo conclusit; extendisti te latius, multis anfractibus circumisti, sero tamen diverso itinere pervenisti ad impium constitutum. Scimus quid ille caverit, qui praecepit contentiones et pugnas legis esse vitandas: sunt enim, inquit, inutiles et vanae (Tit. III, 9). Quod igitur vanum et inutile judicatur, nemo dubitat minime profuturum.

5. Itaque quamvis et jam frater Cyrillus secundis te epistolis suis asserat esse conventum, intelligas volo, post primam et secundam illius, et hanc correptionem nostram, quam constat esse jam [d 2Kb] tertiam, [Col. 0477A] [a 1Kb] ab universitate collegii et conventu Christianorum te prorsus esse sejunctum, nisi mox quae male dicta sunt corrigantur, nisi in eam viam redeas quam se Christus esse testatur (Joan. XIV, 6). Male in hunc arma desperatione movisti, qui te super familiam suam velut fidelem prudentemque servum permiserat ante constitui (Matth. XXIV, 45). Periit tibi hujus [b 10Kb] officii beatitudo promissa. Non solum non das cibum in tempore, verum etiam veneno interficis, quos ille suo sanguine et sua morte quaesivit (Act. XX, 29). Venenum [c 1Kb] namque est sub tuis labiis, quae maledictionis et amaritudinis plena videmus, cum contra eum qui suavis est, niteris disputare. Ubi est diligentia pastoralis? Pastor bonus animam suam ponit pro ovibus suis; mercenarius vero [d 1Kb] eas lupis dimittit [Col. 0477B] et tradit (Joan. X, 11). Quid hic tu pastor acturus es, qui dominicum gregem pro lupis ipse discerpis? Ad quaenam grex dominicus septa confugiet, si intra ovilia Ecclesiae saucietur? qua futurus est tuitione defensus, qui te patitur pro custode raptorem? Et alias, inquit Dominus, oves habeo quae non sunt ex hoc ovili, et illas oportet me adducere (Ibid. 16). Ille alias se promittit adducere; tibi [f 29Kb] pereunt quas habebas. Tametsi quidem certum sit, quoties ista contingunt, non oves pastoribus, sed magis ovibus perire pastores. Et vocem meam, inquit, audient (Ibid.). Quare? Ut fiat unus grex. Ad illius vocem unus fit grex; ad tuam vero aut inficitur, aut fugatur.

[Col. 0477C] 6. Durum est, ut in te de Actibus Apostolorum beati Pauli verba conveniant: Ego, inquit, scio quia intrabunt post discessum meum lupi graves in vos, non parcentes gregi. Et ex vobis ipsis exsurgent homines loquentes perversa, ut abducant discipulos post se (Act. XX, 29, 30). Haec a te aliis quam tibi dicta vellemus. Docenda enim tibi fuerant, non discenda quae dicimus. Nam quis ferat doceri episcopum qualiter debeat esse Christianus? Diligenter aspice in quam conditionem voceris. Incesseris, argueris, accusaris; quid horum convenit sacerdoti? Duris dura responsio, si (qua) tamen vicissitudo est, verbis blasphemiam vindicare. An tibi a nobis existimas esse parcendum, cum animae tuae ita ipse non parcas, ut omnibus [Col. 0477D] velis et praeteritis, et praesentibus, et futuris [Col. 0479A] beneficium salutis auferre? Persequar plane boni Domini mei fidelis servus inimicos; cum Propheta asserat, eos odio se odisse perfecto (Ps. CXXXVIII, 22). [a 1Kb] Moneor rursus, altero loquente ne parcam (I Reg. XV, 3). Quem hic ego respiciam? cui honoris aliquid servem, quando agitur ut mihi totius spei meae causa tollatur? Ipsius in Evangelio verba sunt Domini, quibus ait, non sibi patrem, non sibi matrem, non filios, non aliquam necessitudinem debere praeponi (Matth. X, 37). Est enim TALIS FREQUENTER PIETAS, ex qua nascatur impietas, cum, vincente carnis affectu, charitati illi quae Deus est, charitas praeponitur corporalis, cujus intuitu aliquibus saepe deferimus. [b 1Kb] At cum in hunc tenditur qui est ipsa dilectio, necesse est nec illa serventur quorum auctor vocatur in causam.

[Col. 0479B] 7. Expergiscere tandem, quia non sunt istae dicendae vigiliae, quas non exhibes custodiae, sed rapinae. Dormire te vellemus in hoc quod praedicas, et vigilare in hoc quod impugnas. [d 1Kb] Levius certe ferremus, si in utroque dormires. [e 1Kb] Nemo tibi perditus esset, nemo [f 1Kb] quaesitus; nullo animarum dispendio moereret Ecclesia, nullo compendio laetaretur; satius ei esset si hanc sponso suo, ita ut susceperas, resignares. Sed quid multis immoror, loquente architecto Paulo, Frustra per te superaedificatum aliquid quaero, in quo non invenio fundamentum (I Cor. III, 11)? Audio [g 1Kb] vim maximam catholice sentientes, quibus nos communicamus, clericos sustinere, ita ut his etiam civitas interdicta dicatur. Laetamur eos [Col. 0479C] praemium confessionis acquirere, sed dolemus quod episcopo persequente. Beatus apostolus Paulus [h 1Kb] persecutorem praedicatore mutavit: nefas est maximum praedicatorem persecutore mutatum. Digere in numerum retro [i 1Kb] haereticos, qui hujusmodi quaestiones Ecclesiae intulerunt. Quis umquam de hoc certamine victor revertit? Habes certe tuae civitatis exemplum. Paulus civis [j 1Kb] Samosatenus, occupata Antiochena Ecclesia, cum aliqua praedicaret, collegit suorum seminum messem. Reliquos inventores malorum Ecclesiis occupatis sententiae censura semper non dispar ejecit.

8. Hos quoque haereticos, de quibus nos, velut eorum quae gesta sunt nescius, consulere voluisti, sedibus suis injusta dicentes expulit justa damnatio, [Col. 0481A] quos illic invenisse requiem non putamus esse mirandum; invenerunt enim impiam praedicationem, cujus comparatione se existiment innocentes. Hoc loco, quia opportunitas sermonis exposcit, tacere non possumus quod stupemus. Legimus quam bene teneas originale peccatum, qualiter ipsam naturam asseris debitricem, et eum [a 1Kb] debitum merito reddere qui descenderit de genere debitoris; quid tecum faciunt, qui [b 1Kb] sunt haec negando damnati? Numquam sine suspicione ea quae sibi sunt adversa conveniunt. Ejicerentur denique, si tibi quoque similiter displicerent. Cur tamen ea quae in hos tunc sunt acta quaeruntur, cum certum sit illinc ad nos a catholico tunc antistite Attico gesta, [e 1Kb] directa? cur non sanctae memoriae Sisinius ista quaesivit? Quia [Col. 0481B] utique sub decessore suo probaverat eos jure damnatos. Defleant infelices, [f 3Kb] spe se hominum fuisse deceptos, quibus [h 1Kb] jam potuit propter communionem sola poenitentia subvenire. Ecce scire de his incipis, si qua ante nescisti.

9. Causam [i 1Kb] tuam magis modo quam aliorum catholica et festina deliberatione curato, quia convenienter dicimus, Medice, cura te ipsum (Luc. IV, 23), qui aliis desideras subvenire. Aegritudinis tuae qualitas non recipit aut praestari permittit inducias. Alexandrinae Ecclesiae sacerdotis fidem et probavimus et probamus; et tu admonitus per eum, rursus [j 1Kb] senti nobiscum, si vis esse nobiscum. Cui fratri si a te praebetur assensus, damnatis omnibus quae huc usque sensisti, statim haec volumus praedices [Col. 0483A] quae ipsum videas praedicare. Nos [a 1Kb] contra fas etiam sacerdotes volumus esse correctos; quibus sicut praemissa conventione consulimus, ita in hos necesse est damnationis sententiam, si abutuntur nostra salubri admonitione, firmemus. Hoc tamen erit, [c 1Kb] post damnationem pravi dogmatis, plenum correctionis indicium, si revocentur omnes ad Ecclesiam, qui propter Christum, caput ejus, videntur exclusi; revocentur [e 6Kb] omnes. Quod nisi fiat quod dicimus, ejiciendus qui ejecit, quamvis in nostra communione sint isti in quos talis cognoscitur exstitisse.

10. Ad clerum quoque Ecclesiae Constantinopolitanae, vel omnes qui censentur nomine Christiano, qualia necessitas exigit, scripta [f 1Kb] direximus; ut si [Col. 0483B] in perversae disputationis persistis, nec haec quae frater Cyrillus nobiscum praedicat praedicaveris, a nostro collegio, cum quibus tibi non potest esse communio, te intelligant separatum, scituri, exemplo jam cauti, qualiter animae suae decocto et maturato judicio debeant providere.

11. Aperte igitur hanc nostram scias esse sententiam, ut nisi de Deo Christo nostro ea praedices quae et Romana et Alexandrina et universalis Ecclesia catholica tenet, sicut et sacrosancta Constantinopolitanae urbis Ecclesia ad te usque optime tenuit, et hanc perfidam novitatem, quae hoc quod venerabilis Scriptura conjungit nititur separare, intra decimum [Col. 0483C] diem a primo innotescentis tibi hujus conventionis die numerandum aperta et scripta confessione damnaveris, ab universalis te Ecclesiae catholicae communione dejectum. Quam formam [j 1Kb] ad te nostri judicii per memoratum filium meum Posidonium diaconum cum omnibus chartis ad sanctum consacerdotem meum memoratae Alexandrinae urbis antistitem, qui ad nos super hoc ipso plenius retulit, destinavimus, ut agat vice nostra, quatenus statutum nostrum vel tibi vel universis fratribus innotescat, quia omnes debent nosse quod agitur, quoties omnium causa tractatur. Et alia manu, Deus te custodiat incolumem, frater charissime. [l 1Kb] Data [m 3Kb] III idus Augusti [Col. 0485A] Theodosio XIII et Valentiniano III augustis consulibus.

[Col. 0470B] .

, . , , , , . [i 12Kb] , . . [Col. 0472A] , , , , , , , , , , . , , , , , . , [Col. 0472B] , , .

, . , , , , , , , , , . , [Col. 0472C] , , , . , , , , . , . , , , , . [Col. 0474A] , , , .

[a 17Kb] , , . , , , . , , [Col. 0474B] . , . , , [d 15Kb] . , , , . , , . , , , , , [e 16Kb] . , , [Col. 0474C] , . , , , . , [g 18Kb] , , , [h 8Kb] . , , [Col. 0474D] [j 10Kb] .

[Col. 0476A] , , , . , , . , , . . , , , , . , , [Col. 0476B] , , . [b 29Kb] . , , , , .

, [c 16Kb] , , , [Col. 0478A] , , , , , . , , . . , , . , , . [Col. 0478B] , . , , , , [e 16Kb] , , , , , . , . , , , . , , . . [Col. 0478C] , .

, , , , . , . , , , . , . , , , , . , [Col. 0478D] , [g 15Kb] [Col. 0480A] , , . , . , , , , , , , . , , , , , , . , , [c 8Kb] [Col. 0480B] , .

, , . , , , , . , . , , , , , . , , . , , , . , [Col. 0480C] . , . , . , , . , .

, , , , , , , [Col. 0482A] , . , . , , , . , [c 9Kb] . , . [d 9Kb] , [Col. 0482B] [g 9Kb] . , . .

, , , , , , . , . , , . [k 8Kb] , , , , , [Col. 0484A] , . [b 8Kb] , . , , [d 11Kb] , , , . , , .

, , , [Col. 0484B] , , , , , , , [g 5Kb] .

, , , , , [h 18Kb] . [Col. 0484C] , , , [i 9Kb] . , , , , [k 15Kb] , , [Col. 0486A] , [a 3Kb] .




[b 1Kb] EPISTOLA XIV COELESTINI PAPAE I AD CLERUM ET POPULUM CONSTANTINOPOLITANUM.
[Col. 0485]

[Col. 0485] Cohortatur tum populum, ut in doctrina sibi a majoribus tradita constanter perseveret, ac novas repellat Nestorii impietates, tum clerum, ut pro fide adversus eumdem fortiter certet, aerumnas patienter ferat, nec timeat exsilia. Irritam declarat sententiam qua Nestorius nonnullos vel loco suo vel communione dejecerat. Vices suas Cyrillo commisisse se nuntiat. Et ad calcem, sententiae adversus Nestorium latae formam subjicit.

[1Kb]

[Col. 0485A] COELESTINUS episcopus presbyteris, diaconibus, clericis, Dei servis, et catholico populo, degentibus Constantinopoli dilectissimis fratribus in Domino salutem.

1. Ad eos qui faciunt Ecclesiam [c 1Kb] mihi locuturo det apostolicus sermo principium, ut sancti discipuli prius audiant illius qui praedicavit gentibus verba doctoris: Praeter illa quae sunt, inquit extrinsecus, instantia mea quotidiana, sollicitudo omnium Ecclesiarum [Col. 0485B] (II Cor. XI, 28). Et rursus, Quis infirmatur, et ego non infirmor? Quis scandalizatur, et ego non uror (Ibid., 29)? Ita et nos, licet longe positi, ubi perversitate doctrinae cognovimus nostra membra lacerari, paterna sollicitudine nos urente pro vobis, alieno flagravimus incendio; licet inter Ecclesias Dei, quae in unum Christi thalamum ubique referuntur, nihil longe sit, nihil censeatur alienum. Cum ergo nostra viscera sitis, jure trepidavimus, ne fidem vestram, quae ubique praedicatur, a tramite veritatis insinuatio male docentis avertat. Nam Nestorius episcopus de virgineo partu et de divinitate Christi Dei Salvatoris nostri, velut ejus reverentiae et communis omnium salutis oblitus, nefanda praedicat, vitanda persuadet, sicut et ejus scripta ad nos ab ipso cum propria [Col. 0485C] subscriptione transmissa, sicut etiam relatio sancti fratris et coepiscopi mei Cyrilli per filium meum diaconum Posidonium ad me missa patefecit. Quibus omnibus recensitis, magnam vitandamque perversitatem impiae praedicationis invenimus. Humanam enim in Christo nostro [d 17Kb] discutit divinamque naturam, nunc solum hominem, nunc ei societatem Dei, quoties tamen dignatur, assignans. Sed nos, sicut Jeremias [Col. 0487A] ait, talium prophetarum vanos non possumus audire sermones (Jerem. XXIII, 16). Audiat et Ezechielem; et quid sibi immineat recognoscat: Extendam, inquit, manum meam super prophetas qui vident mendacia, et loquuntur vana; [b 1Kb] in populi mei disciplina non erunt, neque in scriptura domus Israel scribentur, et in terram Israel non intrabunt, quia populum meum seduxerunt (Ezech. XIII, 9, 10). Ubi est debita erga sanctum gregem cura pastoris? Ubi est dominicorum sollicitudo septorum? Quid spei habeat grex, quando lupum se ipse pastor ostendit, et sic oves invadit, ut grassetur in singulas? Eo namque ore laniantur, quo impia proferuntur. Praebentur pabula [c 1Kb] non refectura, sed noxia. Beatus tamen grex cui dedit Dominus de pascuis judicare.

[Col. 0487B] 2. Unde sicut vos facere non ambigimus, impiam disputationem debet fides vestra respuere, ut apud vos, [d 1Kb] vigilantes in Christo, inter cibum et venenum sit certa discretio, et permaneatis in his quae sermone superiorum pastorum docente didicistis, scientes fuisse vobis hactenus sacerdotes magisterio et sanctitate pollentes, qui numquam a paternis traditionibus deviantes, Ecclesiam Domini summa quiete rexerunt. Nam ut a recentioribus inchoemus, quid non animis vestris eruditio sanctae memoriae episcopi Joannis infudit, cujus sermo astruens catholicam fidem toto orbe diffusus est? qui nusquam per doctrinam suam defuit, quia ubicumque lectus est, [Col. 0487C] praedicavit. Illius [e 1Kb] diligenti prudentiae constantia celebrata successit. Rexit enim sanctae memoriae episcopus Atticus Christianum populum decessoris exemplo, et sacrilegos persecutus est haereticorum furores. Habuimus, hoc decedente, collegam beatae memoriae Sisinium, scientem [f 1Kb] quid possit gloriae remanere, si integra et intemerata, quae ad se usque pervenerant, catholicae fidei ornamenta servaret. Intelleximus ei nec columbae simplicitatem, nec [g 1Kb] prudentiam defuisse serpentis. Flevimus, fratres charissimi, velut praescii futurorum, cito nos ejus praesidio destitutos.

3. In hoc enim, qui de Deo nostro aliter disputat, quam ipse de se, quam de ipso apostoli tradiderunt, [Col. 0487D] quid spei inveniamus ignoro; qui non solum attritos non alligat, sed et atterit alligatos; non solum elisos non elevat, sed etiam stantes conatur allidere; non solum dispersa non colligit, sed et collecta dispergit. Quamvis nec conteri possit Deo mens dicata, nec elidi qui stat virtute coelesti, sed nec sancta turba dispergi. Aperte ergo dilectioni vestrae, quod sine lacrymis non possumus dicere, nuntiamus. Movit disputator [Col. 0489A] vester praelium veritati, antiquae fidei intulit manus; impugnat apostolos, prophetas respuit, ipsius Domini nostri de se dicentis verba non sequitur. Cujus religionis, vel [a 1Kb] quibus legibus se episcopum dicit, abusus novo et veteri Testamento. Nam et intellectum figurae respuit, et inter nos versatam non recipit veritatem; aliter [b 1Kb] denique Christi Dei nostri tractat arcanum, quam fidei nostrae patitur sacramentum, quod reverenter secutus est omnis catholicus disputator. Nemo enim bene religioni deditus aliud de Christo sentit quam de se voluit ipse sentiri. Movit aliquando [d 1Kb] sacrilegam quaestionem Samosatenus Paulus, cum sanctae apud Antiochiam praeesset Ecclesiae; sed eum de throno cui feraliter praesidebat, sacerdotum catholicorum sententia unita [Col. 0489B] dejecit. Semper enim abscidendi sunt hujusmodi, qui conturbantes animum populi Christiani, et pro arbitrio suo evangelia [e 1Kb] evertentes, Deo fructificare non possunt: et colenda est vinea, quae jus possessoris agnoscat.

4. Certum est autem quia tales sermonum novitates de vanae gloriae amore descendunt. Dum sibi nonnulli volunt acuti, perspicaces et sapientes videri, quaerunt quid novi proferant, unde apud animos imperitos temporalem acuminis gloriam consequantur. Sed quis umquam veram gloriam, dum sibi sapiens videtur, obtinuit? Deus enim noster infirma [Col. 0489C] mundi elegit [g 17Kb] contra fortia, et sapientes per mundi stulta confundit (I Cor. I, 27). Quis in mundi sapientia glorietur, nisi qui se confitetur esse de mundo, nisi qui illius se negat esse discipulum, qui ait se non esse de mundo (Joan. XVII, 16)? Una est gloria, ut, sicut Apostolus ait, qui gloriatur, in Domino glorietur (I Cor. I, 31). Nonne huic vestro episcopo (sed nunc usque vestro, nisi quod credimus credat) videmus hanc sententiam convenire: Stultus factus est, cum se dicit sapientem (Rom. I, 22); professa quippe stultitia est illum quem Dei scimus esse sapientiam virtutemque (I Cor. I, 24) nescire. Nescire enim se ea quae [i 1Kb] discutit confitetur. Nec hunc dilectio vestra miretur a via veritatis errasse, quem Christum qui est via nostra (Joan. XIV, 16), videat [Col. 0489D] perdidisse. Deprehendimus interdum se sinistra disputatione prodentem, interdum latentem quibusdam cuniculis et sua venena celantem; et cum oportuerit [Col. 0491A] nos, sequentes sententiam prudentissimi Salomonis, nullum ad ejus imprudentiam praebere responsum (Prov. XXVI, 4), ne similes ei essemus: suademus tamen ut apostolos, ut prophetas nobiscum sequatur; ne cum omnibus solus [a 1Kb] occurrit, solus ab omnibus refutetur. Vobis vero diligentius vigilandum est, ut inimici praedicationibus resistatis. Major enim vobis sollicitudo est, cum intra Ecclesiam vobis Ecclesiae adversa dicuntur. Habeant laboris inducias, quos adversarius foris positus incessit, qui dispersi [b 1Kb] propugnaculis, murorum se defensione tutantur. Nesciunt ferias, in quibus intus est hostis. Sed in hoc intestino bello, in hoc domestico praelio fides vobis murus sit, et contra perfidiam spiritalibus se telis ipsa [d 1Kb] defendet. Servemus hanc, quia nos servata custodit. Per [Col. 0491B] hanc firmamentum nostrum Deus est atque refugium (Ps. LXX, 3, 4). [e 1Kb] Eripit de manu peccatoris, cui vos in fluctu positos convenit dicere, Domine, libera nos, perimus (Matth. VIII, 25).

5. Ad vos nunc, clerici et omnes qui devoti estis Domino, noster sermo vertendus est. Dicat fortasse aliquis ordinem non esse servatum. Voluimus et nos prius, quod ratio postulabat, habere verba vobiscum; sed eorum cura major obtinuit quos voluimus in commune servare. Neque enim de vobis dubitare debemus, quibus utique ducibus illos [g 1Kb] pro fide stare credimus. Sancti et Deo amabilis fratris et coepiscopi mei Cyrilli per filium meum Posidonium diaconum ad me directa relatio [h 1Kb] ea contra vos agi loquitur, [Col. 0491C] quae potest in Ecclesiae membra agere qui ejus capiti non pepercit. Non vos ista discrucient. Major gloria est in labore majore: quia certaminis qualitas facit praemii qualitatem. Legitis enim nobiscum, quod is qui legitime certaverit, coronabitur (II Tim. II, 5). Unde adhortatio vobis nostra debetur, quae et pusillanimis et viriliter resistentibus necessaria est: ut tentamenta valeant ferre qui [j 1Kb] nequeunt, et firmius possint stare qui certant. Numquam nostri regis arma vincuntur. Probatio est omnis tentatio Christiano; quippe quae patientiam, sicut legimus (Rom. V, 4, 5), operatur. Ex hac spes nascitur, quae neminem Scriptura spondente confundit. Unde, fratres charissimi, quia consolatio vestra ex Deo est, cui corpora vestra, hoc est vos ipsos, ut ait [Col. 0491D] Apostolus (Rom. XII, 1), hostias exhibetis, repugnantes [l 1Kb] nolite deficere. Dat ille virtutem, qui per Apostolum nos monens (Rom. VI, 13), esse vult [Col. 0493A] membra nostra arma justitiae suae. Habetis exempla sanctorum, qui olim seminantes in lacrymis, in gaudio messuri sunt in futuro (Psal. CXXV, 5). Non amat Dominus noster servum nisi [a 1Kb] experimentis probatum. Christianas animas rerum palaestra semper exercet. Currite, ut vos in viis Domini invicem transeatis. Nolo vos ab adversariis comprehendi [c 1Kb] . Oportere dicit esset Apostolus quae videmus (I Cor. XI, 19). Fortitudinem fidemque nonnisi campus ostendit. Difficile est otium coronari: praemia nonnisi laboribus deferuntur. Nolo salutis galeam capita vestra deponant: nolo se loricam fidei exuat, qui idoneum Christi militem profitetur.

[Col. 0493B] 6. Nostri nobis bella moverunt; si tamen nostri dicendi sunt, quos ad inimicum transisse rupto [e 1Kb] foedere sentiamus. Vestrum est stantes pedes habere in atriis Jerusalem (Psal. CXXI, 2). Volumus vobis gressus esse perfectos, ne umquam in exemplum simile alicujus vestigia moveantur. Sequantur cum malo [g 1Kb] diabolum, qui se ex eo simul esse cognoscunt. Vos qui filii Dei operibus apparetis, quia ex fructibus vult unumquemque cognosci (Matth. VII, 16, 20), vicissim mentes consolamini pusillorum, infirmos quosque suscipite, confirmantes eos. Non vos seducat impietas, sed de bono et malo pro qualitate sui tenete sententiam, vitantes perversa, quae sunt recta laudantes. Abominationi est enim Deo, Salomone dicente (Prov. XVII, 15), quisquis vel justum [Col. 0493C] pro injusto, vel pro justo ducit injustum. Nulla est tribulatio temporalis, [j 7Kb] si sit ante oculos perenne praemium, cui nihil convenit anteponi. Clamat noster hymnidicus (Psal. XXVI, 3), si adversum se castra consistant, spe illuminationis illius sibi penitus non timendum. Si certamen cum gentibus haberetis, esset utique magna victoria superasse eos, quos semper [k 1Kb] haberetis inimicos. Quanta est dicenda victoria, ubi sacerdos, praedicatione mutata, catholicorum factus est persecutor; contra Paulum proprie in omnibus sentiens, qui Evangelii Domini quod ante fuerat persecutus, factus est postea praedicator? Desertus est impius disputator [l 16Kb] a sancto Spiritu, postquam in ipsum Spiritum sensit adversa. Merito, si persistit, audiet a nobis Samuelis verba, quae Sauli [Col. 0493D] tunc ab ipso dicta sunt sacerdote: Spernet te Dominus, [Col. 0495A] ne regnes super Israel (I Reg. XV, 23). Si [a 20Kb] hoc ille meruit, quia solum in agendis rebus, Dei praecepta contempsit; quae huic poena debebitur, qui se in ipsum Dominum majestatis erexit? Curare nunc vestrum est quodcumque vulnus inflixit, et his praebere medicinam qui ejus sermonibus sauciati sunt. Firmis in hunc state vestigiis, quem, sicut ejus sermo demonstrat, jam cecidisse videamus. Quidquid in vos intulit, ferte [b 1Kb] patienter. Indixit injurias, indixit exsilia? Ille in suis haec passus est, quem suscepisse pro nobis hominem diffitetur. Unde nullus defleat quidquid in aliquos vestrum facere molitus est.

7. Patientiae vobis atque constantiae forma sit Stephanus, primus Christi testis existens. Plebs in hunc praedicantem striduit perfidorum; nec tamen [Col. 0495B] idoneus Christi comes tacuit quod videbat. Exclamabat inter furentes (Act. VII, 55), inter religionis inimicos, videre se apertos coelos, et Filium hominis propter quem talia pateretur, stare ad dexteram Dei. Longum est ire per singulos, qui vitam vel morte vel confessione mercati sunt. Habetis vos quicumque ecclesia estis ejecti, pene nostrorum temporum beatae recordationis Athanasii Alexandrinae Ecclesiae prudentissimi sacerdotis exemplum. Cui non consolationi sit illius tolerantia? cui non sit exemplo illius fortitudo? cui non spem faciat ejus [d 1Kb] exspectata reversio? Ejicitur Ario persequente, sed revocandus Domino prosequente. Passus est [e 1Kb] carcerem, passus angustias; nec mirum, si vir apostolicus ea passus est quibus se Apostolus (II Cor. XI) gloriatur exercitatum? [Col. 0495C] In his tamen omnibus secutus est illum, qui sibi in tribulationibus se placere testatur (II Cor. XII, 10). Fugatus illinc, in nostris partibus [f 19Kb] recreatus est. Denique hic ei redintegratus est status, et in hac sede requiem communionis invenit, a qua [g 1Kb] semper catholicis subvenitur. Nec tamen sensit in tribulationibus lassitudinem, qui factus est in persecutione confessor. Unde CHRISTIANORUM nullus illarum sibi temporale deflere debet exsilium, quia EORUM NEMO exsul est Deo. Timeamus ne e regione vivorum, hoc est illa quam nostram patriam esse volumus, exsulemus. Illud est nostrum, illud perpetuum, illud aeternum. Nostrum enim non est unde transitur; sed illa vere nostra, quae spes certissima pollicetur. Sunt autem, dicente Apostolo, quae oculus non vidit, nec [Col. 0495D] auris audivit, nec in cor hominis ascenderunt haec quae [Col. 0497A] praeparavit Deus diligentibus se (I Cor. II, 9). Ne tamen vel ad tempus ejus videatur valere sententia, qui in se jam divinam sententiam provocarat, aperte sedis nostrae sanxit auctoritas, nullum sive episcopum, sive clericum, seu professione aliqua Christianum, qui a Nestorio vel ejus similibus, ex quo talia praedicare coeperunt, vel loco suo vel communione dejecti sunt, vel ejectum vel excommunicatum videri. Sed hi omnes in nostra communione et fuerunt, et huc usque perdurant; quia neminem vel dejicere vel removere poterat, qui [b 1Kb] praedicans talia titubabat.

8. Omnes igitur praesens sermo in commune complectitur, [Col. 0497B] ut magis ac magis roborati, et confidentes in Domino, non moveamini, quin immo et medeamini infirmitatibus aliorum. Jam enim vobis illic commendamus infirmos, ubi sic videtur ipse medicus aegrotare, cui tamen volumus, si adhuc possumus, subvenire. Nam cum ad sanctum fratrem nostrum et coepiscopum Cyrillum responsa congrua mitteremus, et haec [d 1Kb] vobis per charissimum Posidonium ejus diaconum, et huic, de quo agitur, dirigenda ab eodem fratre meo scripta transmisimus. Et quia nostra in tanto negotio propemodum praesentia necessaria videbatur, vicem nostram, [e 1Kb] propter marina vel terrena spatia, ipsi sancto fratri meo Cyrillo delegavimus, ne morbus iste longitudinis occasione grassetur. Vos tantum apostolicos ante oculos [Col. 0497C] habentes sermones, in eodem sensu et in eadem sententia estote perfecti (I Cor. I, 10), ut, sicut legimus (Matth. X, 22), permanentes usque ad finem salvi esse possitis. Ut autem noveritis sub qua definitione litteras [f 1Kb] miserimus, ipsam sententiam huic epistolae fecimus subter annecti, ut datam de ipso formulam cognoscatis. Deus vos incolumes custodiat, fratres charissimi. Data [g 1Kb] III idus Augusti Theodosio XIII et Valentiniano III consulibus.

9. Palam [h 2Kb] igitur agnosce hanc nostram esse sententiam, ut nisi de Christo Deo haec exposueris, quae et Romana, et Alexandrina, et omnis catholica sentit Ecclesia, sicut etiam Constantinopolitana Ecclesia [Col. 0499A] usque ad te, charissime, intellexit, juxta expositam in synodo Nicaena fidem; ac nisi hanc infidelem novitatem ab adoranda et veneranda Scriptura sejunxeris, et intra decem dies ex innotescentis hujus exsecutionis die numerandos aperta et scripta professione damnaveris, ab omni te catholica Ecclesia [c 1Kb] excommunicatum.

[Col. 0486A] , , , , .

, , , , , , , , [Col. 0486B] . , , , , , , , , , , , , , . , , [Col. 0486C] , , , , . , . , [Col. 0488A] , , , . , , . , , , [a 12Kb] , , , , . , , , , . , [Col. 0488B] . ,

, , , , , , . , , , [Col. 0488C] , . . , . , , , , , . , . , , , .

, , , [Col. 0488D] , , , . , , [Col. 0490A] . , , . , , , , . , , . , , , , . [c 11Kb] , , [Col. 0490B] . , , , . , [Col. 0489] [f 5Kb] , , , .

, . , , , . , , [Col. 0490C] , . , , , , , . [h 4Kb] ( , ), , , . , . [j 8Kb] , , , . [Col. 0490D] , , [Col. 0492A] , , , , , . , . , agvgr . , , , . , . , [c 9Kb] , [Col. 0492B] . , . , . . [f 11Kb] , , .

, , . , . , , , . , , . , [Col. 0492C] , , , . . . , . [i 9Kb] , , . . [k 13Kb] , , . , , , . , [Col. 0492D] , , , , , , , . [Col. 0494A] , , . , , . , . . . [b 9Kb] . , . [d 16Kb] , . . [Col. 0493] .

[Col. 0494B] , , , [f 12Kb] , . . , . , . , [h 4Kb] , [i 8Kb] , , , . , , , . [Col. 0494C] , , , . , , . , , . , , . , , , , , , , , . , , , [Col. 0494D] [Col. 0496A] , . , , , , , . , . , . , [c 5Kb] , . .

. [Col. 0496B] . , , , , , . . , . , . , , , [Col. 0496C] . , . , . , , . . , . , , , , . , , . , , [Col. 0496D] . [Col. 0498A] , , , . [a 10Kb] , , , , , , , , , , , , . , , , , .

, [Col. 0498B] , , [c 9Kb] . , , , . , , . , , , , . [Col. 0498C] , , , . , , . , .


, , , , [Col. 0500A] , , , , , [a 9Kb] , , [b 12Kb] , .






[d 1Kb] EPISTOLA XV. NESTORII AD COELESTINUM PAPAM. (S)

Quid Cyrillus, quid ipsi de vocabulis et sentiat.

COELESTINO papae NESTORIUS episcopus Constantinopolitanus.

[Col. 0499A] 1. Didici honestissimum Cyrillum Alexandrinae [Col. 0499B] urbis episcopum, propter libellos contra eum nobis oblatos exterritum, ac sibi venantem latebras, ad evitandam sacram synodum, propter hos ipsos libros futuram, quasdam alias interea cogitationes excogitare verborum, et amplecti [e 1Kb] verbum quod est et , quorum alterum admittit, alterum vero modo quidem de Evangeliis eximit, modo vero rursus admittit, hoc est , secundum quamdam, credo, prudentiae nimietatem.

2. Ego autem ad hanc quidem vocem [f 1Kb] quae est , nisi secundum Apollinaris et Arii furorem ad confusionem naturarum proferatur, volentibus dicere non resisto; nec tamen ambigo, quin haec vox illi voci cedat, quae est , tamquam prolatae ab angelis et [g 1Kb] Evangeliis. Et nisi haec [Col. 0499C] ad venerationem tuam scientem dicerem, opus mihi [Col. 0500A] foret longo multoque de hac ipsa causa sermone.

3. Sed et sine hoc, illud quoque omni modo beatitudini tuae notum est, quia si aestimemus duas sectas [Col. 0500B] contrarias sibi stare, et harum altera hanc vocem proferat solam , altera vero illam solam , et utraque secta ad suam confessionem [h 1Kb] trahat, aut si hoc non impetraverit, periclitetur de Ecclesia cadere; necesse erit [i 1Kb] jactatae huic rei deputatum, habentem pro utraque secta curam, mederi periculo utriusque partis ex voce ab Evangeliis tradita, quae utriusque naturae significatrix sit. Horum enim, sicut dixi, assertionem [j 1Kb] vox illa, quae est , quia et [k 36Kb] blasphemium Samosateni removet, quod est dictum de omnium Domino Christo tamquam puro homine, sed et Arii et Apollinaris malitiam fugat.

4. Haec autem ipsa etiam honestissimo Alexandrinorum episcopo scripsi, sicut potest beatitudo tua [Col. 0500C] cognoscere ex exemplaribus [l 1Kb] quae his meis litteris [Col. 0501A] adjunxi, vel quae ad nos ab eo scripta sunt. Placuit vero [a 1Kb] , Deo adjuvante, etiam synodum inexcusabiliter totius orbis terrarum indicere propter inquisitionem aliarum rerum ecclesiasticarum. Nam [b 18Kb] dubitatione verborum non aestimo habituram inquisitionem difficultatum, nec impedimentum esse ad tractatum divinitatis Domini Christi.




[c 2Kb] EPISTOLA XVI. COELESTINI I AD CYRILLUM ALEXANDRINUM EPISCOPUM.

Sententiae adversus Nestorium latae indulgentiam correcto esse offerendam: ut si pertinax fuerit, ipse perditionis suae auctor judicetur. Se cum iis quos Cyrillus suspectos habet, summa cautione tractaturum.

COELESTINUS episcopus CYRILLO episcopo Alexandrino.

[Col. 0501B] 1. Intelligo sententiam sapientissimi Salomonis impletam. Non enim aliter quam sitiens aquam frigidam (Prov. XXV, 25), de terra longinqua iteratum nuntium per litteras tuae dilectionis accepi, quae nos invicem nostri consilii participatione conjungunt. Indifficulter est Ecclesiarum et catholicae fidei speranda tranquillitas, quando pro hac elaborare Christianissimos principes sic videmus. Non est inefficax, in divinis maxime causis, cura regalis, quae pertinet ad Deum qui fideliter tenet corda regnantium (Prov. XXI, 1). Itaque breviter responsum tuae reddimus sanctitati.

2. Etenim quaeris utrum sancta synodus recipere debeat hominem [d 1Kb] a se praedicata damnantem; an [Col. 0501C] quia induciarum tempus emensum est, sententia dudum lata perduret. Super haec [e 1Kb] utrique consultatione communi communem Dominum consulamus. [Col. 0502A] Nonne nobis respondet illico per prophetam, mortem se nolle morientis (Ezech. XVIII, 32); et per apostolum Paulum, omnem hominem velle salvum fieri et venire ad scientiam veritatis (I Tim. II, 4)? Numquam displicet Deo accelerata in quocumque correctio. Tuae sit hoc sanctitatis cum venerando fratrum consilio, ut orti in Ecclesia strepitus comprimantur, et finitum Deo juvante negotium votiva correctione discamus.

3. Conventui autem nos deesse non dicimus: neque enim ab his absentes esse possumus, quibus nos ubicumque positis fides tamen una conjungit. Nolo nos corpore isto censeri, cujus praesentiam Apostolus assignat infirmam (II Cor. X, 10). Illic sumus, [f 1Kb] qui quod illic pro omnibus agitur cogitamus: [Col. 0502B] spiritaliter agimus, quod corporaliter agere non videmur. Studeo quieti catholicae, studeo pereuntis saluti, si tamen voluerit aegritudinem confiteri. Quod ideo dicimus, ne volenti se corrigere forsitan deesse videamur. Nam si et nobis [g 1Kb] sustinentibus uvam (Isa. V, 2), spinas sibi addiderit; impleatur, manentibus statutis prioribus, sui fructu judicii; colligat quod sulco diabolico seminavit, non nostro consilio, sed se periturus [h 1Kb] auctore. Probet nos veloces pedes ad effundendum sanguinem (Psal. XIII, 3) non habere, quando sibi etiam remedium cognoscat oblatum.

4. His autem quos erga catholicam fidem tua fraternitas dicit se habere suspectos, si scripta direxerint, pro qualitate rerum eis nos respondere necesse est. [Col. 0502C] In quo negotio nemo subripiet, [i 1Kb] quin tota cautione tractetur. Data nonis Maii Basso et Antiocho viris clarissimis consulibus.




[a 1Kb] EPISTOLA XVII, SEU COMMONITORIUM PAPAE COELESTINI EPISCOPIS ET PRESBYTERIS EUNTIBUS AD ORIENTEM.
[Col. 0503A]

In Ephesina synodo, sive nondum soluta, sive jam absoluta sit, quei se gerere debeant.

1. Cum Deo nostro, sicut credimus et speramus, auctore ad destinata vestra charitas venerit loca, ad fratrem et coepiscopum nostrum Cyrillum consilium vestrum omne convertite, et quidquid in ejus videritis arbitrio facietis, [* 1Kb] et auctoritatem sedis apostolicae custodiri debere mandamus. Si quidem instructiones quae vobis traditae sunt, hoc loquantur, ut interesse conventui debeatis: ad disceptationem si fuerit ventum, vos de eorum sententiis judicare [** 1Kb] debeatis, non subire certamen. Quod si transactam [b 1Kb] synodum, et redisse omnes episcopos videritis, requirendum [Col. 0503B] est qualiter fuerint res finitae. Si pro antiqua [c 1Kb] fide catholica res gestae sunt, et sanctum fratrem meum Cyrillum Constantinopolim didiceritis profectum, ire vobis illo necesse est, ut epistolas nostras principi porrigatis. Quod si aliter actum est, et in dissensione res sunt, ex ipsis rebus conjicere poteritis quid cum consilio supradicti nostri fratris agere debeatis. [d 1Kb] Data VIII iduum Maiarum Basso et Antiocho consulibus.






MONITUM IN EPISTOLAM SEQUENTEM. (S)

1. Latine scripta fuit haec epistola, et in Ephesino concilio (Act. 2 p. 611), quo satisfieret consuetudini, ut apostolicae sedis litterae Latine in primis legantur, VI idus Julii Latine primum lecta est, ac deinde gestis inserta. Tum etiam Graece, id efflagitante synodo, in [Col. 0503C] gratiam eorum qui Latine nesciebant, recitata est. Et eam quidem propterea legati Latinum in sermonem conversam detulerant. Primam Latini textus partem Petrus Crabbius in lucem primus emisit. Subinde vero in Romana pontificiarum epistolarum editione integer prodiit velut ex Cresconio, hoc est e Cresconiana collectione excerptus. Inde totam epistolam istam exscribens Baronius ad annum 431, hanc ei praemisit censuram: Observandum est eas (Coelestini litteras) scriptas fuisse ex more Latino sermone, inde vero reperiri in Graecum translatas, et e Graeco rursum Latinitati restitutas, non sine tamen magno praejudicio germanae sinceritatis, ut ex diversitate earum satis intelligi potest. Porro nemo non videt, Latinis antiquioribus [Col. 0504A] standum esse exemplaribus, quorum omnium vetustissimum nobis exhibet Cresconiana collectio, ut nulla imposturae possit esse suspicio. Negandum quidem non est Graecum ejusdem epistolae sermonem, qualis ad nos pervenit, non paucis locis a Latinae orationis sinceritate plurimum aberrare. Unde, si ea ipsa est interpretatio Graeca, quam concilio Ephesino legati obtulerant, colligere est quam rari tunc essent qui linguam utramque vel mediocriter tenerent. Neque tamen concedendum, exemplar illud Latinum quod Baronius secundum editionem Romanam recudi curavit, esse omnino genuinum. Rivulum enim, qui nonnihil e Graecis corruptelis secum passim admixtum habeat, potius dixeris quam purum fontem. Purior sane ac longe sanior est textus a Steph. Baluzio nov. coll. concil. pag. 490 editus, quem veteres mss. Colbertinus, Turonensis, Bellovacensis ac Navarreus antiquae concilii Ephesini interpretationi insertum asservant. Nec ambigendum videtur quin is ipse sit, qui coram synodo recitatus, episcoporum jussu ipsius [Col. 0504B] synodi actis insertus est.

2. Hae Coelestini litterae Ephesi summa veneratione summoque totius synodi plausu exceptae sunt. Iis quippe recitatis (Act. 2 pag. 618), omnes simul reverendissimi episcopi acclamaverunt: Hoc justum judicium. Novo Paulo Coelestino, novo Paulo Cyrillo, Coelestino custodi fidei, Coelestino cum synodo concordi, Coelestino universa synodus gratias agit. Tum Projecto apostolicae sedis legato postulante ut quae Coelestinus dudum ante definire, et nunc in memoriam revocare dignatus est, synodus ad finem numeris omnibus absolutum deduci juberet, Firmus Caesareae Cappadociae episcopus dixit: Apostolica et sancta sedes Coelestini sanctissimi episcopi per litteras, quas ad religiosissimos episcopos Cyrillum Alexandrinum, Juvenalem Jerosolymitanum, et Rufum Thessalonicensem, necnon ad sanctas Constantinopolis et Antiochiae Ecclesias misit, etiam ante de praesenti negotio sententiam regulamque praescripsit, quam nos quoque secuti . . . . , formam illam exsecutioni [Col. 0504C] mandavimus, canonicum apostolicumque judicium in illum proferentes. Ibi autem loco verbi proferentes Graece legitur , hoc est, judicium adversus Nestorium prolatum perpendentes et cognoscentes canonicum esse atque apostolicum. Ex iis vero epistolis quae a Firmo memorantur, etiamnum habemus quae ad Cyrillum et ad Constantinop. Ecclesiam scriptae sunt. Nec desiderandae sunt quae ad Rufum ac Juvenalem notantur missae, siquidem epistolae 12 ad Joannem Antiochenum paria tantum ac similia exempla duobus illis episcopis simul missa fuerant. Ad summum excidit epistola ad Ecclesiam Antiochiae, si alia ibi ab ea quae ad Joannem civitatis hujus episcopum scripta est memoretur.



EPISTOLA XVIII. B. COELESTINI PAPAE I AD SYNODUM EPHESINAM.
[Col. 0505]

[1Kb]

Ut ab apostolis tradita fideliter custodiant. Ut certent fortiter pro Christi causa. Ut uno animo et fidei adsint et Ecclesiarum quieti. Legatos se destinasse, qui synodi gestis intersint et a se statuta exsequantur.

[Col. 0505A] COELESTINUS episcopus sanctae synodo apud Ephesum [a 1Kb] congregatae.

1. Spiritus sancti testatur praesentiam congregatio sacerdotum. Certum est enim quod legimus (quia non potest veritas [b 1Kb] mentiri, cujus in Evangelio ista sententia est), Ubi duo vel tres congregati fuerint in nomine meo, ibi et ego sum in medio eorum (Matth. XVIII, 20). Quod cum ita sit, [c 1Kb] si nec huic tam brevi numero Spiritus sanctus deest, quanto magis eum nunc interesse credamus, quando in unum convenit tanta turba sanctorum? Sanctum namque est pro debita veneratione [d 1Kb] collegium, in quo utique nunc apostolorum frequentissimae illius quam legimus (Act. XV), congregationis aspicienda reverentia est. Numquam his defuit [e 1Kb] , quem receperant praedicandum; [Col. 0505B] adfuit his semper Dominus et magister, nec docentes a suo doctore deserti sunt. Docebat ille qui miserat, docebat qui et dixerat quid docerent. Docebat ille qui in apostolis suis se confirmat audiri (Luc. X, 16). Haec ad omnes in commune Domini sacerdotes mandatae praedicationis cura pervenit; haereditario namque in hanc sollicitudinem jure constringimur, quicumque per diversa terrarum eorum [i 1Kb] vice nomen Domini praedicamus, dum illis dicitur, Ite, docete omnes gentes (Matth. XXVIII, 20).

2. Advertit vestra fraternitas quia accepimus generale mandatum: omnes etiam nos agere voluit [j 1Kb] quod illis sic omnibus in commune mandavit, officium necesse est nostrorum sequamur auctorum. Subeamus omnes eorum labores quibus [l 1Kb] successimus [Col. 0505C] in honore. Praestemus eorum diligentiam [m 1Kb] praedicatis, post quae, monente Apostolo (Galat. I, 8, 9), nullam praedicationem jubemur [o 1Kb] admittere. Non est minor [p 1Kb] tradentis officio custodia traditorum. Illi jactaverint [Col. 0507A] fidei [a 1Kb] semina; nostra haec sollicitudo custodiat, ut incorruptum et multiplicem fructum nostri Patrisfamilias adventus inveniat, cui soli utique [b 1Kb] assignatur ubertas. Loquente namque electionis Vase, plantare et rigare non sufficit, nisi Deus dederit incrementum (I Cor. III, 7). Agendum igitur nunc est labore communi, [e 1Kb] ut credita et per apostolicam successionem huc usque detenta servemus. Illud [f 1Kb] in nobis, per quod secundum Apostolum ambulemus, arguitur. Non enim nunc [g 10Kb] species, sed fides nostra vocatur ad causam.

3. Spiritalia arma sumenda sunt, quia bella sunt mentium, et tela verborum, ut in nostri regis [h 1Kb] foedere perduremus. Omnes nunc ibi positos beatus [Col. 0507B] Paulus apostolus monet, ubi Timotheo remanere mandavit (I Tim. I, 3). Idem igitur locus, eadem causa [i 1Kb] ipsa, etiam modo ipsum requirit officium. Nos quoque nunc agamus quod agendum tunc ille suscepit: ne quis aliter sentiat, et quaestiones praestantibus maxime fabulis ne quis intendat, ut ipse praecepit (Ibid. 4; et IV, 7). Simus unanimes, unum quia sic expedit, sentientes. Nihil per contentionem, nihil per inanem gloriam agere gestiamus, una anima cum uno corde sit cunctis (Philipp. II, 2, 3). Quandoquidem fides, quae est una, pulsatur, doleat, immo et lugeat, hoc nobiscum omne in commune collegium. Vocatur in judicium qui judicaturus est mundum; discutitur qui discussurus est omnes; et calumniam patitur qui redemit. Accingatur armis [Col. 0507C] Dei vestra fraternitas (Ephes. VI, 17). Scitis quae galea caput nostrum muniat, quae lorica pectus includat, non vos nunc [l 1Kb] demum ecclesiastica rectores castra ceperunt. Nemo dubitet, favente Domino qui facit utraque unum (Ephes. II, 14), depositis armis pacem futuram, quando se causa ipsa defendit.

4. Respiciamus rursus etiam illa nostri verba doctoris, quibus proprie apud episcopos utitur, ista praedicens: Attendite, inquit, vobis et universo gregi, in quo vos Spiritus sanctus posuit episcopos regere Ecclesiam Dei, quam acquisivit sanguine suo (Act. XX, 28). Inde [o 68Kb] ad hoc vocatos hos legimus, qui istud [Col. 0509A] audirent, quo nunc sanctitas vestra convenit. Ephesiis ergo, quibus est nota fidei praedicatio, sit nunc erga hanc etiam nostra nota defensio. Exhibeamus [a 1Kb] his nostrae mentis illa veneratione constantiam, quae sunt [b 1Kb] digna, quae magna sunt, quae pio sensu tranquillitas diuturna servavit, [c 1Kb] et intemerata regnarunt. Numquam contra Regem regum verba tyrannicae dominationis admissa sunt, nec opprimi per falsitatem potuit negotium veritatis. Vos hortor, fratres charissimi, respiciatur illa dilectio, in qua utique secundum vocem Joannis apostoli (I Joan. III, 17 et IV, 16), cujus reliquias praesentes [g 2Kb] veneramini, manere debemus. Sit oratio communis ad Dominum. Scimus quae vis divinae illius praesentiae sit futura (Act. IV, 31), supplicante concorditer tanta [Col. 0509B] multitudine sacerdotum, quando locus ille [h 1Kb] moveri potuit in quo unanimiter duodecim legimus supplicasse. Quae tamen fuit Apostolorum petitio deprecantium? Nempe ut acciperent verbum Dei loqui cum fiducia (Ibid., 29, 30), et [i 1Kb] per ejus manus virtutes agere, quarum praestante Christo Deo nostro acceperant potestatem. Et vestro nunc sancto conventui quidnam aliud postulandum, quam ut cum fiducia loquamini verbum Domini? quam [j 1Kb] ut det servare, quae praedicare concessit? ut repleti Spiritu sancto, sicut scriptum est (Act. IV, 31), licet ore diverso, unum tamen, quod ipse Spiritus docuit, proferatis. His omnibus breviter animati, quia, sicut ait Apostolus (Rom. VII, 1), scientibus legem loquor, et loquor sapientiam inter perfectos (I Cor. II, 6), [Col. 0509C] adestote catholicae fidei et Ecclesiarum [n 1Kb] quieti; adestote, quia sic dicendum est, et praeteritis et praesentibus [Col. 0511A] et futuris, rogantes atque servantes quae ad pacem sunt Jerusalem (Ps. CXXI, 6).

5. Direximus pro nostra sollicitudine sanctos fratres et consacerdotes nostros, unanimes nobis et probatissimos viros, Arcadium et Projectum episcopos, et Philippum presbyterum nostrum, qui iis quae aguntur intersint, et quae a nobis ante statuta sunt [a 1Kb] exsequentes. Quibus praestandum a vestra sanctitate non dubitamus assensum, quando id quod [b 15Kb] agitur videatur pro universalis Ecclesiae securitate decretum. [c 1Kb] Data VIII idus Maii, Basso et Antiocho consulibus.

[Col. 0506A] , , .

. , , , . , , , , , , . [Col. 0506B] , [f 11Kb] . , [g 3Kb] [h 92Kb] . , , . , , .

, . , , , [k 15Kb] [Col. 0506C] , , , [n 15Kb] , . [Col. 0508A] . , , [c 18Kb] . [d 47Kb] , , . , , . , [Col. 0507] . , .

, , , . [Col. 0508B] , . , . , , [j 32Kb] , . , , , . , , , , , . , [k 8Kb] , . [Col. 0508C] . , , . , , , , .

[m 10Kb] , [n 17Kb] , . , , , , , . [Col. 0510A] , . , . , , . [d 5Kb] . [e 9Kb] , , [f 26Kb] , . [Col. 0510B] , , . , , , , , [k 6Kb] , , , , , [l 10Kb] . [m 19Kb] , , , , [Col. 0510C] , [Col. 0512A] , , .

khgr , , , , , , . , , , .




[d 1Kb] EPISTOLA XIX. COELESTINI PAPAE AD THEODOSIUM IMPERATOREM.
[Col. 0511]

Ne quid turbidae novitatis auctoribus permittat. Majorem ipsi esse debere fidei curam quam regni.

[Col. 0511B] COELESTINUS episcopus THEODOSIO Augusto.

1. Sufficiat licet quod sollicitudo vestrae clementiae circa fidei catholicae defensionem, cui pro Christi Dei nostri amore qui vestri imperii rector est adesse modis omnibus festinatis, integram immaculatamque eam, pravorum dogmatum damnato errore, servatis; in hoc semper munimen vestri constituentes imperii, scientes regnum vestrum sanctae religionis observantia communitum firmius duraturum: sed huic coelesti curae vel gloriae unusquisque nostrum pro sacerdotali officio operam nostram, in quantum valemus, impendimus; et huic synodo quam esse jussistis, nostram praesentiam in his quos misimus exhibemus, pietatem vestram sub divini obsecrantes obtestatione judicii, ne quid turbidae novitati licere [Col. 0511C] vestra mansuetudo permittat, neve facultas aliqua his qui divinae majestatis potentiam in humanae disputationis rationem arctare contendunt, quo perturbetur pax ecclesiastica, tribuatur.

2. Major vobis fidei causa debet esse, quam regni; ampliusque pro pace Ecclesiarum clementia vestra debet esse sollicita, quam pro omnium securitate [Col. 0512B] terrarum. Subsequuntur enim omnia prospera, si primitus quae Deo sunt chariora serventur. Abraham fide floruit, omnemque orbem gloria suae [e 1Kb] posteritatis implevit. Moyses populi liberator zelo Domini contra eos se, quos a Dei vero cultu recessisse probaret, armavit. David regem sua praecepta servantem in regno, ut illi inimicos suos subderet, Dominus custodivit. His rogo exemplorum vallati praesidio, [f 1Kb] fide, observatione, virtute, universalis Ecclesiae in Deum nostrum piissimum cultum, ne sibi aliquid dissensio vindicet, custodite. Pro [g 1Kb] vestro enim imperio geritur quidquid pro quiete Ecclesiae vel sanctae religionis reverentia laboratur.

3. Haec, gloriosissime et tranquillissime imperator auguste, quae in vestro corde esse novimus, Deum [Col. 0512C] illic inesse non dubii, augustis etiam auribus per fratres et coepiscopos meos Arcadium et Projectum, et compresbyterum meum Philippum, quos misimus, intimamus, hoc a pietate vestra suppliciter deposcentes, quod vos habere credamus in vobis, ut quod a Deo petitis, hoc in fidei ipsius causa praestetis. [h 1Kb] Data idibus Maii, Basso et Antiocho consulibus




[i 1Kb] EPISTOLA XX, SEU RELATIO QUAM SANCTA SYNODUS EPHESINA AD COELESTINUM PAPAM TRANSMISIT,
[Col. 0511]

In qua quae in ipsa sancta et magna synodo gesta sunt explicantur.

[1Kb]

[Col. 0511C] Sanctissimo et reverentissimo comministro COELESTINO sancta synodus, quae secundum Dei gratiam congregata est in Ephesiorum metropoli, [j 53Kb] in Domino salutem.

1. Tuae quidem sanctitatis circa pietatem zelus, [Col. 0513A] et circa rectam fidem Salvatoris omnium nostrum Deo amica vel placens sollicitudo, digna omni admiratione fuit. Mos est enim vobis ita magnis existentibus in omnibus bene probari, et [a 1Kb] omnia studia Ecclesiarum vestra propria facere. Quoniam autem oportebat omnia ad scientiam tuae sanctitatis referri quae subsecuta sunt, scribimus necessario, quia secundum voluntatem omnium nostrum Salvatoris Christi, et secundum decreta piissimorum et amatorum Christi imperatorum, congregati sumus in Ephesinorum metropoli ex multis et diversis provinciis ultra ducenti existentes numero episcopi. Deinde piissimis decretis amatorum Christi imperatorum per quae vocati sumus, tempus [b 1Kb] definientibus sessioni sanctae synodi diem sanctae Pentecostes, omnibus [Col. 0513B] concurrentibus, maxime quia continebatur in litteris imperatorum ut si non aliquis occurrisset, [c 1Kb] post definitas inducias, non bona conscientia abesset, et esset inexcusabilis tam apud Deum quam apud homines, defuit reverentissimus Joannes Antiochenorum episcopus, non quasi voluntate simplici, sed neque spatio itineris impedimentum faciente, sed occultans mente consilium et cogitationem dissonantem a Deo, quam non longo post tempore veniens Ephesum demonstravit. Distulimus igitur concilium post definitum diem sanctae Pentecostes toties decem et sex diebus, cum multi tam episcopi, quam clerici, et aegritudine comprehensi, et afflicti essent in expensis, aliquanti vero et de vita migrassent: et erat, sicut perspicit tua sanctitas, injuria magis contra [Col. 0513C] sanctam synodum quod agebatur. Tanta enim dilatione perverse usus est, cum utique eum precessissent multi ex longioribus spatiis. Verumtamen post diem sextum decimum praecesserunt quidam ex iis qui cum eo erant episcopi, metropolitae duo, Alexander Apameae, et alter Alexander Hierapoleos. Deinde nobis incusantibus adventus tarditatem reverentissimi episcopi Joannis dixerunt non semel, sed saepius, Quia demandavit nobis nuntiare reverentiae vestrae, quod si contigerit eum adhuc morari, non differri synodum, sed facere quae oporteat. His nuntiatis, [d 1Kb] et manifesto facto tam ex tarditate, quam ab his quae ab eo nuntiata sunt, quia recusat concilium, [Col. 0513D] sive amicitiae Nestorii [e 1Kb] praestans, sive quia clericus fuerat sub se constitutae Ecclesiae, sive quorumdam pro eo petitionibus cedens, consedit sancta synodus Ephesi in majore ecclesia, quae vocatur Maria.

[Col. 0515A] 2. Cum autem omnibus alacriter convenientibus solus deesset concilio Nestorius, commonuit eum sancta synodus canonice per episcopos prima et secunda et tertia vocatione. Ille autem militibus circumcludens suam domum, superbiit contra ecclesiasticas leges, [a 49Kb] nec passus est semetipsum manifestum constituere, nec satisfacere de iniquis suis blasphemiis. Postea [b 1Kb] relectae sunt litterae, quae scriptae sunt ad eum a sanctissimo et reverentissimo episcopo Alexandrinae Ecclesiae Cyrillo, quas et probavit recte habere et irreprehensibiliter sancta synodus, et nullo modo dissonare aut a divinitus inspiratis Scripturis, aut etiam a tradita et exposita fide in magna synodo sanctorum Patrum, qui in Nicaea per tempora convenerunt, sicut et tua [Col. 0515B] sanctitas recte hoc probans testificata est. Lecta autem et epistola Nestorii, quae ad ipsum scripta est memoratum sanctissimum et reverentissimum fratrem nostrum et comministrum [c 1Kb] , censuit sancta synodus aliena omnino ab apostolica et evangelica fide esse quae in ea erant dogmata, multis et novis [d 1Kb] languentia blasphemiis. Lectis vero similiter et expositionibus ejus impiissimis, nec non etiam scripta ad eum epistola [e 1Kb] a tua sanctitate per quam rationabiliter condemnatus est, utpote qui blasphema scripserit et irreligiosas voces suis expositionibus inseruit, sententia prolata est justa depositionis ejus; maxime quia in tantum longe est a poenitentia, aut [f 1Kb] a recognitione eorum in quibus blasphemavit adhuc Constantinopolitanam habens Ecclesiam, ut [Col. 0515C] etiam in ipsa Ephesinorum metropoli sermonem faceret ad quosdam metropolitanos episcopos non ignorantes, sed doctos et reverentissimos, et auderet dicere, Quia ego [g 1Kb] bimenstrem et trimenstrem Deum non confiteor, et alia insuper diceret acerbiora.

3. Sicut irreligiosam igitur et abominabilem haeresim et pervertentem [h 34Kb] evangelicam nostram sectam, et omnem funditus mysterii dispensationem evellentem deposuimus, sicut superius diximus. Sed non poterat fieri, ut videtur, in Christo charitatem [i 1Kb] habentes et zelum in Domino, non multas experiri difficultates. Speravimus enim, reverentissimum [Col. 0517A] Antiochenorum episcopum Joannem et [a 1Kb] sedulitatem synodi et pietatem laudare, et fortasse culpare depositionis tarditatem. Evenerunt autem nobis omnia [b 1Kb] quae in spe fuerant contraria. Inventus enim inimicus et hostis tam sanctae synodo, quam etiam ipsi rectae fidei Ecclesiarum, sicut ipsae res indicant. Mox enim quod ingressus est Ephesum, nondum excusso itineris pulvere, nec exutis [c 8Kb] itinerariis indumentis, congregavit quosdam qui cum Nestorio recesserant, et blasphemias contra suum locuti sunt caput, ac [d 1Kb] non solum deridentes gloriam Christi, et congregans tamquam collegium sibi triginta hominum numerum nomen episcopatus habentium, quorum quidam sunt [e 9Kb] sine civitatibus, vacantes autem et Ecclesias non habentes, alii autem ante [Col. 0517B] multos annos pro acerbis causis depositi a suis metropolitis, cum ipsis autem et Pelagiani et Coelestiani, et de his quidam qui a Thessalia projecti sunt; rem praesumpsit iniquam, quam nullus [f 1Kb] horum qui ante eum fuerunt. Composuit etenim solus [g 1Kb] chartam depositionis quidem nomine, et injuriis affecit sanctissimum et reverentissimum Alexandrinae urbis episcopum Cyrillum, et reverentissimum coepiscopum nostrum Memnonem Ephesinum, nullo nostrum sciente, sed nec iis qui injuriam pertulerunt agnoscentibus quod agebatur, vel propter quam causam hoc praesumpsissent. Sed tamquam pro his non indignante Deo, et quasi non essent canones ecclesiastici, aut quasi non periclitaturi ipsi propter hanc audaciam, [h 1Kb] injuriis afficiunt excommunicationis [Col. 0517C] nomine etiam omnem synodum. Deinde et publice in charta haec inserentes proposuerunt ad legendum volentibus, theatri parietibus affigentes, ut suam impietatem [i 1Kb] spectacula facerent. Sed non huc usque eorum processit audacia, sed enim [j 1Kb] fiduciam assumpserunt. Scripserunt aliquid quasi canonicum, et ad aures piissimorum et amatorum Christi imperatorum referre quae hujusmodi sunt.

4. His ita factis, sanctissimus et reverentissimus episcopus Alexandrinorum Cyrillus, nec non et reverentissimus episcopus Ephesinorum civitatis Memnon, libellos a se compositos, [k 1Kb] quibus insimulabant tam ipsum reverentissimum episcopum Joannem, [Col. 0519A] quam eos qui cum eo hoc egerant, obtulerunt, conjurantes nostram sanctam synodum, ut evocaret canonice et ipsum Joannem et eos qui cum eo sunt; quatenus satisfacerent de quibus praesumpserant; et si quidem accusare haberent, si possent, dicerent et convincerent. In charta enim quae scripta est ab eis depositaria, potius autem injuriosa, [a 1Kb] occasionem inseruerunt: Quia Apollinaristae et Ariani et Eunomiani sunt, et propter hoc depositi sunt a nobis. Instantibus igitur his qui injuriam sustinuerunt ab illis, iterum nos necessario congregati in magna ecclesia supra ducentos existentes episcopi, una et secunda et tertia vocatione biduo evocavimus et ipsum Joannem et eos qui cum eo erant in concilium, quatenus convincerent injuriam passos, et satisfacerent, et [Col. 0519B] causas dicerent pro quibus depositionis composuerunt chartam: et non [c 1Kb] praesumpsit venire. Oportebat autem eum, si vere convincere poterat memoratos sanctissimos viros quasi existentes haereticos, et venire, et ostendere hoc verum esse, quod accipiens ut validum et indubitatum crimen, temerariam sententiam contra eos protulit. Sed [d 1Kb] ex fragili conscientia non occurrit. Quod autem construebatur, illud erat: putavit enim [e 1Kb] quasi hac inepta et injusta injuria soluta, pariter solveretur et synodi justa sententia quae prolata est contra haereticum Nestorium. Indignati igitur merito [f 1Kb] tractavimus quidem aequam tam contra ipsum, quam contra alios sententiam proferre legitime, quam ipse contra leges in eos qui in nullo reprehensi sunt protulit: ut [Col. 0519C] autem illius temeritatem patientia vinceret, licet juste hoc pateretur et legitime, servavimus judicio reverentiae tuae hoc. Interim eos sine communione fecimus, amputantes illis omnem potestatem sacerdotalem, ut nullum possint laedere per suas sententias. Eis enim qui ita ferociter et crudeliter et contra canones irruere solent ad pessimas et saevissimas res, quomodo non erat necessarium, [g 19Kb] quam non habuissent, adimere laedendi potestatem?

5. Fratribus igitur nostris et comministris Cyrillo et Memnoni, qui ab eis sustinuerunt injuriam, et communicatores omnes sumus, et post illorum temeritatem [h 1Kb] ministravimus cum eis, et simul ministramus, communiter omnes congregationes celebrantes; [Col. 0519D] evacuantes ex scripto illorum lusum, quem invalidum et effectu carentem monstravimus. Injuria enim [Col. 0521A] solummodo erat, et aliud nihil. Viri enim solummodo erat, et aliud nihil. Viri enim numero triginta, et alii quidem eorum haeretica macula [a 1Kb] notati, alii autem sine civitatibus et ejecti, qualem habent synodi personam, aut qualem [b 1Kb] virtutem contra synodum congregatam ex omni orbe qui sub coelo est? Consederunt enim nobiscum et qui a tua sanctitate destinati sunt reverentissimi episcopi Arcadius et Projectus, et cum eis sanctissimus presbyter Philippus, tuam nobis praesentiam per se donantes, et apostolicae sedis locum replentes. Indignetur ergo tua [c 1Kb] reverentia competenter pro his quae facta sunt. Si enim data fuerit volentibus licentia et majores sedes injuriis [d 1Kb] afficere, et contra eos [e 1Kb] in quibus non habent potestatem, contra leges sic et contra canones [f 1Kb] proferre [Col. 0521B] sententias, magis autem injurias, et his qui pro pietate tot certamina sustinuerunt, [g 1Kb] propter quos et nunc pietas per vestrae reverentiae orationes effulsit, ibunt ad ultimam confusionem Ecclesiae res. Castigatis autem secundum congruum modum talia audentibus vacabit omnis turbatio, et condecens canonibus reverentia ab omnibus servabitur.

6. Lectis vero in sancta synodo gestis quae celebrata sunt in depositionem irreligiosorum Pelagianorum et Coelestinorum, Coelestii, Pelagii, Juliani, Praesidii, Flori, Marcelliani, [h 1Kb] Orontii, et similia eis [i 1Kb] sapientibus, censemus et nos valida et firma perdurare quae definita fuerunt a tua reverentia, et consentanei sumus in sententia omnes, depositos eos habentes. Ut autem integre omnia cognoscas quae [Col. 0521C] acta sunt, destinavimus [j 3Kb] gesta. Et subscriptio. Salvum te esse, et ut memor nostri sis in Domino, deprecamur, dilectissime et desiderantissime. Subscripserunt et deinceps omnes episcopi secundum nomen.

[Col. 0512C] . .

, [Col. 0514A] , . , . , , , , . , , , , [Col. 0514B] , , , , , , . , , , , . [Col. 0514C] , . , , , . , , , , , , . , , , , [Col. 0514D] , , , .

[Col. 0516A] , . , , , . , , , , , [Col. 0516B] . , , , . , , , , , , , [Col. 0516C] , , ,

, , , . , , , , . [Col. 0518A] , . . , , . , , , , , , , , , , [Col. 0518B] , , . , , , , , , . , , . [Col. 0518C] , . , , .

, , , , , [Col. 0520A] , , , , , , , . , , , . , , , , , , , , , [Col. 0520B] [b 9Kb] . , , , , , . . , , , . , , , [Col. 0520C] , , . ,

, , , , , [Col. 0520D] , . [Col. 0522A] . , , , , , , , . . , , , , [Col. 0522B] , , . , , .

, , , , , , , , . , . [Col. 0522C] , . , .






MONITUM IN EPISTOLAM SEQUENTEM, EIQUE SUBNEXAS AUCTORITATES. (S)
[Col. 0521]

[Col. 0521C] 1. De veritate epistolae nulla est controversia. Non [Col. 0522C] solum exstat in collectionibus Dionysii Exigui, Hadriani [Col. 0523A] I, Hispana, Isidori, sed et laudatur a Prospero lib. contra Collat. c. 21 n. 58 et 59, Vincentio Lirinensi Commonit. c. 43, Cresconio Breviar. Can. c. 288, et Photio cod. 53 et 54. Coelestinus illam, ut Vincentius loquitur, Gallorum sacerdotibus misit, arguens eorum conniventiam, quod antiquam fidem silentio destituentes, profanas novitates exsurgere paterentur: evidenter pronuntians, inquit Prosper loco laudato, quantum sibi praesumptionis istius novitas displiceret, qua auderent quidam adversum antiquos magistros insurgere, et indisciplinata calumnia praedicationi veritatis obstrepere. Quibus Prosperi verbis viri eruditi eos maxime notari putant, qui Massiliae, Cassiano praeceptore ac magistro, Augustino obloqui et novam doctrinam praedicare coeperunt; ideoque Venerii, qui Massiliensi Ecclesiae tum praeerat, nomen in inscriptione epistolae hujus caeteris anteferri. Et hanc quidem opinionem Prosperi, cum in exordio, tum in fine libri contra Collatorem, dicta non mediocriter confirmant. Hujusmodi autem praedicatores Vincentius [Col. 0523B] Lirin. c. 43, quantum verba ejus sonant, merito erroris argui, ideoque jure corripiendos, liberaque novitatum praedicatione interdicendos esse, aut si non desinant, velut qui B. Coelestini memoriae insultent, audire debere agnoscit, cum illud laudat ejusdem papae, Merito causa nos respicit, si silentio foveamus errorem. Et paucis interjectis addit: Ergo haec fuit B. Coelestini beata sententia, non ut vetustas cessaret obruere novitatem, sed potius novitas desineret incessere vetustatem. Ac demum his proxime subjungit: Quibus apostolicis catholicisque decretis quisquis refragatur, insultet primum omnium necesse est memoriae S. Coelestini, qui statuit ut desineret incessere novitas vetustatem. Quapropter aut is Vincentius inter novatores illos quos modo Coelestinus corripit, ponendus non videtur, et alius ab eo est censendus, cujus objecta Prosper libro contra Vincentianas objectiones inscripto confutavit. Aut si erudito cardinali Norisio lib. II Hist. Pelag. p. 257 et seqq. aliud propugnanti [Col. 0523C] est assentiendum, Vincentium eo loci magna arte usum, indignaque simulatione locutum esse concedendum est.

2. Hanc Coelestini epistolam ad annum 431 eruditi vulgo referunt. Id certe est exploratum scriptam eam non esse, nisi postquam Augustini mors, quae in 28 Augusti diem anni 430 incidit, in Italia et Galliis pervulgata esset. Immo nec longe ante Coelestini obitum Gallis redditam fuisse conjectura est. Frustra enim elogium quo Coelestinus Augustinum commendat, tentassent reprehensores ejus eludere, atque obtendere istam in sanctum Augustinum laudationem pro anteriorum scriptorum meritis, non pro novissimis, quae reprehensione digna censebant, fuisse collatam, si Coelestinus adhuc superstes consuli ac suam ea de re sententiam planius aperire potuisset.

3. Ad subnexas autem apostolicae sedis auctoritates quod attinet, utrum ab eodem Coelestino conscriptae simulque missae sint, an vero ad alium scriptorem aliudve tempus pertineant, controvertitur, nec [Col. 0523D] eadem semper ea de re omnium sententia fuit. Si vetustiores a saeculo VI ineunte pene ad nostrum sequi placet, Coelestino tribuendae sunt. Nam Petrus diaconus ac socii epistolae quam ad episcopos in Africa exsules circa annum 520 scripserunt pleraque inserunt subjectorum capitum 11 et 12 verba, eaque laudant velut beatissimi Coelestini in epistola ad Gallos. Et quasi occurrere voluissent posterorum dubitationi, ubi laudata a se epistola desinat notare sic studuerunt: Terminat autem idem magister Coelestinus hanc ipsam epistolam atque concludit ita dicens: Quia ad confitendam Dei gratiam . . . . . . . . ut prorsus non opinemur catholicum quod apparuerit praefixis sententiis esse contrarium. Petro ac sociis concinit Dionysius Exiguus. Nam cum Coelestini decreta in 22 titulos dividat, epistola ejus ad Gallos una cum subnexis apostolicae sedis auctoritatibus inter tredecim primos hujus papae titulos seu decreta recensetur ab illo in [Col. 0524A] hunc modum: I. De Prospero et Hilario; II. De sancto Augustino mira laudis assertio; III. Praeteritorum sedis apostolicae episcoporum auctoritates de gratia Dei; IV. Quod Adam omnes laeserit, etc., ut infra. Dionysium pro more sequitur Cresconius in Breviario Canonico, a cujus capite 288 ad 298 tredecim tituli, in quos Dionysius epistolam ad Gallos ac subnexas auctoritates partitus est, singillatim, tertio dumtaxat praetermisso, velut ex decretis papae Coelestini laudantur. Hos tredecim titulos pariter in fronte ejusdem epistolae praefigunt collectionis Hispanae compilator et Isidorus Mercator. Praeterea et Coelestino subnexa capitula ascribunt plurimi iique graves scriptores ab Henr. Norisio et Pasch. Quesnello memorati, Florus diaconus in opere quod Ecclesiae Lugdunensis nomine adversus Joannem Scotum Erigenam lucubravit, Hincmarus Remensis lib. de Praedestinatione c. 21 et 22 et alibi, Lupus Ferrariensis abbas in Collectaneis quaest. 2, Remigius Lugdunensis episcopus cum sua Ecclesia libro de tribus epistolis [Col. 0524B] cap. 23, et in libello de Absolutione quaestionis, Ivo Carnut., etc.

4. Postmodum tamen a tantorum virorum sententia discedere non dubitarunt recentiorum plurimi, Joan. Wendelstinus, qui Cod. canonum et decretorum pontificiorum Moguntiae edidit anno 1525, necnon conciliorum post Merlinum editores Crabbius, Surius, Nicolinus, Labbeus; quibus addendi cardinalis Carafa, seu qui post ejus obitum epistolarum pontificiarum editionem Romae curavit, Baronius ad ann. 431, Francisc. Suares proleg. 6 de Gratia c. 1 n. 11. Jac. Sirmundus notis in tom. I Concil. Gall., Gerardus Vossius libro I Histor. Pelag. c. 30, Elias Dupin in Biblioth., Jac. Hiacynthus Serry in opusculo quod Augustinum vindicatum inscripsit. Specialis est ea de re Pasch. Quesnelli dissertatio 3 in Leonis Opera. Neque minus diligenter eamdem tractat Henricus Norisius in vindic. August. c. 8 p. 208.

5. Argumenta quibus eruditi illi viri moti sunt ut [Col. 0524C] praedicta capitula Coelestino abjudicarent, praecipua ea sunt: 1o quod eorum auctor ac parens de Romana sede tamquam de aliena, non tamquam de propria loquitur, et ubi Romanos rectores laudat, eos minime vocat decessores suos, praeter morem aliorum pontificum, immo et Coelestini in ea ipsa ad Gallos epistola. Deinde Coelestinus in praemissa epistola nullum de subjiciendis illis capitulis verbum facit, cum Romani pontifices, quoties litteris suis scripta nonnulla subnectunt, de his praemonere in litteris suis soleant. Praeterea Prosper lib. contra Collatorem cap. 10, probaturus bonarum voluntatum initia Dei inspiratione generari, adductis Innocentii ac Zosimi testimoniis, ad adversarium sic orationem convertit: Videsne regulas tuas invictarum constitutionum soliditate confractas . . . . . ? Cum enim de sanctarum origine voluntatum et fidei charitatisque principiis inter nostros et Pelagianos quaestio versaretur, non ancipiti victoria nec dubio diremptum est fine certamen, ut adhuc nobis [Col. 0524D] de iniquissima hujus foederis tui pace tractandum sit. Quid vero ei opus erat in Innocentii et Zosimi adversus Pelagianos scriptis quaerere, unde certamen, quod Cassianus instaurabat, jam diremptum demonstraret, si Coelestinus his capitulis novissime in Galliam missis novae controversiae conceptis verbis finem imposuisset? Eo autem gravius ac firmius est hoc argumentum, quod Prosper in eodem libro cap. 21 Coelestinum, cum ob multa contra Pelagianos praeclare gesta, tum nominatim ob susceptam in epistola ad Gallos Augustini defensionem, laudibus extollit. Aliud proponit Norisius argumenti genus quod caeteris semper praetulisse se profitetur. Nempe si a Coelestino, adeoque ab apostolica sede, emanassent capitula illa, sibi incompertum esse ait quo pacto ab haeretica labe purgari Faustus Reiensis, Hilarius Arelatensis aliique Galliae episcopi possent. Illos enim regulis quae in hisce capitulis traduntur nonnihil contrarium etiam post Coelestini obitum docuisse [Col. 0525A] in confesso est, cum horum capitulorum compilator postremis opusculi sui verbis testetur ac velit, Ut prorsus non opinemur catholicum quod apparuerit praefixis sententiis esse contrarium.

6. Paschasius Quesnellus lucubrationem eamdem quae Indiculi nomine ab eo donatur Leoni vindicans, suam ea de re sententiam exponit his verbis: A Leone compactum esse compendiosum hunc Indiculum prorsus existimo, non ex quo pontificatum gessit, sed per id tempus quo diaconi solummodo fungens munere, Coelestino pontifici rerum ecclesiasticarum minister affuit. Verum si res ita se haberet, quid vetaret quominus idem Indiculus Coelestino ascriberetur? Certe usu venit ut minister qui aliquid auctoritate illius facit cui ministrat, opus illud non sibi, sed ei qui praecepit attribuat. Quocirca et qui alicui ab epistolis est, litteras quas illius jussu scribit, non suo, sed ejus cui ministrat nomine inscribit. Ita etiam praedictus Indiculus, si eum Leo tamquam Coelestini in rebus ecclesiasticis [Col. 0525B] minister aggressus est, huic papae tribuendus fuit. Hinc et adversus istam sententiam redeunt argumenta superiora, quibus hanc lucubrationem neque in Coelestinum neque in ejus tempora convenire comprobatum est. Hoc ipsum subnexis confirmabimus.

7. Idem opusculum plerique alii Prospero adjudicant: primo quia in eo quaedam sermonis ac sententiarum cum caeteris ejusdem scriptis observatur consensio. Deinde eadem prorsus Innocentii, Zosimi, Africanorumque conciliorum testimonia, quibus nituntur Indiculi praedicti sententiae, Prosper in libro contra Collatorem profert; adeo ut quae pluribus in hoc libro edisseruerat, in isto Indiculo paucis perstringere voluisse videatur. Ad haec, eo consilio collectus est Indiculus iste, ut adversus eos qui obloqui Augustino non desistebant, tanti doctoris memoria vindicaretur. Augustini autem adversus novos ejus reprehensores defendendi curam speciali quadam ratione a Prospero susceptam fuisse fidem faciunt [Col. 0525C] illius contra Collatorem liber, necnon ad capitula Gallorum, ad excepta Genuensium et ad objectiones Vincentianas responsa. Et hanc quidem curam ipse in postremi hujus operis praefatione sibi a Romano pontifice commissam ac delegatam esse indicat, ubi fidem contra Pelagianos ex apostolicae sedis auctoritate defendere se testificatur. Hinc et Hincmarus in epistola quae primo ipsius operi de Praedestinatione praefixa est, paulo post initium, ad Carolum regem scribit: Post ejus (Augustini) obitum, quidam invidi capitulatim de ipsius scriptis colligere curaverunt . . . . . . Quae videlicet aemulorum mendacia EX DELEGATIONE SEDIS ROMANAE per Coelestinum papam sanctus Prosper catholico et prudenti stylo falsa et imprudenter objecta ostendit.

8. Coelestino quidem adhuc superstite, Prosper adjuncto sibi socio Hilario Romam se contulerat, et epistolam obtinuerat ad Gallos (Epist. 21 n. 2), in qua laudatus pontifex Augustini reprehensores acriter [Col. 0525D] corripiens, atque hunc doctorem nullo umquam sinistrae suspicionis saltem rumore aspertum, sed ubique cunctis et amori simul et honori fuisse testatus, aemulis ejus nihil reliquisse videbatur, quod ipsi objicerent. Verum, inquit Prosper (Lib. cont. Collat. c. 21 n. 59), contra istam clarissimae laudationis tubam, contra istam sacratissimi testimonii dignitatem, audet quisquam malignae interpretationis murmur emittere, et perspicuae sincerissimaeque sententiae nubem obliquae ambiguitatis obtendere, ut scilicet quia in epistola papae (Coelestini) librorum de quibus actum est non expressus est titulus, hinc eos (libros qui in reprehensionem vocabantur) appareat non probatos, et istam Augustini laudationem pro anteriorum scriptorum meritis fuisse collatam. Quae sinistra interpretatio quam iniqua quamque insulsa esset, ex novissimorum Augustini librorum cum anterioribus summa consensione demonstrasse non contentus Prosper, ne quid adversariis superesset effugii, agendum sibi duxit, ut [Col. 0526A] etiam a Xysto pontifice Augustini doctrina probaretur. Unde et subjicit (Num. 60): Quod ne hypocritarum obtineatur insidiis (ut scil. novissimi Augustini libri ab apostolica sede non probati existimentur), confidimus Domini protectione praestandum, ut quod operatus est in Innocentio, Zosimo, Bonifacio, Coelestino, operetur et in Xysto; et in custodia Dominici gregis haec sit pars gloriae huic servata pontifici, ut sicut illi lupos abegere manifestos, ita hic depellat occultos. Tum igitur, ut Xystum ad id praestandum induceret facilius, Indiculum texuisse merito credatur, in qua doctrinam, quam in novissimis Augusti libris arguebant adversarii, praeteritorum apostolicae sedis praesulum definitionibus consentaneam esse demonstratur. Hunc porro Indiculum a Xysto ita confirmatum fuisse, ut quod expressis in eo capitulis de gratia et libero arbitrio traditur deinceps propria Ecclesiae Romanae doctrina evaderet; adeoque Prosperum id quod de illo pontifice speraverat feliciter assecutum esse, indicio esse potest quod Hormisda epist. 122 [Col. 0526B] ad Possessorem scribit: De arbitrio tamen libero et gratia Dei quid Romana, id est catholica, sequatur ac servet Ecclesia, licet in variis libris beati Augustini possit cognosci, et maxime ad Hilarium et Prosperum, tamen et in scriniis ecclesiasticis EXPRESSA CAPITULA continentur. Non enim alia hic capitula notari intelligunt eruditi, nisi quae in Indiculo nostro expressa sunt. Sane causam cujus componendae gratia concinnatus est noster Indiculus a Coelestino finitam non esse aperte docet Prosper in laudato libro contra Collatorem cap. 22, ubi de Augustini reprehensoribus istud adjungit: Quorum tamen, dum adhuc non sunt a fraterna societate divisi, toleranda magis est intentio, quam desperanda correctio: ut donec Dominus per Ecclesiae principes et legitimos judiciorum suorum ministros haec, quae per paucorum superbiam et quorumdam imperitiam sunt turbata, componat; nobis, Deo adjuvante, sit studium, quieta modestaque patientia odiis dilectionem reddere. Si enim princeps Ecclesiae [Col. 0526C] et judiciorum Dei legitimus minister Coelestinus de re controversa sententiam jam dixisset, ac diserte pronuntiasset se prorsus non opinari catholicum quod apparuerit praefixis (in Indiculo) sententiis esse contrarium, idque in Galliis promulgatum esset; nihil erat cur Prosper de iis qui placita praedictis sententiis contraria tueri non desinebant tam bene speraret, aut tam modeste cum iis ageret. Certe hoc posito nihil fuisset cur Augustini aemuli libros ejus anteriores tantum, non novissimos, a Coelestino probatos esse obtenderent. Unde plane confirmatur, quod jam confectum erat, saepius dictum Indiculum nequaquam Coelestini vel auctoritate vel jussu fuisse concinnatum

9. Censet Gerardus Vossius Prosperum in hoc opere adornando cum Hilarium, tum alios Augustini defensores sibi socios adjunxisse. Nullam vero hujus opinionis aliam rationem profert, nisi quod plurali numero utatur, ac dicat, jungeremus, compendioso manifestamus indiculo, etc., non jungerem, aut manifesto, [Col. 0526D] etc. At si valet haec ratio, etiam Prosper non solus, sed cum sociis ad objectiones Vincentianas respondisse dicendus est, si quidem in hujus libri praefatione similiter plurali numero constanter loquitur, pandamus, judicemus, defendimus, talia in nostro sensu esse qualia diabolico continentur Indiculo.

10. Quamvis autem Coelestini epistolam subnexumque Indiculum ad diversos annos pertinere manifestum sit, alterutrum tamen scriptum nusquam reperimus seorsim editum. Jam ab ineunte saeculo sexto, uti praediximus, Afri episcopi ac deinde Dionysius Exiguus et innumeri alii pro uno Coelestini scripto utrumque habuerunt. Unde et utrumque ab ipso Prospero in unum conflatum esse haud temere conjiciatur, ut librorum Augustini ac doctrinae in eis assertae plena et integra simul haberetur cum Coelestini judicio, tum antecedentium sedis apostolicae praesulum consensu, fulta defensio. Quocirca religioni nobis [Col. 0527A] fuit opus distrahere, quod numquam non conjunctum legimus, quodque ipsa sede apostolica volente ac probante credimus copulatum. Neque ipsos etiam titulos, quos ei Dionysius Exiguus praefixit, duximus removendos, ut antiquorum qui eis usi sunt fides probetur.

11. Observavit Henric. Norisius, Vindic. Augustin. pag. 213, eadem capitula libro de Dogmatibus Ecclesiasticis, qui Gennadio Massiliensi ascribitur, a capite 22 fuisse inserta. Sed hoc praeter veterum codicum fidem factum esse annotarunt nostri (Append. tom. VIII August.), qui novissimam Augustini editionem adornarunt, ideoque illa suppresserunt. Monuit quoque laudatus cardinalis postrema capitula, scil. a cap. 11 ad calcem, in homilia S. Joannis Chrysostomi de Adam et Eva tom. II edit. Basil. ad verbum fuisse exscripta cum aliis 40 versibus libri Augustini contra Julianum cap. 3. Unde homiliam illam centonem esse liquet.

12. In hac clausula quid vocentur profundiores [Col. 0527B] difficilioresque partes incurrentium quaestionum disceptatur. Nonnulli hoc loco theologorum disputationi permitti putant ea de gratia et praedestinatione sanctorum capita quae Augustinus velut ad fidem pertinentia propugnat. Sed ab eorum opinione quantum absit Ecclesia Romana, testis idoneus est vel unus Hormisda, qui loco supra citato, de arbitrio libero et gratia Dei quid Romana, hoc est catholica, sequatur ac servet Ecclesia, in variis libris B. Augustini, et maxime ad Hilarium et Prosperum, cognosci posse docet. Doctus vero Norisius in Vindiciis memoratis, pag. 216, quaestionum profundiorum nomine illas intelligi putat, in quibus de peccato originali ac modo quo propagatur, nec non de concupiscentia reliquisque miseriis quae sunt poenae originalis peccati, disseritur; earumque assertionem ab Indiculi hujus scriptore ideo praetermitti arbitratur, non quia vel ut vel partium disputationi permissam, sed quia pro tempore ac proposito scopo non necessariam [Col. 0527C] judicarit. Auctor, inquit, illorum capitum intendit tradere contra Massilienses quantae sine liberi arbitrii vires et quanta gratiae necessitas. Sed quia de peccato originali, deque modo quo propagatur, ac de miseriis quae illud consequuntur, nulla erat Augustinum inter et Massilienses controversia, ideo dixit, NON NECESSE HABEMUS ASTRUERE, quod est, nolle se de illis canones edere, quod ad praesentem cum Massiliensibus controversiam non conducebant, non quod libero disputantiam assensui vel dissensui illa dimittere vellet, quae est insulsa recentium interpretatio. Si tamen vim expendamus verborum, profundiores difficilioresque partes incurrentium quaestionum, haec praeterea nonnihil aliud sonare fatendum est. Apte autem quaestionum incurrentium vocabulo quasdam interpretari est quaestiones quae non per se primario, sed veluti per accessionem, ideoque non necessarie, tractentur. Ubi vero quaestionum illarum partes profundiores difficilioresque audimus, eas notari quae cuique minus obviae quam quae explicatae sunt, nemo non intelligit. [Col. 0527D] Paschas. Quesnellus ad calcem operum Leonis de hoc loco fuse et copiose disserens, dissert. 3 part. II cap. 2, profundiores quaestiones hic designatas dignosci posse censet ex his Augustini lib. III ad Bonifacium c. 8. Cum igitur Pelagiani his atque hujusmodi veritatis testimoniis et vocibus urgeantur . . . immittunt aliarum nebulas quaestionum . . . de laude creaturae, laude nuptiarum, laude legis, laude liberi arbitrii, laude sanctorum. Et cap. 10: Addunt sane ad latebrarum suarum nebulas Pelagiani de origine animae non necessariam quaestionem . . . Aiunt enim nos animarum traducem cum peccati traduce contueri. De hac novissima quaestione mentem suam apud Fulgentium epist. 15 n. 10 ita explicant episcopi in Sardinia exsules: Quaestionem [Col. 0528A] vero animarum aut tacitam debemus relinquere, aut sine contentione tractare . . . maxime quod sine fidei detrimento potest a fidelibus ignorari. Addit ipse Fulgentius lib. III de Praedestin. et Grat. c. 8: Cujus quaestionis B. Augustinus profunditatem sibi imperscrutabilem cernens, nullam voluit hujus rei definitam proferre sententiam. Nec ambigendum quin eadem ac similes illic notentur.



EPISTOLA XXI. B. COELESTINI PAPAE I AD EPISCOPOS GALLIARUM.

I. De Prospero et Hilario, qui quosdam Galliae presbyteros accusant Pelagii sectatores.---II. De sancto Augustino mira laudis assertio.---III. Praeteritorum sedis apostolicae episcoporum auctoritates de gratia Dei.---IV. Quod Adam omnes laeserit, nec quemquam nisi Christi gratia posse salvari.---V. Quod nemo sit bonus suis viribus, nisi participatione ejus qui solus est bonus.---VI. Quod nisi gratia Dei continua juvemur. [Col. 0528B] insidias diaboli devitare non possumus.---VII. Quod per Christum libero bene utamur arbitrio.---VIII. Quod omnia sanctorum merita dona sint Dei.---IX. Quod omnis sancta cogitatio et motus piae voluntatis ex Deo sit.---X. Quod gratia non solum peccata dimittat, sed etiam adjuvet ne committantur, et praestet ut lex implectur; non, sicut ait Pelagius, facile. quasi sine Dei gratia difficilius possit impleri.---XI. Quod praeter statuta sedis apostolicae, omnes orationes Ecclesiae Christi gratiam resonent, qua genus reparatur humanum (addit Isid. Mercator) et ab aeterna damnatione reducitur.---XII. Quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis expelluntur immundi.---XIII. Quod profundiores quaestiones nec contemnendae sint, nec penitus asserendae.

Dilectissimis fratribus VENERIO, MARINO, LEONTIO, AUXONIO, ARCADIO, [a 1Kb] FILLUCIO et caeteris Galliarum [Col. 0528C] episcopis COELESTINUS.

1. Apostolici verba praecepti sunt, apud Judaeos atque gentiles sine offensione nos esse debere (I Cor. X, 32). Hoc quisquis Christianus est, tota animi virtute custodit. Quod cum ita sit, non parum periculi illum manere poterit ante Deum, qui hoc detrectat etiam fidelibus [b 1Kb] exhibere. Nam qualiter nos, qui neminem perire volumus, ista contristent, quae auctoribus Christianis percellunt animos Christianos, Dominicus in Evangelio sermo testatur. Ait enim ipse Salvator, quod expediat scandalizanti unum de pusillis, in maris profundum demergi (Matth. XVIII, 6); et ideo quae sit ejus jam poena quaeramus, cui tale supplicium legimus expedire.

CAP. I.---2. Filii nostri praesentes Prosper et [Col. 0528D] Hilarius, quorum circa Deum nostrum sollicitudo laudanda est, tantum nescio quibus presbyteris illic licere qui dissensioni Ecclesiarum studeant, sunt apud nos prosecuti, ut indisciplinatas quaestiones vocantes in medium, pertinaciter eos dicant praedicare adversantia veritati. Sed vestrae dilectioni justius imputamus, quando illi supra vos habent copiam disputandi. Legimus supra magistrum non esse discipulum (Luc. VI, 40), hoc est, non sibi debere quem quam in injuriam doctorum vindicare doctrinam. Nam et hos ipsos a Deo nostro positos novimus ad [Col. 0529A] docendum; cum sit, dicente Apostolo (I Cor. XII, 28), eis tertius [a 1Kb] locus intra Ecclesiam deputandus. Quid illic spei est, ubi, magistris tacentibus, ii loquuntur qui, si ita est, eorum discipuli non fuerunt? Timeo ne connivere sit, hoc tacere. Timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret veritas, si falsitas displiceret. Merito namque causa nos respicit, si silentio [b 1Kb] foveamus errorem. Ergo corripiantur hujusmodi. Non sit his [c 2Kb] liberum habere pro voluntate sermonem. Desinat, si ita res sunt, incessere novitas vetustatem; desinat Ecclesiarum quietem inquietudo turbare. Conantur saepe naufragio mergere quos intra portum stantes statio facit fida securos. Fida quippe est omnium statio, [Col. 0529B] quorum perfectis gressibus vestigia non moventur. Recurrerunt ad apostolicam praedicti sedem, haec ipsa nobis quae tentat perturbatio conquerentes. Habetote, fratres charissimi, pro catholicae plebis pace tractatum. Sciant se, si tamen [d 1Kb] censentur presbyteri, dignitate vobis esse subjectos. Sciant quod sibi omnes qui male docent, discere magis ac magis competat quam docere. Nam quid in ecclesiis vos agitis, si illi summam teneant praedicandi? Nisi forte illud obsistat, quod non auctoritate, non adhuc ratione colligitur, ut aliqui e fratrum numero, nuper de laicorum consortio in collegium nostrum fortassis admissi, nesciant quid sibi debeant vindicare. Super his [e 1Kb] multa jam dicta sunt eo tempore, quo ad fratris [Col. 0530A] Tuentii dedimus scripta responsum. Nunc tamen repetentes saepius admonemus: vitentur hujusmodi qui laborant per terras aliud quam ille noster jussit agricola seminare. Nec tamen mirari possumus si haec erga viventes hi nunc tentare audent, qui nituntur etiam quiescentium fratrum memoriam dissipare.

CAP. II.---3. Augustinum sanctae recordationis virum pro vita sua atque meritis in nostra communione semper habuimus, nec umquam hunc sinistrae suspicionis saltem rumor aspersit: quem tantae scientiae olim fuisse meminimus, ut inter magistros optimos etiam ante a meis [f 1Kb] semper decessoribus haberetur. Bene ergo de eo omnes in communi senserunt, utpote qui ubique cunctis et amori fuerit [Col. 0530B] et honori. Unde resistatur talibus, quos male crescere videmus? Nefas est haec pati religiosas animas, quarum afflictione, quia membra nostra sunt, nos quoque convenit macerari, quamvis maneat hos beatitudo promissa, quicumque probantur persecutionem propter justitiam sustinere (Matth. V, 10). Quibus quid promittat Dominus in futurum, sequens sermo declarat. Non est agentium causa [g 1Kb] solorum, universalis Ecclesia quacumque novitate pulsatur. Intelligamus haec ipsa vobis, quae nobis non placent, displicere. Quod ita demum probare poterimus, si imposito improbis silentio, de tali re in posterum querela cessabit. Deus vos incolumes custodiat, fratres charissimi.



[Col. 0531A] [a 1Kb] Incipiunt praeteritorum sedis apostolicae episcoporum auctoritates de gratia Dei [b 1Kb] .

CAP. III.---4. Quia nulli, qui catholico nomine gloriantur, in damnatis haereticorum sensibus seu pravitate sive imperitia demorantes, piissimis disputatoribus obviare praesumunt; et cum Pelagium atque Coelestium anathematizare non dubitent, [c 1Kb] magistris tamen nostris, tamquam necessarium modum excesserint, obloquuntur, eaque tantummodo sequi et probare profitentur quae sacratissima beati apostoli sedes Petri contra inimicos gratiae Dei per ministerium praesulum suorum sanxit et docuit; necessarium fuit diligenter inquirere quid rectores Romanae Ecclesiae de haeresi quae eorum temporibus exorta fuerat judicarint, et contra nocentissimos [Col. 0531B] liberi arbitrii defensores quid de gratia Dei sentiendum esse censuerint; ita ut etiam Africanorum conciliorum quasdam sententias jungeremus, quas utique suas fecerunt apostolici antistites, cum probarunt. Ut ergo plenius qui in aliquo dubitant instruantur, constitutiones sanctorum Patrum compendioso manifestamus indiculo, quo si quis non nimium est contentiosus, agnoscat omnium disputationum connexionem ex hac subditarum auctoritatum brevitate pendere, nullamque sibi contradictionis superesse rationem, si cum catholicis credat et dicat.

CAP. IV.---5. In praevaricatione Adae omnes homines naturalem possibilitatem et innocentiam perdidisse, et neminem de profundo illius ruinae per [Col. 0531C] liberum arbitrium posse consurgere, nisi eum gratia Dei miserantis erexerit, pronuntiante beatae memoriae Innocentio papa, atque dicente in epistola [d 1Kb] ad Carthaginense concilium: »Liberum enim arbitrium [e 1Kb] olim ille perpessus, dum suis inconsultius [Col. 0532A] utitur bonis, cadens in praevaricationis profunda demersus est, et nihil quemadmodum exinde [f 1Kb] surgere posset invenit; suaque in aeternum libertate deceptus, hujus ruinae [g 1Kb] jacuisset oppressu, nisi eum post Christi [h 1Kb] pro sua gratia relevasset adventus, qui per novae regenerationis purificationem omne praeteritum vitium sui baptismatis lavacro purgavit.«

CAP. V.---6. Neminem esse per semetipsum bonum, nisi participationem sui ille donet, qui solus est bonus. Quod in eisdem scriptis ejusdem pontificis sententia protestatur, dicens: » [i 1Kb] Numquid nos de eorum posthac rectum mentibus aestimemus, qui sibi se putant debere quod boni sunt, nec illum considerant cujus quotidie gratiam consequuntur [j 1Kb] , qui sine illo tantum se assequi posse confidunt?«

[Col. 0532B] CAP. VI.---7. Neminem etiam baptismatis gratia renovatum idoneum esse ad superandas diaboli insidias et ad vincendas carnis concupiscentias, nisi per quotidianum adjutorium Dei perseverantiam bonae conversationis acceperit. Quod ejusdem antistitis in ejusdem paginis [k 1Kb] doctrina confirmat, dicens: »Nam quamvis hominem [l 1Kb] redemisset a praeteritis ille peccatis; tamen sciens iterum posse peccare, ad reparationem sibi, quemadmodum posset illum et post ista corrigere, multa servavit, quotidiana praestans illi remedia; quibus nisi freti confisique nitamur, nullatenus humanos vincere poterimus errores. Necesse est enim ut quo auxiliante vincimus, eo iterum non adjuvante vincamur.«

CAP. VII.---8. Quod nemo, nisi [m 1Kb] per Christum, [Col. 0532C] libero bene utatur arbitrio, idem magister in epistola ad Milevitanum concilium data [n 1Kb] praedicat dicens: »Adverte tandem, o pravissimarum mentium perversa doctrina, quod primum hominem ita libertas ipsa decepit, ut dum indulgentius frenis ejus utitur, [Col. 0533A] in praevaricationem praesumptione conciderit. Nec ex hac potuit erui, nisi ei providentia regenerationis statum pristinae libertatis Christi Domini reformasset adventus.«

CAP. VIII.---9. Quod [a 1Kb] omnia studia et omnia opera ac merita sanctorum ad Dei gloriam laudemque referenda sint; quia nemo aliunde ei placet, nisi ex eo quod ipse donaverit: in quam nos sententiam dirigit beatae recordationis papae Zosimi regularis auctoritas, cum scribens ad totius orbis episcopos, ait: »Nos autem instinctu Dei (omnia enim bona ad auctorem suum referenda sunt, unde nascuntur) ad fratrum et coepiscoporum nostrorum conscientiam universa retulimus.« Hunc autem sermonem sincerissimae veritatis luce radiantem tanto [Col. 0533B] Afri episcopi honore venerati sunt, ut ita ad eumdem virum [b 1Kb] scriberent: »Illud vero, quod in litteris quas ad universas provincias curasti esse mittendas, posuisti dicens: »Nos tamen instinctu Dei,« etc., sic accepimus dictum, ut illos, qui contra Dei adjutorium [c 1Kb] extollunt humani arbitrii libertatem, districto gladio veritatis velut cursim transiens amputares. Quid enim tam libero fecistis arbitrio, quam quod universa in nostrae humilitatis conscientiam retulistis? Et tamen instinctu Dei factum esse fideliter sapienterque vidistis, veraciter fidenterque dixistis. Ideo utique, quia praeparatur voluntas a Domino (Prov. VIII, 25, sec. LXX), et ut boni aliquid agant, paternis inspirationibus suorum ipse tangit corda [d 1Kb] filiorum. Quotquot enim spiritu Dei aguntur, hi filii [Col. 0533C] Dei sunt (Rom. VIII, 14); ut nec nostrum deesse sentiamus arbitrium, et in bonis quibusque voluntatis humanae singulis motibus magis illius valere non dubitemus auxilium.«

CAP. IX.---10. Quod ita Deus in cordibus hominum atque in ipso libero operetur arbitrio, ut sancta cogitatio, pium consilium, omnisque motus bonae voluntatis ex Deo sit, quia per illum aliquid boni possumus, sine quo nihil possumus. Ad hanc enim nos professionem idem doctor instituit, qui cum ad totius orbis episcopos de divinae gratiae opitulatione [Col. 0534A] loqueretur: »Quod ergo, ait, tempus intervenit, quo ejus non egeamus auxilio? In omnibus igitur actibus, causis, cogitationibus, motibus, adjutor et protector orandus est. Superbum est enim ut quidquam sibi humana natura praesumat, clamante Apostolo: Non est nobis colluctatio adversus carnem et sanguinem, sed contra principes et potestates aeris hujus, contra spiritalia nequitiae in coelestibus (Ephes. VI, 12). Et sicut ipse iterum dicit: Infelix ego homo, quis me liberabit de corpore mortis hujus? Gratia Dei per Jesum Christum Dominum nostrum (Rom. VII, 24). Et iterum: Gratia Dei sum id quod sum, et gratia ejus in me vacua non fuit; sed plus illis omnibus laboravi. Non ego autem, sed gratia Dei mecum (I Cor. XV, 10).«

[Col. 0534B] CAP. X.---11. »Illud etiam quod intra [e 2Kb] Carthaginiensis synodi decreta constitutum est, quasi proprium apostolicae sedis amplectimur, quod scilicet tertio capitulo definitum est: Ut quicumque dixerit gratiam Dei qua justificamur per Jesum Christum Dominum nostrum, ad solam remissionem peccatorum valere quae jam commissa sunt, non etiam ad adjutorium ut non committantur, anathema sit. Et iterum quarto capitulo. Ut quisquis dixerit gratiam Dei per Jesum Christum propter hoc tantum nos adjuvare ad non peccandum, quia per [f 1Kb] ipsam nobis revelatur et aperitur intelligentia mandatorum, ut sciamus quid appetere et quid vitare debeamus, non autem per illam nobis praestari, ut quod faciendum cognovimus, etiam facere diligamus atque valeamus, [Col. 0534C] anathema sit. Cum enim dicat Apostolus, Scientia inflat, charitas vero aedificat (I Cor. VIII, 1), valde impium est ut credamus ad eam quae inflat nos habere gratiam Christi, et ad eam quae aedificat non habere, cum sit utrumque donum Dei, et scire quid facere debeamus, et diligere ut faciamus, ut aedificante charitate, scientia non possit inflare. Sicut autem de Deo scriptum est: Qui docet hominem scientiam (Psal. XCIII, 10), ita scriptum est etiam: Charitas ex Deo est (I Joan. IV, 7). Item quinto capitulo: Ut quisquis dixerit ideo nobis gratiam justificationis [Col. 0535A] dari ut quod facere per liberum jubemur arbitrium, facilius possimus implere per gratiam, tamquam, etsi gratia non daretur, non quidem facile, sed tamen possimus etiam sine illa implere divina mandata, anathema sit. De fructibus enim mandatorum Dominus loquebatur, ubi non ait: Sine me difficilius potestis facere, sed ait: Sine me nihil potestis facere (I Joan. XV, 5).«

CAP. XI.---12. Praeter has autem beatissimae et apostolicae sedis inviolabiles sanctiones, quibus nos piissimi patres, pestiferae novitatis electione dejecta; et bonae voluntatis exordia, et incrementa probabilium studiorum, et in eis usque in finem perseverantiam ad Christi gratiam referre docuerunt; obsecrationum quoque sacerdotalium sacramenta respiciamus, [Col. 0535B] quae ab [a 2Kb] apostolis tradita, in toto mundo atque in omni Ecclesia catholica uniformiter celebrantur, ut legem credendi lex statuat supplicandi. Cum enim sanctarum plebium praesules mandata sibimet legatione fungantur, apud divinam clementiam humani generis agunt causam, et tota secum Ecclesia congemiscente, postulant et precantur ut infidelibus donetur fides, ut idololatrae ab impietatis suae liberentur erroribus, ut Judaeis, ablato cordis velamine, lux veritatis appareat, ut haeretici catholicae fidei [b 1Kb] perceptione resipiscant, ut schismatici spiritum redivivae charitatis accipiant, ut lapsis poenitentiae [c 1Kb] remedia conferantur, ut denique catechumenis ad regenerationis sacramenta perductis coelestis misericordiae aula reseretur. Haec autem non perfunctorie [Col. 0535C] neque inaniter a Domino peti, rerum ipsarum monstrat effectus: quandoquidem ex omni errorum genere plurimos Deus dignatur attrahere, quos erutos de potestate tenebrarum, transferat in regnum filii [Col. 0536A] charitatis suae (Coloss. I, 13), et ex vasis irae faciat vasa misericordiae (Rom. IX, 22). Quod adeo totum divini operis esse sentitur, ut haec efficienti Deo gratiarum semper actio laudisque confessio pro illuminatione talium vel correctione referatur.

CAP. XII.---13. Illud etiam quod circa baptizandos in universo mundo sancta Ecclesia uniformiter agit, non otioso contemplamur intuitu. Cum sive parvuli, sive juvenes ad regenerationis veniunt sacramentum, non prius fontem vitae adeunt quam exorcismis et exsufflationibus clericorum spiritus ab eis immundus abigatur: ut tunc vere appareat, quomodo princeps mundi hujus mittatur foras (Joan. XII, 31), et quomodo prius alligetur fortis (Matth. XII, 29), et deinceps vasa ejus diripiantur (Marc. III, 27); in [Col. 0536B] possessionem translata victoris, qui captivam ducit captivitatem (Ephes. IV, 8) et dat dona hominibus (Psalm. LXVII, 19).

14. His ergo ecclesiasticis regulis, et ex divina sumptis auctoritate documentis, ita adjuvante Domino [d 1Kb] confirmati sumus, ut omnium bonorum affectuum atque operum, et omnium studiorum omniumque virtutum quibus ab initio fidei ad Deum tenditur, Deum profiteamur auctorem; et non dubitemus, ab ipsius gratia [e 2Kb] omnia hominis merita praeveniri, per quem fit ut aliquid boni et velle incipiamus et facere (Philipp. II, 13). Quo utique auxilio et munere Dei non aufertur liberum arbitrium, sed liberatur, ut de tenebroso lucidum, de pravo rectum, de languido sanum, de imprudente sit providum. Tanta enim est [Col. 0536C] erga omnes homines bonitas Dei, ut nostra velit esse merita quae sunt ipsius dona; et pro his quae largitus est, aeterna praemia sit donaturus. Agit quippe in nobis, ut quod vult et velimus et agamus, nec otiosa [Col. 0537A] in nobis esse patitur, quae exercenda, [a 1Kb] non negligenda, donavit, ut et nos [b 1Kb] cooperatores simus gratiae Dei. Ac si quid in nobis ex nostra viderimus remissione languescere, ad illum sollicite recurramus, qui sanat omnes languores nostros et redimit de interitu vitam nostram (Psal. CII, 3, 4), et cui quotidie dicimus: Ne inducas nos in tentationem, sed libera nos a malo (Matth. VI, 13).

CAP. XIII.---15. Profundiores vero difficilioresque partes [c 1Kb] incurrentium quaestionum, quas latius pertractarunt qui haereticis restiterunt, sicut non audemus contemnere, ita non necesse habemus astruere, quia ad confitendum gratiam Dei, cujus operi ac dignationi nihil penitus subtrahendum est, satis sufficere credimus, quidquid secundum praedictas regulas [Col. 0537B] apostolicae sedis nos scripta docuerunt: ut prorsus non opinemur catholicum, quod [d 1Kb] apparuerit praefixis sententiis esse contrarium.




[e 1Kb] EPISTOLA XXII. COELESTINI PAPAE POST DAMNATIONEM NESTORII AD SANCTAM SYNODUM EPHESINAM SCRIPTA.

Maximiani in locum Nestorii ordinationem laudat et probat. Nestorium Antiochiae procul amandandum suadet. De iis qui cum illo societate conjuncti sunt, nominatimque de Joanne Antiocheno quid statuendum, quidve sequendum sit, decernit.

COELESTINUS episcopus sanctae synodo apud Ephesum [f 1Kb] constitutae.

1. Tandem malorum fine gaudendum est, tandem nobis omnibus in commune dicendum: Dextera tua, Domine, glorificata est in virtute; dextera manus tuae [Col. 0537C] confregit inimicos (Exod. XV, 6). Proprie namque ipsi confracti sunt, quando iniqua loquentium, dicente David, os videamus esse obstructum (Ps. LXXII, 12). Hujusce tamen tam fideliter peractae rei vos [g 1Kb] exsecutores nobiscum videmus fuisse, Dei [h 1Kb] sacerdotes; [Col. 0538A] qui convenientes in unum, et secundum Apostolum, non quae vestra sunt quaerentes, sed quae Christi Jesu (Philipp. II, 21), negotium Domini communis egistis. Apud vos ergo de vestra loquimur sanctitate, quorum in omnem terram sonum gaudemus exisse, cum et in finem ejusdem orbis praedictae veritatis a vobis verba venerunt (Ps. XVIII, 5). Deus noster non patitur latere quod praestitit, quia numquam beneficia superna celantur. Ita namque fit ut tanto munere innotescente coelesti, pro voluntate divina, sicut scriptum est, omnis homo salvus fiat, et veniat ad scientiam veritatis (I Tim. II, 3). Loquor ergo victoribus, et qui in praelium solam contra hostem portaverunt fidem, quae, et Joanne apostolo dicente, vicit et mundum (I Joan. V, 4): vobis ejusdem proprie [Col. 0538B] scribo sermonibus, qui secundum divinam paginam, ut patres cognovistis quod ab initio est, et ut juvenes, dum fortes estis, et verbum Domini in vobis manet, vicistis malignum (I Joan. II, 13, 14). In talibus sociis gratulantes, de hoc eventu minime dubitabamus. Habuit animum nostrum fiducia [i 1Kb] superandi, qui vobis videremus divinae causae pondus incumbere, quos bene admodum noveramus, secundum illud propheticum, odisse congregationem malignorum et cum impiis non esse sessuros (Ps. XXV, 5). [j 1Kb] Obtinui ergo quod credidi, quia contra nocentes atque perversos, sicut supra dictus ait: Innocentes et recti adhaeserunt mihi (Ps. XXIV, 21).

2. Una igitur eademque relatione per filios nostros religiosos et Deo amabiles viros Joannem presbyterum [Col. 0538C] et Epictetum diaconum dejectionem justam, et exaltationem didicimus justiorem; illud quod in Evangelio legimus approbantes, quia Deus noster exaltat humiles, et potentes de sede deponit (Luc. I, 52). A qua sententia ille noster sapientissimus minime deviavit, [Col. 0539A] qui ait, a Deo nostro humilium servatam memoriam, et perditam superborum (Eccli. X, 21). Quod quando magis videatur impletum, quam nunc, cum Salvator noster parans bene meritos honorare, ossa hominum sibi placentium dissipavit (Ps. LII, 6), et proviso pastore dignissimo (Maximiano), feralem lupum de ovilibus suis immaculatus Agnus ejecit? Legimus ejus a vestra fraternitate scripta [a 1Kb] praeconia; nec quisquam nostrum mirari potuit, quia nota dixistis. Assertio impendatur incertis, testimonium comperta non quaerunt. Bonorum hunc actuum palaestra semper exercuit: talem hunc didicimus, qualem in litteris invenimus; talem certe, ut breviter dicam, qualem Doctor noster esse praecepit sacerdotem, ut convenienter omnium judicio mereatur audire: Ecce [Col. 0539B] vere homo Israelita, in quo dolus non est (Joan. I, 47). Nonne laudibus in eum vestris ista conveniunt? Taliter denique quae dixistis, audistis. Talem successorem quaerebat sanctae memoriae Sisinii beata simplicitas, ut locum suum nonnisi sui similis obtineret. Etenim melius agimus, si abstinentes jam ab illius sacrilegi (Nestorii) nomine, sedem vacasse dicamus. Actum est divino judicio ut hunc Ecclesia pro remedio mereretur. Denique discordiam tulit, et concordiam reddidit [b 1Kb] ordinatus. Quid non poterit praestare per tempora, cujus hoc primordia praestiterunt? Haec de eo invicem dicimus, quem pax reparanda quaerebat. Interfuimus, nec nos dixerimus absentes, cum ejus capiti [c 1Kb] verba mystica dicerentur, cum redderetur omnibus divina laetitia salutaris. Postremo nemo [Col. 0539C] illic catholicorum defuit, ubi omnes in commune vicerunt.

3. Laetati praeterea sumus de hoc clementissimi et christianissimi principis testimonio, cum epistolis [Col. 0540A] dilectionis vestrae ejus sententiam videremus esse concordem. Nec mirum est, si cor regis quod est in manu Dei (Prov. XXI, 1), cum his senserit quos ejus noverit sacerdotes. Itaque sermo regalis divinas res exsequendo [d 1Kb] militavit Augusto. Felix imperium cui militat exsecutio divinorum, nec hic minus felix quem praedicat dominatio mundanorum. Hoc testimonio dignus est qui ordinandus probari, non qui improbari potuit [e 1Kb] ordinatus.

4. Scimus quo itinere sanctus frater et coepiscopus noster Maximianus, quibus gradatim stipendiis ad fastigium sacerdotale pervenit. Non hunc divitiarum gloria, non velut in potentia [f 1Kb] cupidum, qui solet inesse ambientibus honorum, quibus [g 1Kb] fidelis servus et prudens cibum dabat in tempore, super omnia Domini [Col. 0540B] sui constitutus est bona (Matth. XXIV, 45, 47): et tamen etiamsi desiderium fuit episcopatus, nonnisi propter opus bonum, sicut ait Apostolus, concupivit (I Tim. III, 1). Ita Deus noster et quid velimus, et cur velimus attendit. Quis dubitet posse magis agere praesidentem, quod potuit exercere subjectus? Exosus et blasphemus (Nestorius) istud officium non poterat habere, id est, corporum curam, qui nitebatur animas vulnerare. Facta est ruina ejus magna; tam ruina magna, quam prava doctrina.

5. Nunc quia de praeteriti emendatione gaudemus, cavere nos convenit in futurum, ne possint magis ac magis quae abscissa sunt pullulare: quia necesse est quocumque pestis haec loci sit, nostri corporis membra vexentur, et per patientiam nostram pejora prioribus [Col. 0540C] nutrita videantur. Scripsimus clementiae principali, ut de sanitatis medio longius infirmitas auferatur. Didicimus namque hunc Antiochiam [h 1Kb] revertisse, atque sibi illic, unde venerat, vivendi praestitam [Col. 0541A] facultatem. Innocentum exitium est istud exsilium. Aspiciamus diligentius quid illic possent parere, quae illic sunt ante concepta. Non est nobis suadere difficile. In oculis est ejusdem civitatis Ecclesia, quae per hunc [a 1Kb] perdidit sacerdotem (et tamen laboramus advertere quis cui fuerit causa peccati), nisi forte, quod pro quiete Ecclesiarum dicimus, deceptum se ille demonstret, deserendo damnatum. Sed quis illic speret aliquem posse corrigere, ubi arcem tenere videat perversitatis auctorem, ubi colatur ab omnibus exsulatus? Magna illic est, quod lugentes dicimus, desperatio sanitatis, ubi, sicut Isaias dicit: Omne caput in dolore, et omne cor in maestitia a pedibus usque ad caput (Isa. I, 5, 6). Quando ibi membrum aliquod habere poterit spem salutis, ubi periclitatur [Col. 0541B] corporis tota compago? Elaborate, fratres charissimi, elaborate obsecro, ut vere tollatur de medio vestrum qui hoc opus fecit (I Cor. V, 2). Sola decet tales homines solitudo. Ubi enim debet hic invenire solatium, qui sic tractavit ubique regnantem?

6. Peracta est a vobis totius summa negotii: agendum nunc est quod instat et restat, ne sit in vacuum laboratum. Longius quidem sumus positi, sed per sollicitudinem totum propius intuemur. Omnes habet beati Petri apostoli cura praesentes, non nos ante Deum nostrum de hoc possumus excusare quod scimus. Nam quamquam haec quae loquimur sanctitas vestra tacuerit, agnovimus tamen omnia diligentius requirentes. Tantae igitur causae finis qui superest [Col. 0542A] actibus vestris quaeso respondeat, quia nolumus in modico vos deesse, qui maxima peregistis. Adjutorio apud reges terrae his estote quae scripsimus. Norunt et ipsi quid suis debeant praestare [b 1Kb] temporibus, sciunt quod catholicae fidei fundamento sua regna subsistant. Pura ab haeredibus sanctis paternae et avitae credulitatis vena servatur, fluit ab illis incorrupta per posteros, nec hanc in his aliquis umquam limus infecit. Custodit fontis [c 1Kb] sui fidelis cursus exordium, cum id quod in origine acceptum est videtur in prole.

7. Canem et operarium malum pariter persequamur. Facite praesentes, quod hortamur absentes. Nam cum hanc curam generaliter omnibus debeamus, praecipue tamen nos convenit Antiochenis [d 1Kb] periclitantibus [Col. 0542B] subvenire, quos pestifer morbus obsedit. Absolvamus modis [e 1Kb] talibus civitatem, in qua, sicut Actus Apostolorum loquuntur, dictos primum legimus Christianos (Act. XI, 26). [f 1Kb] Omnibus ergo virtutem praestemus, quibus secundum religionem debere nos novimus quod vocamur. Hanc autem sollicitudinem nostram praesentes probarunt Deo amabiles filii et charissimi atque animis nostris acceptissimi Joannes presbyter et Epictetus diaconus, quos reversos ad vos festinato remisimus, sollicitius hoc agentes, ut quos diebus Dominicae nativitatis accepimus, resurrectionis Dominicae tempore [g 1Kb] redderemus.

8. De his autem qui cum Nestorio videntur [h 3Kb] pari [Col. 0543A] impietate sensisse, atque se socios ejus sceleribus addiderunt, quamquam legatur in eos vestra sententia, tamen nos quoque decernimus quod videtur. Multa perspicienda sunt in talibus causis, [a 1Kb] quae apostolica sedes semper aspexit. Quod loquimur, Coelestianorum testantur exempla [b 1Kb] . Qui spem de synodo huc usque gesserunt, habent, si resipiscunt, copiam revertendi: quod his solis non [c 1Kb] permittitur, quos proprie cum auctoribus haereseos omnium fratrum constat subscriptione damnatos. Per Dei namque misericordiam [d 2Kb] aliquos ex eorum numero ad nos jam rediisse gaudemus. Quod hoc consilio factum est, ut quos conscientia mixta non poterat, saltem sententia separaret. Hoc, moneo, vestra fraternitas sequatur exemplum. Sit caput sceleris cum [Col. 0543B] his quos [e 1Kb] synodalia loquuntur statuta damnatum; reliqui, quos cum hoc sentientes in communione ecclesiastica non habemus, ejiciantur e civitatibus suis, et se in nostro collegio noverint non futuros, nisi secundum ecclesiasticum et Christianorum principum constitutum, damnata [f 1Kb] cum actoribus sociisque damnantes, se profiteantur catholicos sacerdotes. Quam formam etiam circa eos volumus custodiri. qui subripiendum [g 1Kb] in ecclesiasticis causis Christianis principibus crediderunt, et alio ordine rursus Ecclesias occuparunt. Antiochenum vero, si habet spem correctionis, [h 1Kb] epistolis a vestra fraternitate volumus conveniri, ut nisi quae sentimus senserit, novellam blasphemiam, eodem exemplo, scripta sua professione condemnans; intelligat de se quoque [Col. 0543C] Ecclesiam, quod fidei nostrae respectus imperat, ordinare. Credendum tamen de divina est misericordia. quod omnes in viam redeant veritatis, si de supradicto [Col. 0544A] loco horum malum caput et causa [i 1Kb] auferatur. [j 1Kb] Data idibus Martiis, [k 1Kb] Aetio et Valerio consulibus.




EPISTOLA XXIII. COELESTINI I PAPAE AD THEODOSIUM JUNIOREM AUGUSTUM, POST SYNODUM.

Victoriam per eum de inimicis Christi esse partam. Quanta hinc ejus gloria. Maximiani ordinationi merito eum suffragatum esse. Ut Nestorium ab omni societate removeat. Qui legatos cum sacris apicibus susceperit. Possessiones Ecclesiae in Asia a Proba relictas ei commendat.

COELESTINUS episcopus THEODOSIO Augusto.

1. Causis suis divinam providentiam praestitisse quod sperabamus, agnovimus. Nec enim aliud futurum mentes poterant aestimare fidelium regnantibus [Col. 0544B] vobis, quam id quod evenisse gaudemus: ut praedicatio in Deum impia concideret, et cum suo auctore novi dogmatis damnata pravitas deperiret. Illata quidem fidei bella sunt, et Regis aeterni sacrilegis verborum jaculis nativitas appetita: sed vos Christo Deo nostro auctore regnantes, hostes impios fidei vestrae virtute vicistis, coelestem revocantes triumphum, per quod religioso munimen in perpetuum praestetis imperio. Vere enim prophetica gloriae vestrae vox convenit, et regnum vestrum dici potest regnum omnium saeculorum (Psal. CXLIX, 13), quod defensae fidei meritis propagatur; et crescente sanctae religionis observantia, Christianae insertum reverentiae semper augetur, gloriosissime et tranquillissime imperator Auguste. Ecce nunc domus Domini orationibus [Col. 0544C] vacant, et vestrum per omnes Ecclesias, Deo nostro oblatis sacrificiis, commendatur imperium. Nihil, amoto perturbatoris ausu, scandalis licet; [Col. 0545A] pestifer ulterius animas hominum sermo non vulnerat: salutem omnibus suarum animarum, dum universali Ecclesiae consulitis, reddidistis. Haec est vestra praedicandi regni vestri clementia, per quam non terrae, non provinciae, sed omnium animae sunt defensae. Imputabitis hanc omni modo victoriam, quam non bellis, non gladiis, sed sola devotione qua Deo estis dediti, conquisistis.

2. Manet hic vestrae gloriae titulus, et manebit, ut nulla illum aetas, nulla vetustas aboleat. Aeterna enim sunt quae aeterni Regis amore praestantur. Sic Abrahae fides saeculis durat. David regis meritum Dei zelus fecit esse perpetuum, cum inimicos Dei suos credidit inimicos, et odisse quos Deo odibiles approbasset (Psal. CXXXVIII, 21, 22). Elias etiam [Col. 0545B] propheta falsa prophetantes non fuit contentus refellere, sed etiam in illos voluit vindicare; ut eos persequendo perderet, quos in perditionem sui populi niti pervideret (III Reg. XVIII). Par tibi cum illo gloria. Ille falsa prophetantibus restitit, tu falsa docentibus. Ille mentientes in Deum prophetas persecutus est; tu de Christo Deo nostro praedicantes impia abigis sacerdotes. Ille tantum vindictae intentus est; vestra pietas sic impia vindicat, ut quae sunt religiosa defendat.

3. Nec enim sufficeret abegisse morbos et pestilentiam repulisse, nisi et salubres auras redderes, et vitalem infectis substantiam ministrares, talem illi Ecclesiae constituendo pontificem, qui olim hoc se dignum fastigio omnibus quibus notus est approbasset. [Col. 0545C] Fert illi, ac si sui [a 1Kb] corporis parti, Romana testimonium, quae hunc semper inter suos habuit et numeravit, Ecclesia: ferunt suorum merita, quibus sancte adhaeserat, decessorum. Ita enim reverendissimae memoriae viro Attico, catholicae fidei propugnatori fortissimo, mente pariter et officio cohaerebat, ut jam tunc futuri in eodem episcopatus insignia praelucerent. Sed sit hoc arcano divinae majestatis arbitrio, ut in posterum quaecumque sunt meliora serventur, et ad quietem per aliqua turbatorum scandala veniatur. Debitum est fratris mei Maximiani episcopi gloriae, ut aliquem illi praelatum fuisse in hoc quod sustinuit civitas poeniteret; et nunc electo eodem, illi se integritatem fidei debere sentiret.

4. Sed huic tantae pro suo merito illius Ecclesiae [Col. 0545D] sacerdoti electo taliter, et consensu sanctae congregationis [Col. 0546A] quae interfuit, ordinato ad componendum Ecclesiae statum, et omne vulnus pravae haeresis radicitus evellendum, ne audeant quae abcissa sunt pullulare; obsecramus et poscimus sub illius invocatione quem colitis, fidei [b 1Kb] vestrae ut consuestis arma praestetis. Nunc enim est omnis opponenda custodia, ne rapax lupus ovilibus dominici gregis, cum saevierit, exclusus rursus serpentino lapsu ad mortem perveniat animarum, effossis qua potest parte cuniculis. Nec enim potest quiescere, cum praedae suae rapidus cupiat incubare. Munimen sanis, remedia praebete sanandis. Vallate muris vestrae fidei religionis catholicae veritatem, per quos et credentes muniti sint, et tanti sequaces erroris non audeant introire. Hic enim plenus victoriae vestrae fructus est, [Col. 0546B] nihil relinquere quod rursus Dei Ecclesia debeat formidare. Quem igitur universorum ejecit sententia sacerdotum in praedicatione sacrilega perdurantem, eum vestra clementia ab omni societate removeat, ut facultatem aliquos perdendi non habeat.

5. Religiosos vero filios meos Joannem presbyterum et Epictetum diaconum, tantae rei nuntios, cum totius Ecclesiae gratulatione suscepimus, et lectis in [c 1Kb] totius congregatione Christianae plebis apud beatissimum apostolum Petrum vestrae pietatis apicibus, Deo nostro pro vobis vota persolvimus. Ita enim ad vos agente Domino pervenerunt, ut ad eum diem quo celebrabamus Christi Dei nostri natalem secundum carnem, cui quaestio inferebatur, concurrerent, et impietatem conjunctim universa congregatio confutaret.

[Col. 0546C] 6. Causae fidei congrue et ecclesiasticae et pauperum utilitatis causa subjungitur: ut qui integritatem fidei praestitistis, pauperum quoque commodis consulatis. Illustris et sanctae recordationis Proba possessiones in Asia constitutas longa a majoribus vetustate sic reliquit, ut majorem summam redituum clericis, pauperibus et monasteriis annis singulis praeciperet erogandam. Sed hae possessiones ibidem constitutae, in damnum pauperum hujus negligentia, ut gravius nihil dicamus, qui his praefuerat, ea sunt ratione tractatae, ut non solum consueta non solverent, verum etiam subreptitia impetratione earum d 1Kb] jus dominiumque violetur. Rogamus pietatem vestram ut religiosae et illustri domui et Ecclesiae id [Col. 0546D] pro clementia vestra praestetis, ut omnis ab his insidiantium [Col. 0547A] inquietudo discedat, et tam Ecclesiae quam suis dominis sit tuta possessio: ut quod inde alimoniae pauperum acquiritur, vestrum esse credatur. [a 1Kb] Data idibus Martiis, Flav. Aetio et Valerio viris clarissimis consulibus.




EPISTOLA XXIV. COELESTINI I PAPAE AD MAXIMIANUM CONSTANTINOPOLITANUM EPISCOPUM, POST SYNODUM.

Ipsius electionem suo suffragio confirmat; atque ut Ecclesiae sibi commissae damna resarciat, et Coelestiano errori vigilanter obsistat, hortatur.

COELESTINUS episcopus MAXIMIANO episcopo Constantinopolitano.

1. Vidimus et amplexi sumus fraternitatem tuam in litteris tuis, talemque sanctitatem tuam, qualem noveramus, inspeximus, simplici scilicet puritate [Col. 0547B] gloriosam, et mentis fulgore potius quam [b 1Kb] sermone perspicuam. [c 1Kb] Sed in se atque in statum suum illa de cujus fide semper gloriabamur Ecclesia, quae nunc te praesulem divino judicio accepit, postquam illum qui eam obsidebat ejecit. Sume gubernacula notae tibi navis, eamque ut didicisse te a tuis prioribus novimus, rege. Obsiste undis quas ille ventus, qui et a navi vectores abegerat, sed omnibus inimicus excivit, omni eam laterum cupiens compage dissolvere, ut rapidis eam posset vorticibus devorare; professus falsum (quid enim non iniquitas profitetur?) gubernatoris officium, ut videretur regere, quos perdere nitebatur.

2. Adhuc te excitatae ab eodem undae circumsonant, et elati fluctus vel procellae sollicitant. Resiste [Col. 0547C] pervigil, et commissae tibi navis magister saluti commissorum tibi qua potes cura succurre. Fac quietum mare esse quo navigas; fac tua arte tutam navem post eas tempestates quas sustinuerat, quam gubernas. Illum sequere piscatorem, qui maris aquas pedibus, ut ad Christum Dominum nostrum quem ambulantem in mari viderat, posset pervenire, calcavit (Matth. XXIV, 29). Sequere priorum a quibus eruditus es et nutritus, exempla pontificum, beatissimi Joannis in praedicando scientiam, sancti Attici in repurgandis haeresibus vigilantiam, decessoris tui Sisinii, cujus te successorem credimus, simplicem puritatem, ut de illa, sicuti solebamus, gratulemur Ecclesia. Congrega sparsos, piumque animum qualem te habere novimus, in eos quos dissipaverat [Col. 0547D] perturbator exerce. Congrega populos tuos ad matris [Col. 0548A] suae ubera; revoca quos [d 1Kb] inhibito venem sapore abstraxerat inimicus. Confirma in fide quos videris appetitos, cura quos inspexeris vulneratos, remove qui non sentiunt medicinam. Interdum enim [e 1Kb] dolore tollitur, et cum ea quae sunt noxia praeciduntur, salus reliquis praeparatur. Latus campus est, frater charissime, in quo gloriam et vigilantis pastoris et benigni sacerdotis exerceas, et [f 1Kb] saporem Christianae salubritatis infundas: ut plus in reparando potuisse te liqueat, quam ille potuit in laedendo, qui imitator diaboli maluit esse quam Christi, perturbans omnium Ecclesiarum quietem; cui nunc debemus operam in commune praestare, ut omnium una fides et unus sit animus sacerdotum. Teneat manus tua Dominicum ventilabrum, et purget aream [Col. 0548B] creditam tibi, ut a frumentis paleae separentur (Luc. III, 17), et omne, juxta mandatum Christi Dei nostri (Matth. XIII, 30), horreis triticum aggregetur.

3. Locum impietas novella non habeat, et compresso olim [g 1Kb] per totum orbem sua damnatione noto Coelestiano errori tua vigilantia resistatur: ut quicumque hujus dogmatis sunt sequaces, ab omni societate hominum repellantur. Obsistat illis per te Spiritus sanctus his in omnibus qui ad has quascumque conantur provincias pervenire, ne eorum impia praedicatio resurgat. Obsiste eis: ita enim, ut damnentur quocumque perveniunt, innotescunt, et tamquam non illis sententia toties repetita sufficiat, longinquas terras remotasque provincias inquietant. Sed eos ille persequitur, cujus fidem sua pravitate [Col. 0548C] persequi nitebantur, [h 1Kb] et a quo se abscondere, ad quasvis latebras confugiant, sua se impietate prodentes, non possunt. Filios vero nostros religiosos viros Joannem presbyterum et Epictetum diaconum cum magna laetitia suscepimus, et cum majore gratulatione remisimus. [i 1Kb] Data idibus Martiis, Fl. Aetio et Valerio viris clarissimis consulibus.




EPISTOLA XXV. COELESTINI I PAPAE AD CLERUM ET PLEBEM CONSTANTINOPOLI CONSTITUTAM, POST SYNODUM.

Nestorii exagitat pravam doctrinam, pertinaciam, superbiam; ac subinde damnationem ejus justam fuisse ostendit. Idemtidemque et suum erga Constantinopolitanos [Col. 0548D] studium, et horum in fide constantiam [Col. 0549A] commendat. Maximianum ipsis praefectum paucis ad calcem laudat.

COELESTINUS episcopus clero et plebi consistentibus Constantinopoli.

1. Exsultatio matris est congregatio filiorum. Denique laetatur Ecclesia ita se filios quos diabolus disperserat, iterum congregasse, ut ex his nisi filius perditionis nemo sit perditus, quia eum filium suum nequaquam pater agnovit. Illum namque ex quo erat, sicut legimus (Joan. VIII, 44), imitatus, vobis legitimis Dei filiis haereditatem conabatur auferre; quos, dicente Apostolo (Rom. VIII, 17), pro fide vestra et haeredes Dei et Christi nostri futuros credimus cohaeredes. Non ergo ei palmam de his referre permissum est, qui de ipso magis per arma fidei [Col. 0549B] triumpharunt. Victores vos, immo communis regis de hoste victoriam loquitur tyrannus exclusus; vicit in vobis, cujus incerta fieri divinitas putabatur. Separetur [a 1Kb] nativitas, quaestionem dixerim, quam sibi unusquisque bene credens debet simpliciter aperire. Quis enim ad examen vocare audeat Deum, eumque discutere qualiter venerit subvenire? Non fuit difficile Deo posse quod voluit, cum dignatus est liberare qui potuit. Sed unde illi peccatori in tanta caligine sua lumen [b 1Kb] non videre? unde terrenis argutiis in superioribus positam colligere veritatem? Haec in tenebris suis videre non possunt, qui lucernae illius verbum nesciunt, quod esse lumen semitis suis David propheta testatur (Psal. CXVIII, 105). Cum quo [c 1Kb] psalmigrapho, ut supra diximus, matrem laetantem [Col. 0549C] in uterum suum, quem dissipatio huc usque ridicula et blasphema turbabat, reversis filiis suis cantare delectat: Ecce quam bonum et quam jucundum habitare fratres in unum (Psal. CXXXII, 1)! Competenter haec ergo verba de eo fuerim mutuatus; mihi namque ex parte maxima, venerandae Trinitatis auxilio, Ecclesiae universalis quietem et summam praesentium vindico gaudiorum, quem huc usque qui scandalizabantur urebant (II Cor. XI, 29), et infirmitas aliquantorum faciebat infirmum.

2. Meminit charitas vestra apud vos mihi [d 1Kb] dudum [Col. 0550A] de patientia fuisse sermonem. Jactavi quae debui semina sacerdos in animo Christiano, nec me in vobis seges exspectata decepit (Matth. XIII, 24, 25). Quid enim patientiae vestrae messis intulerit, ipsis fructibus approbatis. His invidens severat peritura zizania intra aliquantorum mentes agricola periturus: severat longe aliud quam acceperat seminandum, vel invenerat seminatum. Habemus certe fidei nostrae semina, quae ipsius Domini sermo vel apostolorum doctrina jactavit; quae, quoties ista contingunt, non ea [e 1Kb] terrae quae suscepit, sed alia superfusa corrumpunt. Nihil vestrae simplici fidei messis Domini poterit imputare, qui in Evangelio auctorem zizaniae interrogatus ostendit. Illi tum dixerunt: In bono semine unde zizania (Ibid. 27)? nos dicamus, [Col. 0550B] In tanto regno fidei unde perfidia? Respondemus tamen vobis sermonibus Christi, Homo inimicus hoc fecit (Ibid. 28). Qualiter vos exercuit priorum palaestra doctorum, fortitudo vestrae mentis astruxit. Ipsis [f 1Kb] agnitionem debetis hujus erroris, quorum hic indignus laudibus fuit. Qui bona tam gloriosa despexit, non [g 1Kb] partim columbae simplicitati (Matth. X, 16), sed in toto studuit serpentis astutiae.

3. Nec mirum si parans occidere simplices animos, eum suadendo secutus est qui suadendo primus occidit. Denique verbis illum legimus decepisse; hic inferre mortem nonnisi per verba tentavit. Non tamen impune suum est secutus auctorem, quando Judae episcopatum [h 1Kb] ejus alter accepit (Act. I, 20). Jure utrumque tenet una sententia; quia in [Col. 0550C] unum, sicut legimus, ambo peccaverunt. Sit licet uterque ante oculos nostros Salvatoris nostri calumniator et traditor, tamen deliberare difficile est inter discussorem nativitatis et mortis auctorem. Facti sui videlicet vacuum statim Judam poenituit, praevenit [i 1Kb] exitum traditi supplicium proditoris; ille statim laqueum, peccatum suum confessus, elegit; hic impietatis pertinacia gloriatur. Nec ego perfidiae huic dabo nomen erroris, non est error impietas omnis. Denique quoties Ecclesiae vel ejus quieti diabolus invidus fuerit, intra eam nata contentio [Col. 0551A] salvam servavit ipsius certaminis causam. [a 1Kb] Quo proficiebat iste conflictus, quo laborabatur, non ut religione quis vinceret, sed ut ipsa religio vinceretur? Meministis certe ejus, quia necesse est meminisse, [b 1Kb] blasphemiae.

4. Sed jam oblivionem tantorum malorum volo sanctis mentibus imperatam. Ex animis tollatur qui sublatus est oculis; tollatur, inquam, qui sic vocatus est praecursor inferni. Habuit crebras sinister praedicator insidias, tetendit arcum suum frequenter, ut legimus, et ore suo spicula venenata jactavit (Ps. X, 3); neminem tamen vestro in numero quem feriret invenit: retorta in se tela redierunt, postquam sagittare in obscuro rectos corde non potuit (Ibid.); et nihil in filios lucis licuit filio tenebrarum. [Col. 0551B] Quae nos de vobis in bello intestino positis cura atque sollicitudo tunc habuit? In modum dierum duximus noctes, quia talibus causis omne tempus angustum est, non oculos somno declinavimus inquietes. Quem enim raperet dilectio dormiendi, sic vigilante raptore, [c 1Kb] nesciebamus. Quis intra caulas timor, quanta intra septa formido, quoties luporum [d 1Kb] vicina esuries multo circuit aditu, quaerit praedam, saevit et absentibus minata perniciem? Quanta hic pro sua cautione laude grex dignus est, quem non attigit secum raptor inclusus?

5. Patet causa tuitionis hujusce, in aperto est qui restiterit inimico. Intelligamus et fateamur omnes, quod vos ille tutatus est pastor, qui in Evangelio se dicit esse pastorem (Joan. X, 11): affuit, nec vos [Col. 0551C] deseruit qui patiebatur in vobis. In hunc namque quotidianis acuebatur lingua blasphemiis, in ipsum dentes suos impius tractator armabat: inani tamen semper elusus est morsu, quando ejusdem pastoris virga vos consolabatur et baculus (Ps. XXII, 4), cui gregem suum etiam pascendum tradidit iturus ad coelum (Joann. XXI, 15).

6. Haec vobis huc usque non mutata sunt pascua, eisdem pabulis estis impleti, apostolico vos doctores et pio semper sermone paverunt. Verum noxia fuerat pro salubribus cibis esca supposita, quando adversarius esurientibus animabus mixtas spinas floribus [e 1Kb] exhibebat. Nec tamen fraus ista decepit vos, qui Christi suavis odor estis in Domino (II Cor. II, 15), postquam vobis longe aliud oluit quam solebat. [Col. 0552A] Herbam mortiferi graminis horruistis, sepsistis aures vestras spinis (Eccli. XXVIII, 28), [f 1Kb] nec linguam nequam potuistis audire. Non ergo pervenit ad sensum quod offendit auditum; nec interiorem ferire potuit, quod exterior non recepit. Vitastis eum cui, quantum didicimus, et in faciem restitistis. Vitastis quem a memoria digna sancta Alexandrina Ecclesia, secundum beati Pauli apostoli sententiam (Tit. III, 10), jam sciretis esse [g 1Kb] correptum.

7. Legistis namque, et memoriter jam tenetis, sacerdotis, hoc est catholici, ad hunc scripta doctoris, quibus eum ita correptum, ut vellet esse correctum, studuit: nisus est labentem revocare collegam, porrexit dexteram magisterii sui, in uno volens plurimis subvenire. Percellebat animum veteris [Col. 0552B] sacerdotis, [h 1Kb] quod nutat episcopus ruina multorum. Egit, sicut scriptum est, [i 1Kb] benedictum opus Domini diligenter. In nullo ei officio apostoli vir apostolicus defuit: obsecravit, admonuit, increpavit (II Tim. IV, 2). Et ille qui in profundum blasphemiarum suarum pondere mergeretur, tanti viri doctrinam renuens, et abusus hortatu, docilis esse noluit, cum doctor esse non posset. Egit injuriis tenacem recti perversitatis assertor. Gloriatur hinc, nec contristatus est frater, secum reputans quod merito sibi conservo non parceret, qui suo domino derogaret. Inventus est per diligentiam ille de Evangelio frugi filius et providus servus (Matth. XXV). Nam et paternam servavit substantiam, et auxit numerum talentorum. Nec duplicasse eum, sed multiplicasse dixerim [Col. 0552C] sortem, quem videamus etiam longe positis pio fenore subvenisse. O sanctae praedicationis usura! Quam hic gratiam ante communem Dominum fidei negotiator inveniet, qui propter animarum lucrum negotium et illic exercuit, ubi [j 1Kb] alter accepit? Nonne hic merito a patrefamilias auditurus est, Euge, serve bone et fidelis, intra in gaudium domini tui (Matth. XXV, 21, 23)? Haec huic competunt qui illa quoque quae aliis sunt commissa servavit.

8. Quid ille auditurus est, quidve dicturus, cum a se commissae sibi rei ratio requiretur, qui, utique involvitur reatu, etiamsi vobis per alios perditis esset ipse servatus? Nostis profecto, pro vestra eruditione, quae poena negligentes maneat sacerdotes, quippe quos Apostolus praeesse etiam domibus suis jubeat [Col. 0553A] diligenter (I Tim. III, 4). Denique Heli sacerdos per se inculpabilis, divinam per filios incurrit offensam (I Reg. IV). Offendit pontifex pater, offendit potestas et pietas. Si igitur ille cum praesumptionem filiorum non refrenat, [a 1Kb] incurrit, quanto magis hic Dominum, dum nec ipsi parcit, offendit? Non hunc desidem non hunc dixerim negligentem. Habuistis hominem sermonis assidui, atque (apud expertos loquor) vigilem perditorem.

9. Nec tamen beatus Petrus apostolus deseruit tam graviter laborantes. Nam cum separari tale ulcus de ecclesiastico corpore horrens omnibus putredo suaserit, cum ferro obtulimus et fomentum. Sed ille abusus nostro studio, quo illum sequimur qui nec de pusillis aliquem vult perire, mortem [b 1Kb] desideratus [Col. 0553B] optavit. Denique et medicinam respuens, elegit abscidi: tulit de se apostolicum, vel hoc nobiscum sentiens, ipse judicium, ut abscideretur qui nos contristabat (Gal. V, 12), et volebat convertere Evangelium Christi (Gal. I, 7). Nulla suo vitio languenti medico, ut diximus, arte defuimus. Non factum est nostrae celeritate sententiae ut esset nobis publicanus aut ethnicus (Matth. XVIII, 17). Scimus qualiter et quoties hos qui ad haec tendunt, Scriptura jubeat conveniri (Ibid. 15), quod nunc quoque videtur impletum. Dicendum denique adhuc. Tunc frater fratrem admonuit, dehinc pertinax uno et altero, immo [c 1Kb] multo teste conventus est, consequenter ab universa Ecclesia, nostro quoque sermone correptus. Nihil praecoquum, nihil in hoc egimus immaturum, [Col. 0553C] quem diuturnae constitutionis servatus ordo damnavit. Non potuimus ultra differre; ne, sicut scriptum est, cum furante currere videamur, et cum adultero fidei nostram ponere portionem (Ps. XLIX, 20), maxime quando oculus scandalizans jubeatur auferri (Matth. V, 29). Ad haec ille compendio toties oblata remedia, campum ad certamen exposcit, sacerdotale postulat cui non erat interfuturus examen; egreditur ad bellum castrorum dux hostem professus, et doctor fidei contra fidem portans arma perfidiae, cum non tam profectus quam videtur expulsus.

10. Non quaero qualia tunc ad Dominum nostrum vota fudistis, cum exitus doceat quid potueritis optare. Nec nos gestarum rerum putetis ignaros, quarum [Col. 0553D] nobis ordinem sancti fratris nostri Cyrilli relatio patefecit. Admonuit hominem, quem nunc inexcusabilem faceret ex more conventio, adesse contempsit. [Col. 0554A] Quis petitorem synodi synodo crederet [d 1Kb] afuturum? Pressa est illic falsitatis levitas pondere veritatis, nec se ausa est fulgori radiantium sacerdotum latitantis perfidi caligo miscere. Lucem tenebrae fugerunt, quia societatem legimus his esse non posse (II Cor. VI, 14). Invicem se contraria semper offendunt. Ubi est quod sibi dictum est, quod loqueretur in lumine, et supra tecta, quod audiret in auribus, praedicaret (Matth. X, 27)? Sed [e 1Kb] idcirco volens praesens latere, ut ferendam sententiam verecundia, judicante conscientia, praeveniret. Lucernam suam cur voluit habere sub modio (Matth. V, 15), si eam bene putabat accensam? Toto sancto conventui lucere debuit, ut habere lumen omnium lumine probaretur. Non fallit divina sententia, quoniam qui in [Col. 0554B] tenebris sunt, lucem videre non possunt (Joan. XII, 35). Mansit absconditus, ut vitando sacerdotale collegium, ipse renuntiaret quodam modo dignitati. Sic se ille primus homo Adam peccati sui conscius ante faciem Domini nudus occuluit (Gen. III, 8): et qui non in eum, sed in ejus mandata peccasset, expavit illam quam contempserat vocem, et timorem deceptus incurrit, postquam simplicitatis fiduciam vitio praevaricationis amisit. [f 1Kb] Non facit dubitare de crimine confessio latebrarum, nemo se in causis gravibus innocenter abscondit. Sic ergo illius nostrae mortis auctoris, perdito honoris et gloriae vestimento, secutus exemplum, merito hoc cum primo homine Adam fecerit, qui Deitatem Adae novissimi sic negavit. Non fuit ante oculos tantorum vexatio [Col. 0554C] sacerdotum, non congregatum ex omni pene mundi parte concilium; afuit ab his, cum quibus se esse nesciret.

11. Quid illi profuit hoc vitasse? Refugere voluit quos effugere non dabatur. Qua enim ratione possit evadere, persequente eo cui se nullus abscondit? An quia talibus sociis usus est, sine peccato se existimans, negare [g 1Kb] dignatus est quod Propheta clamavit, Quo ibo a facie tua, et ab Spiritu tuo quo fugiam? Si ascendero in coelum, tu ibi es; si descendero in infernum, tu ades (Ps. CXXXVIII, 7, 8). Ille clamat latebram suis deesse peccatis, nec a Deo posse celari. Ille enim fatetur ubique praesentem, quem hic conatur asserere intra uterum defuisse susceptum.

12. Tandem in sacerdotibus suis sanctus, sicut [Col. 0554D] semper, Spiritus vivens, unus in omnibus statuit, quod omnibus subveniret. Nulla de putredine, nulla de vulnere nascente suscepit, quia diligenter [Col. 0555A] amputatum est, quod manus [a 1Kb] Spiritus talis abscidit. Ejice, inquit Salomon, de concilio contentiosum, et exiet cum illo discordia (Prov. XXII, 10). Secum scandalum suum quod intulerat, amputavit, quia apud vos quod [b 1Kb] invenerat, hoc reliquit. Non poterat, loquente Domino (Matth. XV, 13), eradicari plantatio quam plantaverat Pater, et quae in eo uberem fructum probaretur afferre. Servavit vineam suam Dominus Israel (domus ejus (Isa. V, 7) est vinea Domini), et ideo mirandum non est, si furem domus ejus evasit, cujus legimus nec dormire nec dormitare custodem (Psal. CXX, 4).

13. Quid aget impius pertinax? Quid sibi spei, quid permansit auxilii? Non habet locum veniae, cui scriptum quod nec hic nec in futuro possit ignosci [Col. 0555B] (Matth. XII, 32). Inclinatur omnis elatus; contra, exaltationem parit humilitas christiana, quia hunc ipse qui supra eum requiescit, exaltat (Isa. LXVI, 2). Illius per prophetam verba sunt: Non habitat in medio domus meae faciens superbiam (Psal. C, 7), qui per Apostolum promittit se stultam mundi sapientiam perditurum (I Cor. I, 19). Audiat nunc a nobis quod Paulus tunc et cum praedicaret audivit: Ad insaniam multarum pervenit itinere litterarum (Act. XXVI, 24). Absit tamen ab eo hujus exemplum. Non enim quod de doctore dictum est, dignus est audire indoctus. Cur praeterea contra vas abjectionis, vas electionis vocemus in medium, cum ad exprobrandum hunc ille sufficiat, quem in cruce cum Christo post scelera tanta pendentem (Luc. XXIII, 42) supplicii beneficium [Col. 0555C] fecit Dominum confiteri? Sui ab eo memoriam poscit in regno; hoc brevi sermone diluit quidquid admisit, criminibus temporum temporis puncto subveniens. Nec moratur praemium confitentem: statim ejus remuneratio et vicissitudo. Respondit qui libenter excipit hora ad se quacumque conversum: Mecum, inquit, eris in paradiso (Ibid. 43). Promittit ei futuram societatem, qui secum praesentia pateretur. Ad justitiam corde credulitas, ad salutem facta est ei ore confessio (Rom. X, 10). Exclamare hic in tanta contrarietate rerum pariter et flere debemus: nefas est, hoc episcopum [c 1Kb] perdidisse, quod latro potuit invenire. O fidei et perfidiae praemium! o judicia Dei abyssus multa (Psal. XXXV, 7)! Latro paradisum meruit, et sacerdos exsilium. Habeamus tamen [Col. 0555D] hujusce rei [d 1Kb] admonere interpretes. Hunc ille [Col. 0556A] positus inter tormenta cognovit, quem hic positus in honore nescivit.

14. Nonne hoc illud est, Et homo cum in honore esset, non intellexit, comparatus est jumentis insipientibus (Psal. XLVIII, 13)? Quid est aliud intellectus [e 1Kb] et judicium, nisi scire sapientiam et disciplinam, et intelligere verba prudentiae (Prov. I, 3). Illa est vera sapientia quae, ipso Salomone dicente, de timore Domini sumit exordium (Ibid. 7), quam se inter perfectos loqui beatus Apostolus affirmat (I Cor. II, 6), quam non tam grave est quod eam tunc minime mundus agnovit, quam quod nunc episcopus ignoravit. Hoc loco utar Domini nostri per Jeremiam sermonibus: Cultores legis meae nescierunt me, et prophetantibus iniquitatem prophetis plauserunt [Col. 0556B] manibus sacerdotes (Jer. II, 8); et per eumdem alibi: Sacerdotes mei sacrificaverunt mihi ficte.

15. Utebatur tamen defensione et laude gentilium, episcopum talem numquam fuisse testantium. Vere haec et probabiliter loquebantur. Nam quando potuit episcopus inveniri, qui Christianus esse nesciret? Ideo tamen [f 1Kb] inimicus esse probatus est, quia numquam displicent hostibus proditores.

16. Audivimus hunc agentem contra legem et iniquum (Psal. LXX, 4) quae sint solatia prosecuta. Adfuerunt inter alios, nec deseruerunt eum Coelestiani, iniquitatis operarii, quos hymnidici nostri prosequitur manifesta sententia: jam dudum quippe inimici Dei [g 1Kb] disperguntur, et pereunt qui operantur iniquitatem (Psal. XCI, 10), (ac), sicut idem dicit, [Col. 0556C] velut cibum panis plebem Dominicam devorabant (Psal. XIII, 4). Habuit ergo secum sui magistros exsilii, habuit hujusce rei perfectos tiro doctores. Nam separare difficile est quos scelera sola junxerunt, quia majore ligantur glutino foedera vitiorum. Quis tamen horum finis est? nempe ille quem legimus: Irritavit in illo Dominus, et erunt post haec decidentes sine honore in contumelia inter mortuos in aeternum (Sap. IV, 19). Sed quid diutius immoramur? Fastidium forsitan faciet sermo prolixior: dimittamus mortuos sepelire mortuos suos (Matth. VIII, 22).

17. Audite nunc et capite simplicis verba doctoris [h 1Kb] ; audite ab eo quae a majoribus nostris nobiscum positus frequenter audivit; audite certe semper audita, nec studio novitatis inventa. Nostro vobis [Col. 0556D] loquitur ore collega, quia una fides necesse est uniter [Col. 0557A] praedicetur. Non hic in ejus persona alicujus testimonium mutuatur; a nobis datus est, qui est electus ex nostris. Non est incognitus, non aliunde deductus; habuistis laudabilem de praesenti [a 1Kb] judicio suo. Fama dudum decepit absentes. Plura de eo loqui cautio est, quia opera supervacua est, nota laudare. Nunc tamen vos nostris propriis sermonibus decet cavere commonitos.

18. Nemo in vobis illud quatiat fundamentum, quod firma petra et angularis lapis ille construxit. Aedificate super hoc catholici quod soletis. Didicistis quid sit superaedificare quod ardeat (I Cor. III, 11 seq.); hoc detrimento illud pensabitur, cum opera singulorum probare coeperit ignis examen. Gaudeo vos fundamento huic non stipulam, non ligna, [Col. 0557B] non fenum, sed illas imposuisse divitias quas architectorum sapientium praecepta mandabant imponi. Bene manebitis; quia tam sollicite fabricatis. Habitaculum magnum tales pollicentur expensae: auro, argento et lapidibus pretiosis illam vobis quae aestimari non potest, construitis mansionem. Nullo pretio taxantur aeterna, quippe quae non injuria, non vetustate solvuntur, quae jam ab institutione mundi justis Dominus praeparavit. Confortentur manus fidelium [Col. 0558A] fatigatae; labantia, hortante propheta, genua roborentur; qui pusilli sunt animo, convalescant (Isa. XXXV, 4). Noster Salvator apparuit; ostendit falsitati Deus quid sit pulsare et incessere veritatem, postquam sibi controversia inde facta est unde subvenit. Unde, filii charissimi, permanete in eum qui est, ut vincatis in vobis. In ipso sensu et in eadem sententia estote perfecti (I Cor. I, 10); ut a Filio hominis, cum venerit in majestate sua, non audiatis, Discedite a me maledicti, sed, Venite, benedicti, possitis audire (Matth. XXV, 34, 41). Maneat haedos repulsa venturi. Vos tales volumus inveniri, ut cum in igne stent abjecti a sinistris, vos a dextris invitet ad regnum. Non exspectabitis ut paretur, quod olim vos ut regnetis exspectat. Angustam nunc portam [Col. 0558B] festinanter intrate (Matth. VII, 13), quae eos accepit quos numquam spatiosa invenerunt.

19. Haec dilectioni vestrae pro laetitia catholicorum dicta sufficiant: quae saepius recensere vos volumus, ut triumpho fidei gratulantes, intelligatis Deum charitatis et pacis esse nobiscum (Philipp. IV, 9). Data [b 1Kb] idibus Martiis Flavio Aetio et Valerio viris clarissimis consulibus.





[Col. 0557]
APPENDIX. NOTITIA RELIQUORUM SCRIPTORUM QUAE AD COELESTINUM I PAPAM ATTINENT.



§ I. Epistolae ad Coelestinum attinentes.
[Col. 0557C]

1. Antonius quidam ab Augustino Fussalensium institutus episcopus, postea de intolerabili dominatione, de rapinis et diversis oppressionibus (Coelest. epist. 1, n. 4) a castellanis et illius regionis hominibus accusatus, episcopali judicio sic damnatus est, ut ei servaretur honor episcopatus, sed ejus regimen et administratio negaretur; ac praeterea privaretur communione, donec ablata restituisset (Ibid. num. 6). Huic judicio primum consentire visus est; adeo ut aestimato damno quod Fussalensibus intulerat, seposuerit solidos, quo communio ipsi redderetur. Sed mox Valentinum Baianum episcopum Numidiae primatem, a quo fuerat ordinatus, induxit, ut eum velut omni modo inculpatum papae Bonifacio commendaret [Col. 0557D] (Ibid. num. 9). Tunc Bonifacius missa in Africam epistola, absolvit quidem Antonium, sed ea conditione, si ordinem rerum fideliter indicavit (Ibid. num. 4). Mox e vita migravit Bonifacius. Sed Numidiae episcopi, acceptis illius litteris, majori numero convenerunt. Tum ipse primas Valentinus, visis gestis quibus juste damnatus fuerat Antonius, sententiam mutare non dedignatus, Bonifacii successori Coelestino rerum ordinem fidelius indicavit. Haec autem Valentini ad Coelestinum relatio una cum Augustini ad eumdem papam epistola haud dubie missa est.

[Col. 0558C] 2. Eodem tempore apud Coelestinum cum Augustino expostularunt Fussalenses, quod juniorem adolescentem nec satis probatum sibi temere praeposuisset, atque ut ab ejus inquietudine liberarentur, Coelestini opem enixe implorabant. Illorum querimoniam aequam esse confirmans Augustinus, ita Coelestinum alloquitur: Neque Fussalensibus succenseo, quia justam de me querimoniam ingerunt auribus tuis, quod eis hominem nondum mihi probatum, nondum saltem aetate firmatum, a quo sic affligerentur, inflixi (Ibid. num. 9). Quam ob causam idem pius pater supplicibus eorum precibus adjungens suas, ait: Subveni hominibus, opem tuam in Christi misericordia multo avidius quam ille (Antonius) poscentibus, a cujus inquietudine desiderant liberari. Et hunc libellum [Col. 0558D] Coelestino cum Valentini et Augustini litteris oblatum credimus.

3. Hoc exemplo, quo Antonius episcopus in Africa damnatus, ad Romanum pontificem provocavit, neque appellationem illius irritam duxerunt Afri, probarunt iidem episcopi, quam sincere id quod decretis a Zosimo missis de appellationibus episcoporum constituebatur, servaturos se esse professi sunt, quoad decreta illa Nicaena non esse sibi constitisset (Bonifac. epist. 3, n. 5). Antonii quippe causa Bonifacio pontifice coepta est. Afri autem tunc tantum [Col. 0559A] authentica receperunt Nicaenorum canonum exemplaria, cum idem pontifex vivere desiit.

4. Circa idem tempus, Coelestius novi pontificis deludendi spe captus, Coelestino preces obtulit, quibus audientiam ejus expetebat. Sed prudens pontifex impudentem ac pertinacem haereticum audire dedignatus, eum totius Italiae finibus extrudi jussit. Istud Prosper lib. contra Collat. c. 21 n. 58 memoriae prodidit his verbis: Venerabilis memoriae pontifex Coelestinus, cui ad catholicae Ecclesiae praesidium multa Dominus gratiae suae dona largitus est, sciens damnatis non examen judicii, sed solum poenitentiae remedium esse praestandum, Coelestium quasi non discusso negotio audientiam postulantem, totius Italiae finibus jussit extrudi. Adeo et praecessorum suorum statuta et decreta [Col. 0559B] synodalia inviolabiliter servanda censebat; ut quod semel meruerat abscidi, nequaquam admitteret retractari.

5. Fultus erat Coelestinus non tantum decessorum suorum ac synodorum statutis, sed et imperatorum praeceptis, ut hac severitate cum Coelestio ageret (Baron. ad ann. 420, n. 2 et 3). Jam enim ab anno 481 Constantius imperator Volusiano praefecto Coelestium ex Urbe pelli conceptis verbis mandaverat. Indeque statim edicto praefectorum praetorio fuerat submotus. Verum exstincto Bonifacio Romam repetere non veritus, meruit ut etiam totius Italiae finibus excluderetur. Tunc convolavit Constantinopolim, ubi aditum, quo in gratiam et amicitiam Nestorii se insinuaret, nactus est faciliorem. Et ab eo quidem veluti [Col. 0559C] veritatis defensor epistolam meruit consolatoriam, quam Marius Mercator latinitate donavit (Mar. Merc. edit. Baluz. p. 131).

6. Apiarius Siccensis Ecclesiae presbyter, Bonifacio pontifice in Africano concilio a Siccensi Ecclesia ita remotus est, ut Faustini apostolicae sedis legati opera servatus ei sit honor presbyterii, atque alibi, ubicumque vellet vel posset, gradus sui munere fungi permissum ipsi fuerit. Subinde rursus de immanibus flagitiis a Thabracenis accusatus, ideoque communione privatus, Romam confugit. Tum ipsi, apostolicam sedem appellasse se mentienti, paulo facilius Coelestinus fidem habuit, alteraque parte inaudita communionem reddidit. Res tamen gestas ignorari ab Afris nolens is papa, litteras ad eos per Leonem [Col. 0559D] presbyterum misit, quibus se de Apiarii adventu admodum laetatum fuisse testatus, eum a se communioni restitutum esse significabat. Exinde Faustino Potentinae civitatis episcopo ac sedis apostolicae legato in Africam redeunti Apiarius se adjungens, novum Afrorum judicium subiit. Afris autem mox dictae Coelestini litterae paulo ante redditae sunt, quam ipsi de Apiarii causa eidem papae rescriberent, adeoque circa exitum anni 425.

7. Ex Oriente quoque Coelestinus relationem seu libellos accepit monialium adversus Danielem, qui monasterium ipsarum tenuerat (Epist. 4, n. 1 et 9). His in libellis Daniel de nefariis flagitiis, ac nominatim quod sacrarum virginum incestu pollutus esset, [Col. 0560A] accusabatur. Cur autem virgines in Orientalibus partibus constitutae adversus eum Romani pontificis judicium implorarint, non alia videtur fuisse causa nisi quod Danielem in Gallias fugisse audierant. Libellos illos nuper acceperat Coelestinus, cum Danielem Romam perduci se jussisse, atque hunc jussis necdum paruisse, epistola 4 Julii 25 die, anni 428 data significat. Ex quo libellos illos nec multo ante, nec longe post anni 428 initia conscriptos fuisse colligitur. Coelestinus eorum apographa cum epistola quarta mittens in Gallias ad episcopos per provincias Viennensem et Narbonensem constitutos, eorumdem autographa in scriniis apostolicae sedis recondi curavit.

8. Antequam autem ea de causa Coelestinus ad mox dictos episcopos scriberet, ad Patroclum Arelatensem [Col. 0560B] antistitem per Fortunatum subdiaconum miserat litteras (Epist. 4, n. 5), quibus Danielem Romam destinari praecipiebat, ubi si suae confideret conscientiae, objecta dilueret crimina, et ab accusatoribus ejus postulatum apostolicae sedis judicium non declinaret. Tunc vero Danielem episcopum ordinari contigit, hoc est eo intervallo quod in perferendis litteris quibus idem Daniel ad dicendam causam vocabatur, Fortunatus subdiaconus interposuit. Unde et hanc epistolam ad Patroclum, epistola 4, quae mense Julio anni 428 consignatur, et in qua memoratur Danielis ordinatio, aliquanto anteriorem esse liquet.

9. Eodem anno 428, mense Aprili, secundum Liberatum quidem primo die, secundum Socratem [Col. 0560C] autem decimo, Nestorius Antiochenae Ecclesiae presbyter in episcopum Constantinopolitanum cooptatus et ordinatus fuit. Ordinationis ejus relatio ab episcopis qui ei interfuerant ad Coelestinum missa est. Et in ea quidem tantum Nestorio tribuebant illi episcopi testimonium, quantum, inquit Coelestinus (Epist. 13, n. 1), desiderabatur ei qui ad alienam Ecclesiam regendam aliunde accersebatur.

10. Coelestinus episcopis qui sibi de Nestorio recens electo gratulantes scripserant, statim rescripsit (Epist. 13, n. 2), eisque se mutuorum gaudiorum participem ostendit, innuens tamen non probandam fuisse presbyteri ex aliena ecclesia electionem, nisi haec disciplinae offensio electi merito compensaretur.

[Col. 0560D] 11. Hic tacenda non est sancti Germani episcopi Antissiodorensis in Britannias legatio, de qua Prosper in Chronico ad annum 429 istud memoriae mandavit: Agricola Pelagianus, Severiani Pelagiani filius, Ecclesias Hiberniae dogmatis sui insinuatione corrupit. Sed actione Palladii diaconi papa Coelestinus Germanum Antissiodorensem episcopum vice sua mittit, ut, deturbatis haereticis, Britannos ad catholicam fidem dirigat. Quippe Coelestinum Germano vicem suam sine scripto commisisse, aut hunc sine illius litteris in Britannias profectum esse quis sibi persuadeat? Neque his stetit Coelestinus; sed Palladio Scottis ordinato episcopo, effecit ut in insulis illis fides non modo purgaretur ab haeresi, sed etiam latius propagaretur. [Col. 0561A] Qua in re studium ejus Prosper lib. cont. Collat. c. 21 n. 58 laudat his verbis: Nec vero segniore cura ab hoc eodem morbo (Pelagiano) Britannias liberavit; quando quosdam inimicos gratiae, solum suae originis occupantes, etiam ab illo secreto exclusit Oceani, et ordinato Scottis (Palladio) episcopo, dum Romanam insulam studet servare catholicam, fecit etiam barbaram Christianam.

12. Nestorius, dum novam ac perversam publicare aggressus est doctrinam, multos offendit tam clericos quam laicos qui ipsi contradicerent. Et laicos quidem communione, clericos autem gradu suo privavit. Ac deinde ad Coelestinum scripta epistola, hoc ei indicare festinavit. Epistolae hujus meminit Cyrillus in eo scripto quo sententiam Nestorio denuntiat, quam [Col. 0561B] Coelestinus adversus ipsum tulerat. Primum enim ibi praemittit: Omnibus, qui a tua reverentia (o Nestori) separati sunt propter fidem, vel depositi, tam laicis quam clericis communicantes sumus. Statimque subjicit: Nec enim aequum est eos qui recta sapere norunt, tuis condemnari sententiis, QUIA TIBI, bene facientes, CONTRADIXERUNT; hoc enim indicasti in epistola quae scripta est a te ad magnae Romae sanctissimum coepiscopum nostrum Coelestinum. Atqui ex epistolis, antequam istud Cyrillus scriberet, a Nestorio ad Coelestinum missis, duas tantum habemus, in quibus haereticus ille de iis qui sibi contradicebant, vel a communione, vel a cleri gradu, remotis nullam mentionem facit. Sed et in earum secunda Nestorius saepe jam ad Coelestinum scripsisse [Col. 0561C] se ab exordio commemorat. Quocirca ista, de qua Cyrillus loquitur, inter primam et secundam quae ad nos pervenerunt, adeoque circa exitum anni 429, scripta merito censeatur.

13. Postquam Nestorio denuntiata esset adversus ipsum lata sententia, atque induciarum ei indultarum tempore jam dudum emenso, gradum ab haeresi minime referret, dum Ephesi synodus indicta parabatur, consuluit Cyrillus Coelestinum (Epist. 16), utrum Nestorius, etiam si errorem deponeret, in synodo esset recipiendus; an vero lata depositionis sententia in quam spretis induciis incurrerat, remitti ei non deberet. Monebat praeterea Cyrillus Coelestinum, ne ab iis quorum suspecta erat fides incaute captari se pateretur. Huic Cyrilli epistolae Coelestinus 7 Maii [Col. 0561D] die anni 431 rescripsit. Unde illam non longe post anni ejusdem initia scriptam esse conficitur, maxime cum in ea memoretur Ephesi habenda synodus, quam Theodosius imperator 19 Novembris die anni 430 indicere primum coeperat.

14. Eodem anno contigit ut in Galliis presbyteri nonnulli quasdam de libero arbitrio quaestiones in medium vocarent, quae novitate sua Ecclesiam perturbabant. Tum de his consulendum duxit Tuentius episcopus Coelestinum, et ab eo responsum habere meruit (Epist. 21, n. 2). Subinde Coelestinus eadem de causa scribens ad Galliae episcopos, cum illud Tuentii scriptum, tum suum ipsius rescriptum memorat his verbis: Super his multa jam dicta sunt eo [Col. 0562A] tempore quo ad fratris nostri Tuentii dedimus scripta responsum. Cum autem Tuentius ille non alius ab eo esse videatur quem Zosimus epist. 4, n. 4, a Proculo Massiliensi antistite ordinatum indicat, presbyteros illos, de quibus a Tuentio Coelestinus consultus est, merito censeamus Massilienses, qui Augustini de gratia doctrinam tunc palam improbare coeperunt. Quocirca et quod Tuentius scripsit, et quod rescripsit Coelestinus, ad eumdem annum 431 existimamus pertinere.

15. Dum Ephesina celebraretur synodus, Cyrillus Alexandrinus antistes epistolam ad Leonem tunc archidiaconum misit, per ipsum Coelestino reddendam, qua Juvenalem Jerosolymitanae Ecclesiae episcopum in praedicta synodo Palaestinae provinciae principatum [Col. 0562B] ambiisse, atque insolentes ausus per commentitia scripta firmare contendisse significabat; simul etiam sollicita prece multum poposcit ut nulla illicitis conatibus praeberetur (Romae) assensio. Hanc autem epistolam ideo archidiacono inscriptam esse, ut ipsi papae redderetur, ac re ipsa ei redditam fuisse istud argumento est, quod authenticum ejus exemplar in apostolicae sedis scrinio asservatum sit. Quocirca cum ejus apographum a Maximo Antiocheno episcopo ad Leonem jam pontificem mitti contigisset, eidem Maximo rescripsit ipse Leo (Epist. 110, n. 4): Cujus epistolae ad nos exemplaria direxisti sanctae memoriae Cyrilli, eam in nostro scrinio requisitam nos authenticam noveris reperisse.

16. Quatuor mensium a depositione Nestorii elapso [Col. 0562C] spatio, die 15 mensis Octobris anni 431, episcopi quos Ephesina synodus ad Theodosium imperatorem delegarat in haeretici memorati locum ordinarunt Maximianum Ecclesiae Constantinopolitanae presbyterum statimque litteras ordinationis ejus indices per Joannem presbyterum et Epictetum diaconum ad Coelestinum miserunt. Litteras illas, quae Maximiani continebant elogium, Coelestinus sibi proxime ante Natalem Domini diem redditas fuisse docet (Epist. 22, n. 4).

17. Theodosius imperator, praedictis episcoporum litteris epistolam peculiarem adjunxit, qua Maximiani ordinationem probari sibi testabatur. Tum hujus imperatoris sententiam cum episcoporum testimonio concordem cernens Coelestinus, tanto perfusus est [Col. 0562D] gaudio, ut sacros illos augustae pietatis apices ipso natali Domini die coram totius Christianae plebis congregatione in basilica S. Petri legi voluerit, quo eadem plebs laetitiae suae particeps fieret, ac publica pro ipso imperatore vota Deo libentius persolveret (Epist. 23).

18. Ipse quoque Maximianus in regiae civitatis sedem assumptus, litteris suis Coelestinum de ordinatione sua certiorem fecit (Epist. 24, n. 1). Litterae illae sermone simplici sinceram mentis ac fidei puritatem prodebant.

19. Socrates lib. VII cap. 40 celebres quasdam memorat Coelestini litteras, quas, inquit, Cyrillo Alexandrino, Joanni Antiocheno et Rufo Thessalonicens [Col. 0563A] (addit Valesius in eam rem, quod abest a Graeco) miserat, docens nihil obstare quominus is qui alicujus Ecclesiae nominatus sit aut re ipsa existat episcopus, ad aliam Ecclesiam transferatur. Verum hac in re nobis valde suspecta est Socratis narratio.

20. Doctus quidem Tillemontius, tom. XIV pag. 149 et 150, de litterarum illarum veritate nihil dubitans, eas tum forte scriptas opinatur, cum post Sisinii mortem in locum ejus constitutus esset Nestorius, ac multi, qui cooptarant Proclum, repulsam passi essent. Sed si ea occasione, hoc est ab anno 428 epistolam hujusmodi scripsisset Coelestinus, et quaestionem de episcopis uni Ecclesiae ordinatis, an liceret eos alio transferre, tunc decidisset; nihil jam fuisset cur Proclus, anno 431 Nestorio dejecto, pluribus [Col. 0563B] ei rursum suffragantibus, in solio Constantinopolitanae Ecclesiae non sufficeretur. Quominus enim horum a quibus postulabatur, praevaluerit sententia, id unum obstitisse Socrates testatur, quod electioni ejus intercessissent nonnulli, ecclesiastico canone vetitum esse dicentes, ne is qui alicujus civitatis designatus fuerit episcopus, ad aliam civitatem transferatur.

21. Et vero Socrates Coelestini litteras, quibus id decidebatur, post Maximiani ordinationem scriptas, certe post episcopi hujus mortem primum exhibitas fuisse docet. Ubi enim Maximianum, cum per biennium ac menses quinque Ecclesiam suam administrasset, fato functum esse narravit, tunc, inquit, Theodosius imperator absque ulla cunctatione, nondum deposito Maximiani corpore, episcopis qui aderant [Col. 0563C] mandavit ut Proclum in episcopali solio collocarent; id enim Coelestini quoque episcopi Romani litterae tunc exhibitae confirmabant, quas ille Joanni Antiocheno et Rufo Thessalonicensi miserat, docens nihil obstare, etc., ut supra. Sed neque istud cum historica veritate componi facile potest. Eo quippe anno qui Maximiani ordinationem excepit, obiit Coelestinus, et antea Joannes Antiochenus Ephesinae synodi sententia submotus ab Ecclesiae communione, ad obitum usque Coelestini ab ea segregatus permansit. Hunc autem papam ad episcopum, synodi sententia quam ipse confirmarat segregatum, litteras pacis et communionis indices dedisse quis sibi persuadeat?

22. Ultro largiar, hoc Coelestinum scribere tum potuisse, nihil scilicet vetare quominus Proclus Cysicenis [Col. 0563D] ordinatus, sed ab his numquam admissus, Ecclesiae Constantinopolitanae praeficeretur. At in animum numquam inducam meum, ut Romanus pontifex, cujus scripta summum paternorum statutorum intemerate servandorum studium ubique spirant, praeter disciplinam a decessoribus suis studiose commendatam, et a successoribus per multa saecula constanter custoditam, nulla exigente necessitate scripserit, ut non solum is qui nominatus sit (nec admissus), sed etiam qui re ipsa existat episcopus, ad aliam Ecclesiam transferatur. Non ignorabat Coelestinus hoc postremum conceptis verbis vetitum esse, non modo a Nicaena synodo can. 16, Sardicensi can. 1 et 2, Capuana in concilio Carthaginensi III, can. [Col. 0564A] 38, laudata, verum etiam a decessoribus suis Julio I epist. 1, n. 5, Damaso epist. 5, n. 4, et epist. 6, n. 3, Siricio epist. 10, n. 16. Neque is erat ut, istud callens, aliud vel praeciperet vel permitteret.

23. Non respuenda tamen prorsus Socratis narratio. Neque inficiandum Theodosio exhiberi potuisse Coelestini litteras, quibus quominus Proclus ad sedem assumeretur Constantinop. Ecclesiae, nihil obstare probaretur. Perigenes Patrensibus olim ordinatus, sed ab iis rejectus, postmodum a Corinthiis in episcopum cooptatus, apostolicae sedis auctoritate concessus iis fuerat. Exinde Perigenis causam, ut apostolicae sedis judicio finitam, Coelestini decessor Bonifacius a nullo instaurari aut retractari permisit. Ipse Coelestinus tertiam ex epistolis suis Perigeni [Col. 0564B] nominatim ut inter primarios Illyrici episcopos locum tenenti inscripsit. Cum igitur de Procli electione ageretur, ne cui haereret ob canonem quondam ei objectum scrupulus, opportune in medium proferri potuit epistolae hujus exemplum, ex quo exploratum esset, Proclum ad Ecclesiae Constantinop. episcopatum licere transferri, cum Coelestinus, cujus decretis Ephesina synodus tantum reverentiae detulerat, hujusmodi translationem manifeste approbasset. Quod quidem ex aliorum relatione audiens Socrates, et facta omnino diversa, non insueto sibi more, conjungens atque confundens, id Coelestinum in celebribus illis litteris (Coelest. epist. 12), quas etiamnum habemus, et in quibus nihil simile legimus, ad Cyrillum, Joannem et Rufum missis docuisse sibi [Col. 0564C] persuasit. Id vero in animum suum eo induxit facilius, quo praeconceptae in gratiam translationis episcoporum opinioni, quam data opera lib. VII cap. 36 tuetur, magis faveret.

24. Majori fide dignus videtur idem scriptor in eo quod lib. VII c. 10 tradit: Coelestinus quoque Novatianis ecclesias quas Romae habebant ademit, et Rusticulum eorum episcopum clam in privatis aedibus plebem colligere compulit. Quibus et hoc addit: Etenim et ad id usque temporis Novatiani Romae plurimum floruerant, cum multas ibi ecclesias possiderent, et maximam populi multitudinem in eis colligerent. Jam antea tamen, ipso Socrate ibid. c. 9 teste, Innocentius eosdem haereticos persequi coeperat, eisque multas ecclesias eripuerat.



§ II. Decreta Coelestino ascripta.
[Col. 0564D]

25. In libro pontificali Coelestinus constituisse dicitur, ut psalmi David CL ante sacrificium psallerentur, quod antea non fiebat; sed tantum Epistolae Pauli et sanctum Evangelium. Verum etiamnum habemus homilias et conciones quibus Patres etiam Coelestino antiquiores psalmos aliasque ab Evangeliis aut Pauli Epistolis Scripturas explicant, quae populis, dum ad sacrificium celebrandum convenirent, recitatae fuerant.

26. Quatuor alia decreta in editionibus conciliorum a Crabbio ac deinceps vulgata sunt velut ex Gratiano excerpta. Primum ex illis ita expressum, Nullus primas, nullus metropolitanus, nullusque reliquorum [Col. 0565A] episcoporum, alterius adeat civitatem, etc., notatur ut a Gratiano 9, quaest. 2, c. 3, Coelestini nomine prolatum. Sed Crabbium, aliqua Gratiani falsa editione deceptum, temere secuti sunt caeteri conciliorum editores. Apud ipsum enim Gratianum loco citato, ut apud Ivonem part. V c. 102, et Burchardum lib. I cap. 66, aliosque canonum compilatores, non ascribitur Coelestino, sed Callisto, in cujus epistola 2, ab Isidoro Mercatore conficta totum reipsa legitur.

27. Alterum ex Gratiano 30, quaest. 1 cap. 9 ita refertur: Si quis sacerdos cum filia spiritali fornicatus fuerit sciat se grave adulterium commisisse. Idcirco femina, si laica est, omnia derelinquat, et res suas pauperibus tradat, et conversa in monasterio Deo usque [Col. 0565B] ad mortem serviat. Sacerdos autem qui malum exemplum dedit hominibus, ab omni officio deponatur et peregrinando duodecim annis poeniteat. Postea vero ad monasterium vadat, ibique cunctis diebus vitae suae Deo serviat.

28. Huic affine est tertium, quod eidem Gratianus eodem nomine proxime subjicit in hunc modum: Non debet episcopus aut presbyter commisceri cum mulieribus quae ei sua confessae fuerint peccata. Si forte, quod absit! hoc contigerit, sic poeniteat, quomodo de filia spiritali, episcopus quindecim annis, [Col. 0566A] presbyter duodecim; et deponatur, si tamen in conscientiam populi devenerit.

29. De duobus illis decretis hoc non ambigendum videtur ea simul et ab eodem parente fuisse edita. Neque illud iis qui aliquam ecclesiasticae disciplinae notitiam perceperunt, minus est perspicuum, hujusmodi decreta in Coelestini nostri aetatem minime convenire. Tum a gradu suo dejiciebantur episcopi vel presbyteri lapsi: sed publica eis poenitentia non imponebatur certo annorum numero exigenda. Longe minus tunc obtinuerat usus ut haec poenitentia peregrinando persolveretur. Multo autem magis Coelestini III quam Coelestini I aevo consuetudo ista congruit.

30. Postremum, quo viri qui binam duxerit uxorem, [Col. 0566B] quae vera sit uxor decernitur, et quo parentes, fratres et cognatos in matrimonio contrahendo vel dirimendo testes adhiberi posse definitur, Gratianus 35, quaest. 6, cap. 2, velut a Palea Coelestino attributum ita describit: Videtur nobis quod secunda, quam contra prohibitionem Ecclesiae duxit, non sit uxor, etiamsi primam non haberet desponsatam, etc. At in Gregorii IX Decretalibus lib. IV, tit. 18, c. 3, Clementi III, restituitur, notaturque ad marginem illud olim Coelestino III fuisse ascriptum.




ANNO DOMINI CDXXXVIII.
ANTONINUS HONORATUS, EPISCOPUS CONSTANTINENSIS.



PROLEGOMENA.




[Col. 0565]
SCHOENEMANNI NOTITIA HISTORICO-LITTERARIA IN ANTONINUM.
(Schoen. Biblioth. Hist. litt. tom. II.)



§ I. Vita.
[Col. 0565C]

Antoninus Honoratus seu, ut alibi audit, Honoratus Antoninus, Constantinensis in Africa episcopus, vixit tempore persecutionis quam Gensericus rex Vandalorum in catholicos excitaverat, et Arcadium quemdam Hispanum ob fidem in exsilium pulsum, per epistolam consolatus et ad graviora perferenda exhortatus est.



§ II. Scripta.

Restat hodie illa Epistola, ad labores pro Christo ferendos exhortatoria, gravis et elegans, quam recte Baronius antiquum illum apostolicum characterem redolere ait, scripta ferme intra annos 437-440.



§ III. Editiones.

Edita est primum a Sichardo an. 1528, et post [Col. 0566C] varias in Bibliothecis Patrum repetitiones emendatior facta et illustrata est a Theodorico Ruinarto, hoc indice teste.



SAECULO XVI.

1528. Basileae, apud Henr. Petr.; in-fol. Antonini episcopi Constantinensis ad Arcadium exsulem consolatoria; in Joan. Sichardi Antidoto contra omnes haereses, fol. 241, 242.

1556. Basileae, apud eumdem; in-fol. Antonini . . . . ad Arcadium actum in exsilium a Genserico Vandalorum rege consolatoria; in Joan. Heroldi Haeresiologia, p. 702-704.

1575. Parisiis, apud Mich. Sonnium; in-fol. Eadem in Biblioth. Patrum Bigneana tom I.

1589. Parisiis; in-fol. Antonini ep. Constantinensis episc. ad Arcadium actum in exsilium a Genserico [Col. 0567A] rege Vandalorum Epistola consolatoria; in Bibl. PP. Bign. editionis secundae tom. III.

1595. Romae, ex typogr. Vat., in-fol. Epistola Antonini ep. Constantinae ad Arcadium; in Card. Baronii Annalibus ad an. 437 primae editionis tom. IV (qui totus accurate recusus est in eadem typographia an. 1607) pagg. 659-61; in Coloniensi 1624 tom. V pp. 743-45; et Mansiana tom. VII (Lucae, 1741) pp. 499-501.



SAECULO XVII.

1618. Coloniae Agrip.; in-fol. Antonini . . . . Epistola consolatoria ad Arcadium quemdam a Genserico Gothorum rege in exsilium actum; in M. Bibl. PP. tom V, part. III.

[Col. 0568A] 1644 et 1654. Parisiis; in-fol. Antonini. . . ad Arcadium exsulem Epistola consolatoria; in Bibl. PP tom. III.

1677. Lugduni, apud Anissonios; in-fol. Antonini Honorati ep. Constantiniensis Epistola consolatoria et ad labores pro Christo ferendos exhortatoria; in Max. Bibl. PP. tom. VIII p. 665 sqq.

1694. Parisiis, ex typis Theodor. Muguet; in-8o Honorati Antonini Constantiae in Africa episcopi Epistola cohortatoria ad Arcadium pro fide exsulantem, sub Genserico Vandalorum rege Ariano; in Theodorici Ruinarti Historia persecutionis Vandalicae part II, cap. 4, pp. 433-39.




[Col. 0567]
ANTONINI HONORATI CONSTANTINIENSIS EPISCOPI EPISTOLA CONSOLATORIA AD ARCADIUM ACTUM IN EXSILIUM A GENSERICO REGE VANDALORUM.
(Max. Biblioth. Bign. tom. VIII.)
(C)

[Col. 0567B] Perge, fidelis anima, perge; et confessor unitatis, gaude, quia pro nomine Christi pati meruisti contumeliam, sicut apostoli cum flagellati sunt. Ecce jam serpens ille sub pedibus tuis jacet, ipse confligere potuit; sed ipse cecidit, quia te elidere non potuit. Rogo te, preme caput ejus; non surgat isto in agone martyrii, nemo te commoveat. Ecce gaudet Christus et inspicit te; laetantur angeli, et adjuvant te: turba daemonum calcaneum tuum observat; ne deficias, ut daemones qui nunc lugent, gaudeant. Tecum est omnis chorus martyrum praecessorum tuorum; exspectant te martyres et defendunt, et coronam extendunt. Rogo te, tene quod tenes, ne alter accipiat coronam tuam (Apoc. XXXI). Quantum temporis est quo pugnaturus eris! et quantum temporis erit quo [Col. 0567C] in aeternum, victurus eris! Jam coepisti, perfice: hodie apparet cur pateris; Dominum nihil latet; non te fallat diabolus in causa, cum tibi ingerit nebulam; hoc vult ne charissimus patiaris. Verum, frater, habes certamen; integra est ista confessio: Si mortuus fueris, certus esto, martyr eris.

Job non attendit uxorem, et ideo vicit; non familias, non divitias, non amicos, et merito superavit. Adam mulierem suam plus satis dilexit, et ideo tam lacrymabiliter cecidit. Sic dicit Dominus: Qui non dimiserit patrem, aut matrem, aut uxorem, aut filios, aut filias propter me, non est meus discipulus (Marc. X). Quid, si conditione vitae mortuus esses, uxor te aut familia habuit revocare? Nam quem tenuisti, ipsum attende, ipsi haere; tene eum fortiter, ne dimittas. [Col. 0567D] ne respexeris retro ad uxorem aut familiam. [Col. 0568B] Sursum cor, perfectam inchoasti pugnam. Ipse archangelus qui cecidit, dimicat; ipse tecum luctatur; sed tecum est Pater et Filius et Spiritus sanctus. Vide ne timeas, adjuvat te ut coronet te. Septem filios Machabaea mater pro Christo misit ad mortem. Ante eam cruciabantur, et ipsa magis eos hortabatur ut morerentur: ipsa autem post filios occisos, ecce jam exsultat cum filiis coronata. Respice quia in utero matris Deus te fecit; ipse tibi spiritum et animam dedit, ipse te ornavit ratione et sapientia. Ipse coelum fecit et terram, et omnia quae in eis sunt. Sic te vult suscipere pro fide morientem, ut tibi plenam exhibeat majestatem. Respice mundum: periturus est. Respice solem et lunam et stellas: et ipsa solvenda sunt. Conflige fortiter pro anima tua, quae aut [Col. 0568C] semper vivit aut semper perit. Ecce dimissa sunt tibi peccata tua; et omnes iniquitates tuas Deus pro hac pugna delebit, quascumque usque hodie committere potuisti.

Audi de hac re Ezechielem prophetam dicentem: Quacumque die iniquus conversus fuerit ab iniquitate sua et fecerit justitiam, omnes iniquitates ejus non memorabor ultra, dicit Dominus (Ezech. III). Justitia tua, fides tua (quia justus ex fide vivit [Rom. I, Hebr. X]), tribulatio, exspoliatio, exsilium, remissionem tibi contulit peccatorum; mors autem aperit tibi regna coelorum. Qualis eris cum te cum sancto Stephano videris? Qualis eris cum Petrum et Paulum, quos rogare solebas ut patronos, habebis amicos? Christum mox tua anima videbit; et corpus tuum erit in refrigerio [Col. 0568D] resurrectionis, ut et ipsa caro videat quod tua [Col. 0569A] anima cum exierit mox videbit. Fremit diabolus, gaudet Christus. Roga, plora, posce auxilium; et mox accipies in mente solatium. Time poenas aeternas, ubi semper ardetur, ubi semper in tenebris et corpus et anima cruciatur, ubi cum diabolo anima et corpus in aeternum exuritur. Gehennas expavesce, et Christum modo tene. Modo est ut aut vivas aut pereas. Nemo te recuperabit si in ista pugna defeceris. Et quid tibi prodest, si diabolo consenseris, et mox corpus amiseris? Aut nescis quia vita corporis tui in potestate est Dei tui, qui tibi confestim auferre potest carnem, si dereliqueris fidem? Quidam Christianus dum pro fide in eculeo torqueretur, retulit astitisse sibi angelum splendido vultu, cum linteo aqua perfuso, qui ei aquam in faciem spargeret [Col. 0569B] et linteo detergeret. Donec tortus est iste, angelus non recessit, consolans eum et refrigerans eum. Confessor autem Christi poenas quas sustinebat penitus non sentiebat. Minus tormenta sentiuntur quando pro Christo pugnatur, quia virtus animi superat dolores mundi; et cum invocata fuerit divinitas, mitigatur tormentorum acerbitas. Ecce pro homine tentus es; et afflictus non perdes fidem, etiam si amiseris carnem. Exhibe Deo hanc perseverantiam, et ne valde timeas poenam; aut enim grandis erit, et cito finietur; aut levis erit, et non valde cruciabitur anima. Tu tamen exora, quia luctari coepisti nec defecisti; martyrium inchoasti, custodi animam tuam. Adjuro te per Trinitatis unitatem, pro qua pateris mortem, serva cor tuum, et confirma per Spiritum [Col. 0569C] sanctum, quem in te exsufflare voluisti, et quem in te honorasti. Conflige fortiter per puritatem baptismi, quod contemnere noluisti. Securus esto de corona; securus pugna, donec voluerit tibi Dominus terminare victoriam. Probat modo Deus animum tuum; ibi est oculus Dei: contemplatur te de hora in horam, quid agas, quid cogites, quomodo pugnes, quomodo stes. Si firmum te viderit, gaudet et adjuvat; si infirmum, succurrit et sublevat.

Tu tamen certa pro veritate usque ad mortem; et eris non solum tibi, sed et caeteris in salutem: alioquin a te Deus exiget et tuam animam et alienas. Signifer es Christi; in acie primus ambulas: si tu cecideris, ab aliorum morte non eris immunis. Haec time: nam et, si viceris, pro multorum salute pugnasti, [Col. 0569D] et coronam multiplicem accepisti. Deus unus est, Deus non potest esse minor, Deus non potest immutari. Scis ista, tene fortiter veritatem. Audi autem breviter quod praemisi. Deus unus est: Pater et Filius et Spiritus sanctus, et tamen ad solum Christum pertinet caro. Nempe aliud est anima, aliud ratio: et tamen in anima est ratio. Et una est anima; sed aliud anima agit, aliud ratio: anima vivit, ratio sapit. Ad animam pertinet vita; ad rationem pertinet sapientia: et tamen nec anima est sine ratione, nec ratio sine anima; et cum unum sint, anima sola suscepit vitam, ratio sola suscepit sapientiam. Sic Pater et Filius, licet unum sint, et unus Deus sit, tamen ad soum Christum pertinet caro, sicut ad solam rationem [Col. 0570A] pertinet sapientia, licet non recedat ab anima. Ecce igitur in sole calor et splendor in uno radio sunt, sed calor exsiccat, splendor illuminat: aliud suscipit calor, aliud suscipit splendor, licet ab invicem calor et splendor non possint separari. Suscepit ergo splendor illuminationem, non fervorem; suscepit calor fervorem, non illuminationem.

Aliud ergo singulariter agunt, et tamen ab invicem non recedunt. Sic et Filius suscepit solus carnem, et tamen non deseruit Patrem, nec se divisit a Patre. Filius itaque suscepit carnem in proprietate, et tamen et Pater et Spiritus sanctus non defuerunt majestate. In divinitate aequalitas, in carne Filii proprietas: nec tamen ab eo Patris aut Spiritus sancti recessit divinitas. Carnem suscepit Christus, numquid [Col. 0570B] a Patre aut a Spiritu sancto recessit? Ergo vera est unitas. Implevit autem carnem Christi, et Pater et Spiritus sanctus; sed majestate non susceptione. Vis scire quia in eo fuit Pater: Non sum solus, inquit Christus, sed et Pater mecum est (Joan. XVI). Audi de Spiritu sancto, quia, quod cum eo erat, evangelista referat: Jesus plenus Spiritu sancto regressus ad Jordanem (Luc. IV). Ecce solus Christus suscepit carnem, et tamen Pater et Spiritus sanctus non defuerunt majestate. Si coelum et terram implent, carnem Christi deserere non potuerunt, quando in divinitatis unitate manserunt.

Ad hoc, citharam respice, ut musicum melos sonis dulcibus reddat: tria pariter adesse videntur, ars, manus et chorda. Ars dictat, manus tangit, resonat [Col. 0570C] chorda. Tria operantur, sed sola chorda resonat quod auditur. Nec ars nec manus sonum reddunt, sed eum cum chorda pariter operantur. Sic nec Pater nec Spiritus sanctus suscipiunt carnem, sed tamen cum Filio pariter operantur. Sonum sola chorda excipit, carnem solus Christus accepit. Operatio in tribus constat; sed quomodo pertinet ad solam chordam soni redditio, sic pertinet ad solum Christum carnis humanae susceptio. Haec a parvo in grandi moerore posito, ut quaecumque dicta sint, vix cordi meo occurrere potuerunt. Haec est recta regula fidei. Pro hac si quid tibi contigerit, martyrium perfecisti. Christus alapas accepit, Christus sputa aliena sustinuit, Christus felle et aceto potatus est, Christus spinis coronatus est, Christus crucifixus est, et inter [Col. 0570D] latrones iniquos deputatus est justus; Christus lancea perforatus est, Christus haec pro culpa tua, quanto magis tu firmus stare debes pro anima tua, ut nemo tollat coronam tuam. Jam in stadio es; calca fortiter, ne timeas; nihil paveas, nihil penitus pertimescas, quia omnis pro te Ecclesia deprecatur ut vincas. Exspectat te Ecclesia catholica martyrem suum, ut honorificet sicut Stephanum suum. Vide ne confundas nos in hoc saeculo. Vide ne humilies nos in conspectu adversariorum. Sustinet tecum Dominus Christus, sustinet tecum Ecclesia. Esto securissimus de corona; non timeas penitus praeterita quaecumque committere potuisti peccata.




ANNO DOMINI CDXXXII-XL.
S. XYSTUS III PAPA.



PROLEGOMENA.




[Col. 0571]
NOTITIA LIBRI PONTIFICALIS.
(Ex Nova et Ampliss. Coll. Concil. D. Mansi tom. V.)

[Col. 0571A] Sixtus [(a) 3Kb] natione Romanus, ex patre Sixto [Ballerini Xisto], sedit annis 8, diebus 19 [(b) 1Kb] . Hic post annum unum et menses 8 incriminatur a quodam Basso [(c) 1Kb] . Eodem tempore audiens hoc Valentinianus Augustus, jussit concilium et sanctam synodum congregari. Et facto conventu, cum magna examinatione, per judicium synodicum purgatur a 56 episcopis. Et condemnatur Bassus a synodo, ita tamen, ut ultimo die viaticum ei non negaretur propter humanitatem [In ms. Lucensi deest propter humanitatem] pietatis Ecclesiae. Hoc audiens Valentinianus Augustus, cum matre sua Placidia Augusta, furore sancto commoti, proscriptione Bassum condemnaverunt, et omnia praedia facultatum ejus, Ecclesiae catholicae sociavit [Baller. sociarunt]. Qui Bassus nutu divino [Col. 0571B] intra tres menses defunctus moritur. Cujus corpus [Col. 0572A] Sixtus episcopus cum linteaminibus et aromatibus manibus suis tractans, recondidit, et sepelivit ad beatum Petrum apostolum in cubiculo parentum ejus. Hic fecit Basilicam Sanctae Mariae [(d) 2Kb] matris Domini, quae ab antiquis Liberii cognominabatur, juxta macellum Libyae, ubi et obtulit haec: Altare argenteum purissimum pensans libras 300; patenas argenteas 3, pensantes libras 60: amas argenteas quatuor, pensantes libras 60; scyphum aureum purissimum, pensantem libras 12; scyphos argenteos 5, pensantes libras 50; calices ministeriales aureos 2 [Baller. tres], pensantes singulos libras singulas; calices ministeriales argenteos 10, pensantes singulos libras 3; aquamanulos argenteos, pensantes lib. 8; coronam faram ante altare argenteam, pensantem [Col. 0572B] libras 30; coronas farales 34, argenteas, pensantes [Col. 0573A] singulas libras 10; candelabra argentea 4, pensantia singula libras 20; thymiamaterium argenteum, pensans libras 5; canthara cerostrota orichalcea 24, pensantia singula libras 15; possessionem Scavirianam [Ms. Lucensi Scaurianam] in territorio Cajetano [Lucens. Getano], praestantem cum omnibus adjacentibus attiguis solidos 312 et tremissem; possessionem Marmoratam in territorio Praenestino, praestantem solidos 92; possessionem Celeris in territorio Asiliano [Lucens. Filiano], praestantem solidos 111 et tremissem; domum Palmatii intra urbem, juxta inibi basilicam cum balneo et pristino, praestantem solidos 154 et siliquas 3; domos Claudii in Sicimino [Lucens. Sicinum], praestantes solidos 104; cervum argenteum fundentem aquam in fontem baptisterii, [Col. 0573B] pensantem libras 20; omnia vasa sacra baptismi argentea, pensantia libras 15; coenacula aregiae [(a) 1Kb] gradorum adhaerentia basilicae, vel quidquid intrinsecus esse videtur. Hic ordinavit de argento confessionem beati Petri apostoli, quae habet libras 400. Hujus supplicatione obtulit Valentinianus Augustus imaginem auream cum duodecim portis, et duodecim apostolos, et Salvatorem gemmis pretiosissimis ornatum supra [Lucens. ornatum quem voti gratiae (sic) suae supra] confessionem beati Petri apostoli. Fecit et Valentinianus Augustus ex rogatu Sixti episcopi fastigium argenteum in basilica Constantiniana, quod a Barbaris sublatum fuerat [(b) 1Kb] , pensans libras 1610 [Lucens. 11]. Hujus etiam temporibus fecit Valentinianus Augustus confessionem beati Pauli apostoli [Col. 0573C] ex argento, quae [Baller. quod] habet libras 200. Item fecit Sixtus episcopus confessionem beati Laurentii martyris cum columnis porphyreticis, et ornavit transennam [Lucens. ornavit platonius transennam; Baller. exedram; al. suggestum], et altare et confessionem sancti martyris Laurentii de argento [Col. 0574A] purissimo. Fecit altare, pensans libras 50; cancellos [Lucens. purissimo pensans lib. 50; cancellos] argenteos supra platonias porphyreticas, pensantes libras 300; absidem supra cancellos cum statua beati Laurentii martyris argenteam, pensantem libras 200. Fecit autem basilicam beato Laurentio, quod Valentinianus Augustus concessit [Baller. consensit] [(c) 2Kb] ubi et obtulit haec: patenas argenteas 3, pensantes singulas libras 15 [Baller. 20]; amas argenteas 3, pensantes singulas libras 15; scyphos argenteos 4, pensantes singulos libras 8; scyphum singularem aureum, ornatum de margaritis, pensantem libras 10; lucernam nixorum [Baller. lychnorum] decem auream, pensantem libras 10; calices argenteos ministeriales 12, pensantes singulos libras [Col. 0574B] 2; aquamanulos argenteos, pensantes libras octo; ministerium ad baptismum vel poenitentiam, ex argento libras quinque; concham aurochalceam, pensantem libras 20; coronas argenteas farales 30, pensantes singulas libras sex; fara canthara tria ex argento, pensantia singulas libras quindecim; candelabra argentea duo, pensantia singulas libras triginta; canthara cerostrota aerea in basilicae gremio viginti quatuor; fara aerea 60. Hic fecit in basilica Constantiniona ornamentum super fontem, quod ante non erat, id est, epistylia marmorea, et columnas porphyreticas erexit, quas Constantinus Augustus congregatas dimisit, et jussit ut erigerentur, quas et versibus exornavit [(d) 2Kb] . Hic fecit platoniam in [Col. 0574C] coemeterio Callisti via Appia, ubi nomina episcoporum et martyrum scripsit commemorans [Baller. cum memoriis]. Hic fecit ordinationem in urbe Roma per mensem Decembrem, presbyteros viginti octo, diacones duodecim, episcopos per diversa loca quinquaginta duos, qui etiam sepultus est [(e) 2Kb] via Tiburtina [Col. 0575A] in crypta juxta corpus beati Laurentii [Baller. ad S. Laurentium] V kalendas Aprilis. Et cessavit [Col. 0576A] episcopatus dies viginti duos [(a) 1Kb] .




[Col. 0575]
NOTITIA GALLANDII.
(Ex Bibl. Vett. Patr. Galland. tom. IX.)

[Col. 0575B] 1. Coelestino qui anno 432, exeunte Julio, ex hac vita migravit, Xistus paulo post sufficitur atque in Romanam sedem evehitur. Qui cum Aetio et Valerio coss. creatus fuerit pontifex, postquam annis 8 et diebus 18 pontificatum gessisset, anno demum 440, Valentiniano augusto V et Anatolio coss. e vivis excessit, ut ex Prosperi Chronico erudimur [(a) 1Kb] . De die autem et mense quo sive fuerit ordinatus, sive supremum diem clauserit, haud concors est eruditorum sententia. Alii enim ejus ordinationem die 31 Julii, quae in diem Dominicam incidebat, mortem vero die 18 Augusti consignandam censent [(b) 1Kb] . Alii autem paulo aliter. »In libro Pontificali, ait vir doctus [(c) 1Kb] , cui pervetustum exemplar Corbeiense aliique Romanorum pontificum veteres catalogi ac [Col. 0575C] Prosper, saltem in novissima editione, concinunt, idem pontifex annis 8 ac diebus 18 Ecclesiae praefuisse dicitur. Quapropter Antonius Pagius ejus ordinationem in mensis Julii anni 432 vigesimam quartam quae dominica erat, et obitum in 11 diem mensis Augusti anni 440, differt [(d) 1Kb] ; fultus praesertim verbis Prosperi, qui eo defuncto quadraginta et amplius diebus exspectatum tradit, ut in illius locum sufficeretur. Major tamen esset cum praedictis Prosperi verbis consensio, si Xystum circa Julii exitum obiisse poneretur.« Haec ille.

2. Pontificatum iniit summus antistes, ait Prosper [(e) 1Kb] , totius Urbis pace et consensione mirabili. Cujus quidem rei testem locupletem, ipsummet Xystum habemus. Scribens enim ad Cyrillum Alexandrinum [Col. 0575D] [(f) 1Kb] : Quali autem omnium concordia, inquit, per divinae Providentiae dispensationem, haec nostra facta fuerit ordinatio, ubi sanctitas vestra didicerit tum ex nostris litteris, tum ex relatione fratrum; omnino gratiam praebenti Domino pro nobis habitura [Col. 0576B] est, dilectissime frater, ut proprii doni custos, ecclesiasticam pacem conservare dignetur. Praeterea illud quoque praeclarum tunc accidit, quod ejus ordinationi totus Oriens quodammodo interfuerit, quippe quae peracta sit praesentibus Hermogene ac Lampetio episcoporum Orientalium legatis. Sic enim in eadem ad Cyrillum epistola loquitur sanctus pontifex [(g) 1Kb] : Gratiam habentes Dei nostri circa nos humanitati, quod eo tempore quo nos ad supremum sacerdotii apicem vocare dignatus est, concessit nobis secundum pietatem tuam, praesentiam sanctorum fratrum et coepiscoporum nostrorum Hermogenis et Lampetii; necessario ad vestram fraternitatem per eos has litteras dedimus, testes ordinationis nostrae. In his enim omnes vos a quibus illi missi fuerunt, astitisse credidimus: [Col. 0576C] quandoquidem nullatenus intervallo separantur, quos connectit gratia spiritalis.

3. Magnam sui nominis celebritatem consecutus est Xystus, cum adhuc presbyteri munere fungeretur. Primus enim adversus Pelagianos coram frequentissimo populo anathema pronuntiavit, ut ait Augustinus ad ipsum presbyterum Xystum rescribens [(h) 1Kb] : qui et alibi testatur [(i) 1Kb] , ejus litteras, breviores licet, hac de re ad beatissimum senem Aurelium per Leonem acolythum missas, exsultanti alacritate ab se fuisse descriptas, et aliis quibuscumque poterat magno studio perlectas. Quid enim, subdit, gratius legi vel audiri potest, quam gratiae Dei tam pura defensio adversus inimicos ejus ex ore ejus qui eorumdem inimicorum magni momenti patronus [Col. 0576D] ante jactabatur? Deinde acceptis paulo post de hoc ipso argumento ejusdem Xysti presbyteri prolixioribus litteris fidei suae sinceritate plenis, magna perfusus est animi laetitia sanctus Doctor: qui statim doctissimam ad ipsum Xystum perscripsit epistolam [(j) 1Kb] , [Col. 0577A] in qua catholicae doctrinae adversus Pelagianos assertae summa capita exhibuit, haec sub initium adjiciens [(a) 1Kb] : Itaque, frater charissime, quamvis non te videamus oculis carnis, animo tamen in fide Christi, in gratia Christi, in membris Christi tenemus, amplectimur, osculamur.

4. Hujusce Augustinianae epistolae fragmentum recitat Prosper; qui pastoralem Xysti vigilantiam laudans, ista praemittit [(b) 1Kb] : Confidimus Domini protectione praestandum, ut quod operatus est in Innocentio, Zosimo, Bonifacio, Coelestino, operetur in Xysto; et in custodia Dominici gregis haec sit pars gloriae huic reservata pastori, ut sicut illi lupos abegere manifestos, ita hic depellat occultos: illo auribus suis doctissimi senis (Augustini) intonante sermone, quo collaborantem [Col. 0577B] secum hortatus est, dicens [(c) 1Kb] : »Sunt enim quidam qui justissime damnatas impietates adhuc liberius defendendas putant: et sunt qui occultius penetrant domos, et quod in aperto clamare jam metuunt, in secreto seminare non quiescunt. Sunt autem qui omnino siluerunt, magno timore compressi; sed adhuc corde retinentes quod ore proferre non audent; qui tamen esse fratribus possunt ex priore ipsius dogmatis defensione [Col. 0578A] notissimi. Proinde alii severius coercendi, alii vigilantius vestigandi; alii tractandi quidem lenius, sed non segnius docendi: ut si non timentur, ne perdant; non tamen negligantur, ne pereant.«

5. Prosperi vota rebus praeclare gestis comprobavit Xystus in Petri cathedra constitutus. Id porro cumulate satis testantur ejus epistolae, quas Coutantium secuti rursum edidimus: ex quarum una locum recitans Vincentius Lirinensis, haec habet [(d) 1Kb] : Ad extremum adjecimus . . . apostolicae sedis auctoritatem, . . . scilicet sancti papae Xysti, qui nunc Romanam Ecclesiam venerandus illustrat . . . . . Ait ita sanctus papa Xystus in epistola quam de causa Nestorii Antiocheno misit episcopo [(e) 1Kb] : »Ergo, inquit, quia, sicut ait Apostolus, fides una est quae evidenter [Al. et vincenter] [Col. 0578B] obtinuit, dicenda credamus, et tenenda dicamus.« Quae sunt tandem illa credenda et dicenda? Sequitur, et ait: »Nil ultra, inquit, liceat novitati, quia nihil addi convenit vetustati. Perspicua majorum fides et credulitas nulla coeni permixtione turbetur.« Omnino apostolice: ut majorum credulitatem perspicuitatis lumine ornaret, novitias vero profanitates coeni permixtione describeret.




[Col. 0577]
NOTITIA SCHOENEMANNI.
(Ex Schoen. Bibl. Hist. litt. tom. II.)



§ I. Vita Xysti papae.
[Col. 0577C]

Ortu Romanus, Coelestino successit anno 432, ordinatus secundum Baronium 26 die Aprilis, Pagio judice die 24 mensis Julii. Hic dum adhuc in presbyterio constitutus esset, odio in Pelagium et Coelestium nomen suum inclytum fecit. Nam cum nescio quo pacto fama aliqua suborta esset, Xystum non solum Pelagii doctrinae favere, sed ipsorum etiam Pelagianorum amicum ac patronum esse: adeo animo incensus est ad hanc calumnian diluendam, ut primus in concilio Coelestii causa a. 418 habito anathema in eum pronuntiaret. Mox etiam litteris ad Augustinum et Alypium scriptis doctrinam suam de gratia ita explicavit, ut ille sibi magnopere eam probari atque placere epistolis etiamnum superstitibus significaret. [Col. 0577D] Quae omnia ei non potuerunt non prodesse ad consequendum summum ecclesiasticae dignitatis apicem. Contigit autem, ut in ipsa ordinatione ejus adessent legati Cyrilli Alexandrini aliorumque episcoporum pacis in Oriente componendae causa ad praecessorem ejus missi; quapropter eximie laetatur in epistola ad Cyrillum de ordinatione sua data. Cyrillo enim et Ephesini concilii placitis Coelestini exemplo fortiter adhaesit frustraque ab iisdem eum alienare conati sunt Eutherius Thyanensis et Helladius Tarsensis, episcopi, licet vere non minus quam graviter ipsi scripsissent, Nestorium aeque ac alios episcopos injuste esse damnatos, duodecim Cyrilli capitula blasphemam [Col. 0578C] esse novitatem universae scripturae contrariam, legitimasque et antiquas sanctorum Patrum traditiones anathematizantem, gesta illius concilii sine ratione et legibus et ab ipso principe reprobata omninoque Cyrilli effrenatam in illis fuisse licentiam. Tanto majus ipsi gaudium fuit mutatio Joannis Antiocheni, qui ipso imperatore hortante tandem se sententiae in Nestorium prolatae assentire et Maximianum pro episcopo Constantinopolitano agnoscere professus erat. Inter extremas ejus laudes referre solent, quod a Prospero accepimus, eum Juliani artes, quibus iterum in Ecclesiae catholicae communionem irrepere conatus sit, vigilantia sua elusisse. Obiit ex Baronii calculo die 28 Martii, juxta Pagium, die 11 Augusti, juxta Coustantium vero sub exitum Julii a. 440.



§ II. Scripta Xysti papae.
[Col. 0578D]

Epistolae ejus superstites scriptae sunt: I et II ad Cyrillum Alexandriae episcopum, scr. medio anno 432. Nonnisi ex interpretatione Graeca nobis transmissae sunt, Latine Cotelerius vertit, qui etiam observat priorem, etsi soli Cyrillo inscriptam, revera encycliam fuisse. III, ad eumdem, scr. a. 433. IV, ad Joannem episcopum Antiochenum, scr. eodem anno. V, ad Perigenem Corinthiorum episcopum, scr. anno 435. VI, ad synodum Thessalonicae congregandam, scr. ut et sequens a. 435. VII, ad Proclum Constantinopolitanum episcopum, scr. cum sequenti a. 437. VIII, ad totius Illyrici episcopos.

[Col. 0579A] Deperditarum, quas tum ante pontificatum, tum eo durante scripsit, notitiam praebet Coustantius [(a) 1Kb] . Huic autem Xysto a Jacobo Salonio primum tributi sunt, post etiam a Joanne Garnerio adjudicati, libri tres, de divitiis, de malis doctoribus et de operibus fidei, et de castitate; sed fatendum est eos conjectura magis, quam ullo probabili argumento niti. Idem vero Joannes Garnerius admodum prolixa dissertatione ad Opera Marii Mercatoris id egit [(b) 1Kb] , ut libros Hypomnesticn apud Augustinum in appendice tomi X ed. Benedictinorum vulgatos Xysto huic assereret. Sed refellit eum Natalis Alexander saec. V, pagg. 49 sq. Gesta de Xysti purgatione et Polychronii Hierosolymitani episcopi accusatione, ipsius Xysti jussu collecta, quae Petrus Crabbius in conciliis a se [Col. 0579B] editis primum evulgavit, non solum horrido ac barbaro sermone, sed innumeris etiam in historicam veritatem peccatis inficetum impostorem produnt. Coustantius ex eadem officina prodiisse suspicatur, qua Sinuessanae synodi sub Marcellino, Romanae sub Sylvestro et Liberio gesta, de quibus suis ille locis acutissime et doctissime disseruit, procusa fuerint, nempe Symmachi papae temporibus et in gratiam judicii, quod Romana synodus ineunte saeculo VI de causa hujus pontificis protulit. Itaque haec fraus longe Isidori Mercatoris imposturis est antiquior, qui tamen ipse minime otiosus fuit, sed Xysto III affinxit Epistolam ad Orientales, cui et criminationis Bassi et purgationis Xysti fabulam inseruit, sed quidquid ibi disserit, illud ex uno Anastasio vulgato [Col. 0579C] seu pontificali libro mutuatum esse monet Coustantius.



§ III. Editiones scriptorum Xysti.

Ante Baronium nihil litterarum genuinarum Xysti prostabat. Isidori fetum ediderat Merlinus et iterum Crabbius, fortasse in Romanam quoque Epistolarum Decretalium collectionem receptus fuit. Qua absoluta demum duas epistolas, III scilicet et IV, e mss. exemplaribus Vaticanis nactus est Antonius de Aquino et cum Baronio communicavit, qui in Annalibus ad annum 433 eas proposuit. Post longum satis intervallum quatuor novas V, VI, VII, VIII, in iisdem bibliothecae codicibus deprehendit Lucas Holstenius easque luci dedit card. Barberinius in Collectione Bipartita Romana ex schedis Holstenii post obitum ejus [Col. 0579D] edita. Tandem reliquas duas invenit Cotelerius, sed Graece tantum. Quocirca de suo ille in Latinum vertit, et in Monumentis Eccl. Graecae imprimi curavit, easdemque repraesentarunt Baluzius et Harduinus. Omnibus denique emaculandis et illustrandis manum admovit Coustantius, quem sequitur Gallandius.



SAECULO XVI.

1523. Parisiis; in-fol. Sixti papae decreta, i. e. Epistola ad Orientales ab Isidoro Mercatore conficta; in Jac. Merlini Conciliis T. I; editionis alterius (Coloniae [Col. 0580A] a. 1530, in fol.) folio CXLVI---CLVXXVII; et tertiae (Parisiis, 1535, in-8o) folio CC---CCI.

1538. Coloniae, apud Petrum Quentel; in-fol. Decreta Sixti papae III, seu Epistola ad Orientales; in Conciliis Petri Crabbe, T. I, fol. CCCXVIII---CCCXX. Item Collectiones Sixti papae de Expurgatione sua, quas collegit impetitus a Mariniano et Basso, fol. CCCXXI---CCCXXV.

Haec est prima editio Expurgationis illius Xysti et Polychronii, quam Petrus Crabbius in duobus vetustis, admodum mendosis ac depravatis exemplaribus deprehendit. Quae cum horrida quadam barbarie ita inter se concordarent, ut dissiderent maxime verborum sententiarumque singularum varietate, ille non modo non indignum existimavit utriusque textum, [Col. 0580B] nulla facta mutatione, duabus columnis repraesentare, sed utriusque discrepantias etiam conjecturae ope componere et ad saniorem sensum politioremque orationem reducere nisus est. Atque haec, quam ipse conflavit narratio, medium inter utrasque columnas locum occupat.

1589. Parisiis; in-fol. Sixti III P. M. Liber de divitiis; ejusdem Epistola de malis doctoribus et operibus fidei, et de judicio futuro; ejusdem Liber de castitate ad quemdam vere Christianum; in Bibl. PP. Bign. secundae ed. tomo V.

1591. Romae; in-fol. Sixti papae III Epistola ad Orientales; in Collectione Epistolar. Decret. Pontif. Rom. Ant. Card. Carafae. T. I.

1594. Romae, e typogr. Vat.; in-fol. Sixti papae III [Col. 0580C] Epistolae duae, videlicet: 1o ad Cyrillum Alexandrinum de amoto Nestorio et damnatis ejus haeresibus, gratulatoria; 2o ad Joannem Antiochenum ejusdem argumenti; ex Vaticano codice editae in Baronii Annatibus ad a. 433, num 12-21 tom. V; ed. repetitae a. 1607, pag. 635-37; ed. Colon. Agr. 1624, pagg. 718, 719; ed. Mansianae tom. VII, 451-55. Acta Expurgationis Syxti juxta mendosum exemplar habes ibidem num. 32 seq.



SAECULO XVII.

1606. Coloniae Agripp.; in-fol. Vita, Epistolae et Decreta Sixti papae III; in Conciliis Sev. Binii, T. I, fol. 922-26. Nempe duae insunt ex Baronio et epistola ad Orientales. Acta Expurgationis Sixti juxta ed. Crabbei edita sunt fol. 928-929.

[Col. 0580D] 1618. Coloniae Agr.; in-fol. Sixti papae III Liber de divitiis, malis doctoribus et castitate; in M. Bibl. PP. tom. V, p. II.

1644. Parisiis, e typogr. Regia; in-fol. Vita, Epistolae et Decreta Sixti papae III, cum notis Sev. Binii; in Coll. Regia Conciliorum T. VII, pagg. 1-12.

1662. Romae, typis Jac. Dragondelli; in-8o. Xysti papae III Epistolae quatuor e codd. Vaticanis recens erutae, videlicet: 1o ad Perigenem Corinthiorum episcopum; 2o ad universos episcopos synodo apud Thessalonicam congregandos; 3o ad Proclum; 4o ad universos [Col. 0581A] episcopos per Illyricum consistentes; inter Acta Synodi Rom. sub Bonifacio II a Luca Holstenio producta in Collectione Bipart. Rom. part. I pag. 90 sqq.

1644 et 1654. Parisiis; in-fol. Sixti III P. ascriptus Liber de divitiis et Epistola de malis doctoribus, operibus fidei et de judicio futuro; item Liber de castitate ad quemdam vere Christianum; in Bibl. PP. T. V.

1671. Lutetiae Parisiorum; in-fol. Vita, Epistolae et Decreta Sixti papae III; in Conciliis Labbei et Cossartii T. III: videlicet: 1o ad Cyrillum inter Acta conc. Ephes. part. III, cap. 41, pagg. 1175; 2o ad Joannem Antiochenum, ibidem pagg. 1178, et iterum pagg. 1261, 1262; 3o ad Orientales, pagg. 1263-65. Ibidem incipiunt Acta expurgationis et accusationis Polychronii [Col. 0581B] juxta tres Crabbei editiones usque ad pagg. 1283.

1677. Lutetiae Parisiorum, apud Franc. Muguet; in-4o. Xysti papae Romae, successoris Coelestini, ad Cyrillum Epistolae duae, ex codice ms. Colbertino recens editae Graece cum Latina versione editoris Joan. Bapt. Cotelerii in Monum. Eccl. Gr. T. I, pagg. 42-47. Incipit prior Laetatus sum, alter Gratiam habentes Deo.

1677. Lugduni; in-fol. Sixti III P. M. Liber de divitiis, Liber de castitate, et Epistola de malis doctoribus, quae perperam pridem eidem tribuuntur; in Max. Bibl. PP. T. VII.

1683. Parisiis, apud Franc. Muguet; in-fol. Xysti papae Epistolae duae ad Cyrillum a Cotelerio Gr. et [Col. 0581C] Lat. editae; in nova Conciliorum Collectione Stephani Baluzii T. I, pagg. 657-62.



SAECULO XVIII.

1715. Parisiis, e typogr. Regia; in-fol. Xysti papae III Epistolae tres ad Cyrillum Alexandrinum, quarum duae posteriores Gr. Lat. a Cotelerio editae; et una ad Joannem Antiochenum; in Harduini Conciliis T. I, pagg. 1707-1714.

1721. Parisiis; in-fol. S. Xysti III papae, Epistolae [Col. 0582A] et Decreta, undequaque collectae et chronologice ordinatae, insuper notis criticis et historicis et admonitionibus illustratae a Petro Coustantio, in Epistolis Pontif. Rom. T. I, pagg. 1229-72. Insertae sunt: 1o post secundum, Epistola Joannis Antiocheni ad Xystum, Gr. Lat. scr. circa a. 433, et ibidem; 2o epistola Eutherii Thyanensis episcopi et Helladii Tharsensis ad eumdem, scr. eodem anno. Accedit a pagg. 1273 ad 1280 Notitia reliquorum scriptorum, quae ad Xystum attinent, et in Appendice hujus tomi Gesta Expurgationis Xysti cum notis et admonitione pagg. 111-124. Atque in his omnis haec praestantissima Coustantii opera subsistit. Ex praefatione quidem discimus, magnam adhuc partem ejus in mss. autographis beati auctoris latere, et sperabamus, si [Col. 0582B] non omnem laudati viri lucubrationem aliquis ex congregatione Maurina foras daturus esset, fore tamen, ut in progressu operis splendidissimi, quod nuper Patres isti inchoaverant, collectionem dico omnium Galliae Conciliorum Sirmondiana longe auctiorem et ornatiorem, ea saltem pontificum Romanorum monumenta, quae ad Gallicanam Ecclesiam pertinent, quae sane nec pauca sunt, nec minimi momenti, Coustantii manu perpolita prodirent. Sed fefellerunt, immo abruperunt spem jucundissimam turbulentissima, in quae nunc Gallia incidit tempora.

1761. Florentiae; in-fol. Vita, Epistolae et Decreta Sixti papae III; in Collectione ampliss. Concilior. curante Mansio T. V, pagg. 1150-1156. Scilicet duae [Col. 0582C] priores epistolae non hoc loco, sed inter Acta concilii Ephesini exscriptae sunt. Succedunt hic a pag 1162 Acta Expurgationis, etc.

1773. Venetiis; in-fol. S. Xysti III papae Epistolae et Decreta, quibus nonnulla intexta ad eumdem sanctum pontificem pertinentia ex editione V. C. Petri Coustantii; in Bibl. PP. et SS. Vet. Eccl. Andreae Gallandii T. IX, pagg. 518-532. Additae sunt notae ex Coustantio selectae, accessitque capite 19 Prolegg. dissertatio de Xysto.




[Col. 0581]
XYSTI III PAPAE EPISTOLAE ET DECRETA, Quibus nonnulla intexta AD EUMDEM PONTIFICEM PERTINENTIA.
(Ex edit. Epist. Rom. Pont. P. Coustantii, apud Gallandium Vett. Patr. Bibl. tom. IX.)
(C,S)



MONITUM IN DUAS EPIST. SEQUENTES.
[Col. 0581D]

1. E Graeco exemplari Regiae bibliothecae primum a Joanne Baptista Cotelerio erutae, Latinitate donatae ac Monumentorum Graecorum tomo I vulgatae sunt illae epistolae. Easdem subinde Steph. Baluzius in nova collectione conciliorum pag. 658 recudi curavit. Ambae dubio procul Latine, praesulum Romanorum more, scriptae sunt, licet earum Graeca tantum [Col. 0582D] interpretatio ad nos pervenerit. Utramque vero statim ab ordinatione Xysti conscriptam esse liquet, adeoque anno 432, aut circa initium Maii, si non falsa est vulgaris de die ordinationis hujus papae sententia, aut circa exitum Julii, si Pagii opinio praeferenda est. Utraque satisfacere aggreditur Xystus litteris quas Cyrillus et alii Orientales episcopi, pro componenda Orientis pace, ad decessorem ipsius Coelestinum per legatos miserant. Idcirco forsitan prima non [Col. 0583A] sim liciter Xysti, sed Xysti successoris Coelestini nomine, memorato praeter morem Coelestino, inscribitur. Quamquam hoc fieri potuit, uno antiquarii studio, ut ab aliis Xystis noster distingueretur.

2. Prima non ad Cyrillum tantum, sed et ad alios Orientis episcopos, a quibus destinati fuerant legati, et ad quos scribi legati ipsi petierant, a pari scripta est, licet unum praeseferat Cyrilli nomen; haud dubie quia quod ipsi nominatim inscriptum erat exemplum, unum ad nos pervenit. Hinc neminem movere debent Cyrilli laudes, quas Xystus, nisi ad alios etiam pertinuisset haec epistola, vel tacere, vel aliter efferre debuisset. Eamdem ad Acacium Beroeae episcopum missam esse, nec aliam ab ipso indicari opinamur in Synodico, quod Baluzius post Christianum Lupum nov. coll. concil. recudit, cap. 55 pag. 757, ubi sic loquitur: Episcopus, qui Romae est, unam ad me scripsit epistolam. Et vero inter eos qui a Joanne stabant, aut Cyrillo adversabantur, praecipuus erat ille Acacius. Unde et ipse Joannes cum sua synodo, [Col. 0583B] apud eumdem Baluzium ibid. c. 17 pag. 711, ad Theodosium imp. ita scribit: Haec autem (Cyrilli capitula) sicut vestrum agnovit imperium, et Deo amicissimus et sanctissimus pater noster et episcopus Acacius sanctam synodum per litteras edocuit, quod Apollinarii impietati conveniant. Novit vero haec clare vir, qui centum decem vitae annos explevit, omnem vero [Col. 0584A] vitam in evangelicis certaminibus desudando transegit, et synodis multis interfuit. Alia praeterea Xysto ad Acacium scribendi causa fuit, quod nimirum is, cum Ephesum vocatus prae senio adesse non valuisset, litteras proxime a Joanne memoratas vice sui ad Theodosium misit cum synodo communicandas, quas re ipsa imperator ille perferri Ephesum curavit (Lab. tom. III Concil. pag. 722). Harum Acacii litterarum ipse meminit Theodosius in sacra quam post Nestorii, Cyrilli ac Memnonis depositionem ad synodum scripsit. Cum igitur Xystus Acacium non modo apud Joannem et socios, sed etiam apud imperatorem tantum posse animadverteret; plurimi interesse judicavit ut ad componendam pacem, idoneis conditionibus propositis, ille in primis adduceretur. De nique hanc primam Xysti epistolam notare voluisse videtur Gennadius lib. de Vir. Illustr. ubi ait: Xystus successor Coelestini pro eadem re et ad ipsum Nestorium et ad Orientis episcopos adversus errorem ejus succidendum sententias direxit. Quod si ita est, graviter [Col. 0584B] hallucinatus est ille, cum epistolam ad ipsum Nestorium directam dixit, in qua diserte adversus eum pronuntiat Xystus (Num. 4): Solus igitur ille sit naufragus, quem in tanta caligine propriarum doctrinarum nihil cernentem impietatis fluctus allisit scopulo depositionis.



[a 1Kb] EPISTOLA I
[Col. 0583]

Episcopis Orientis nuntiat unanimi consensu factam esse ordinationem suam; cui et illos in legatis suis interfuisse gratulatur. Cyrilli erga Nestorii sectatores pia petitio laudatur et confirmatur.

[1Kb]

[Col. 0583B] XYSTI III, BEATISSIMI PAPAE ROMAE, SUCCESSORIS COELESTINI, AD CYRILLUM.

1. Gratiam habentes Dei nostri circa nos humanitati, quod eo tempore quo nos ad supremum sacerdotii apicem vocare dignatus est, concessit nobis, secundum pietatem suam, praesentiam sanctorum fratrum et coepiscoporum nostrorum Hermogenis et [Col. 0583C] Lampetii, necessario ad vestram fraternitatem per eos has litteras dedimus [b 39Kb] testes ordinationis nostrae. In his enim omnes vos a quibus illi missi fuerunt, astitisse credidimus, quandoquidem nullatenus intervallo separantur quos connectit gratia spiritalis. Quali autem omnium concordia, per divinae Providentiae dispensationem, haec nostra facta fuerit ordinatio, ubi sanctitas vestra didicerit tum ex nostris litteris, tum ex relatione fratrum, omnino gratiam praebenti Domino pro nobis habitura est, dilectissime frater, ut proprii doni custos, ecclesiasticam pacem conservare dignetur. Deus noster, qui cuncta quae ad se pertinent ita dispensat, ut ne unum quidem deficere permittat, beneficium mihi in occasione fraternitatis dedit. Nam per sanctos consacerdotes nostros [Col. 0583D] Hermogenem et Lampetium qui interfuerunt ordinationi nostrae has litteras mittere visum est ad pietatem tuam, quales utique ad sanctam synodum [c 1Kb] misimus, de seductoribus Nestorii.

[Col. 0585A] 2. Valde igitur, fateor, laetati sumus, quia contigit nobis una eademque opportunitate et quae ad fidem, et quae ad nos ipsos pertinent, communicare. Omnes quippe fratres praesentes habuit ordinatio nostra. Quis enim non interesse visus est, quando Oriens per suos [b 20Kb] legatos aderat, qui quidem spectarunt unum omnium cor, et unam in cunctis animam agnoverunt, consonamque divinae multitudinis vocem? Sic Romana Ecclesia unum suffragium custodivit in institutione praedicatoris fidei, ut in ipsa fidei praedicatione unam semper sententiam servavit.

3. Quoniam ergo sufficit paucis verbis significasse ordinationem meam, nobis loquendum superest de iis quae sanctus frater noster Cyrillus, immemor propriae contumeliae et laborum, postulat. Etenim [Col. 0585B] sufficiunt quae jam a beatae memoriae decessore meo scripta fuerunt de fide, pro qua gaudemus triumphantes secundum auxilium Christi Dei nostri, in quem quaestio mota fuerat. Attamen quoniam pigere non debet, saepe repetere quae salubriter definita sunt, necessarium duxi, scribens nunc ad fraternitatem tuam per sanctos fratres et coepiscopos nostros Hermogenem et Lampetium, haec paucis declarare, quae multo jam sermone olim apostolicae sedis sententia definivit; et ne fatiscat audiens, sed et libenter audiat, quia vicit. Si enim Nestorius [d 1Kb] impiarum disputationum magister libros edidit praedicans subvertenda, quanto magis nos oportet apparere paternae fidei custodes, quae sunt [e 1Kb] subversa omnino auferentes?

[Col. 0585C] 4. Sanctus autem et coepiscopus noster frater antistes Alexandrinorum Ecclesiae, ostendens quomodo et quantam fidei curam gerat, contemnensque contumelias quas gloriose secundum Apostolum passus est (II Cor. XII, 9), magis ordinari Ecclesias, quam se vindicari desiderat. Confestim autem in naufragio laborantibus petit aperiri portum: ejus unius contentus morte, qui cum in imperitia doctor esse videretur, vindicavit sibi Dominici [g 1Kb] temonis gubernacula; sed permanere in sede non potuit, qui docere nescivit. Solus igitur ille sit naufragus, quem in tanta caligine propriarum doctrinarum nihil cernentem, impietatis fluctus allisit scopulo depositionis. Habuit quidem omnes una tempestas; verum, eo qui ista excogitavit submerso, sanari vult caeteros. Est itaque [Col. 0585D] et in nobis eadem sententia. Praestat enim pie [Col. 0587A] circa illos agere, qui erga Deum impie se gerere cessaverint. Unde recipiantur qui voluerint ad rectam viam reverti. De quibus multa loqui opus non est, cum haec pauca sufficiant. Sciant enim [a 26Kb] ecclesiarum ab ipsis occupatarum curam fore, si non ipsi sibi consuluerint, et ea ipsa quae nos, sentire voluerint.

5. De Joanne autem Antiochiae haec definimus debere servari, quae in litteris [b 1Kb] ante missis praescripta sunt, ut noverit futurum se unum catholicorum, si cuncta per synodum [c 1Kb] eversa subvertens, ostenderit se ipsum catholicum sacerdotem. Retine fortiter igitur, cum quae a synodo, tum quae a nobis definita sunt, frater dilectissime. Remittit enim [d 1Kb] frater contumelias quae ei utiles sunt coram communi Domino. [Col. 0587B] Hujusmodi enim contumelia victoria est. Unde aequo animo tulit omnium aculeorum plagas; neque illa eum contristarunt de quibus nunc laetatur, memor quod certaverit propter coronam. Novit enim qualia maneant praemia eos qui talia vicerunt. Exsultet de triumphi hujusmodi societate [e 1Kb] omnis qui reversus fuerit, et animo in eamdem sententiam conspirarit.

6. Haec vero ad vicinorum fratrum notitiam volo mitti per pietatem tuam, ut discant in re tanta etsi olim cuncta plenissime definita fuerint, non cessare aut segnem esse tamen apostolicam sedem, neque enim permittit nos quietos esse ab ejusmodi curis omnium Ecclesiarum sollicitudo.

[Col. 0584B] , .

, , , , [Col. 0584C] , . , , , . , , , , , , . , , , . [Col. 0584D] , , , .

[Col. 0586A] , , , . , [a 10Kb] , , , , [c 9Kb] .

, , , , . [Col. 0586B] , , , , , , , , , , ,

[Col. 0586C] , [f 9Kb] , , , , . , , , , . , , . , . [Col. 0586D] . [Col. 0588A] , . . , . , , .

, , , . , , , . , . [Col. 0588B] . , , . . , .

, , . .




[f 1Kb] EPISTOLA II.
[Col. 0587]

Litteras ei mittit testes ordinationis suae, cui ipsum in legatis interfuisse gavisus est. De Joanne Antiocheno caeterisque Nestorii consortibus quid decretum sit, significat.

[1Kb]

[Col. 0587B] XYSTI III PAPAE AD CYRILLUM.

[Col. 0587C] 1. Laetatus sum in iis quae per epistolam a sanctitate tua indicata sunt mihi de sanctis et coepiscopis [g 1Kb] meis, quos brevis usus et congressio quales quantique essent ostendit. Et forsan minus litteris quas de eis scripsisti credidissemus, nisi earum testimonium vicisset sibi ipsi attestans hominum praesentia. Vidimus vere Domini sacerdotes; vidimus viros plenos gratia spiritali, quae in primis ab ipso conceditur Deo. Sed et ipsos gratiores nobis Dei circa nos judicium effecit. Illos enim praesentes habuit nostra ordinatio. Et in cunctis quae sacerdotem perficiunt ornati, ipsam nobis praesentiam exhibuerunt sanctitatis tuae, quam non sine multo merito, fraterno affectu [Col. 0589A] complectimur. Tantum enim tibi debet orbis Ecclesia, quantum tibi omnes sunt obnoxii, qui utique omnes ubique vicisti.

2. Insistente igitur, et salubriter cuncta suggerente filio nostro Themisone archidiacono, congruas dedimus litteras [a 1Kb] ad fratres et coepiscopos nostros, ad quos petierant praedicti consacerdotes nostri. Sufficiebant quidem illae, quas et antea per Ecclesiae Constantinopolitanae [b 1Kb] clericos, et postea per diaconos tuae sanctitatis plenas omnibus necessariis misi: at nunc [d 1Kb] obsequens tum exspectationi sanctitatis tuae, tum nostrae consuetudini, quae mihi salubriter suggesta sunt, agere non omisi: gratiam habens, et in beneficiis ducens hoc, quod persuasum habeo mihi coelitus donatum fuisse ut de mea ordinatione [Col. 0589B] ac fide eadem ad unanimitatem tuam conseramus verba.

3. De Antiocheno autem et reliquis qui cum eo sectatores Nestorii fieri voluerunt, et de cunctis qui praeter ecclesiasticam disciplinam Ecclesias instituunt, [e 12Kb] jam antea hoc definivimus custodiendum: ut si resipuerint, et cum suo duce rejecerint omnia quaecumque sancta synodus nobis confirmantibus rejecit, redeant in sacerdotum consessum. Sicut enim persistentes prioribus non potuerunt in nostra esse communione, sic volumus eos, propter unitatem ac pacem Ecclesiarum, satisfacientes ut diximus suscipi. Ipsi vero in seipsos invenientur aequam sententiam protulisse, si extra manentes, cum eo [f 1Kb] qui dejectus et expulsus est, tantae impietatis sese ostenderint [Col. 0589C] socios atque participes.

[Col. 0588B] .

[Col. 0588C] , . , . , . . . , , [Col. 0590A] , . , , .

, , . , , [c 12Kb] , , , , [Col. 0590B] , .

, , , , , , , . , , , . , [Col. 0590C] .




MONITUM IN EPISTOLAM SEQUENTEM.
[Col. 0589]

[Col. 0589C] 1. Haec epistola, quam ex Ephesini Concilii III parte cap. 27 huc revocamus, a Baronio et aliis refertur ad annum 432, a Tillemontio autem in mensem Martium anni 433 differtur. Praecessit certe concionem quam Cyrillus 28 die mensis Pharmuti, hoc est 23 Aprilis. confirmata jam pace, ad populum suum habuit. Nec permittunt itus ac reditus, quibus ad hanc pacem perventum est, ut hoc citius anno 433 contigisse censeamus. Sed et qua ratione pax illa inita confectaque sit, non ignorare, adeoque rem paulo altius repetere juverit.

2. Maximianus regiae urbis antistes his Coelestini verbis (Epist. 24) animatus, Gloriam et vigilantis pastoris et benigni sacerdotis exerceas, et saporem Christianae salubritatis infundas, ut plus in reparando potuisse te liqueat, quam ille (Nestorius) potuit in laedendo, [Col. 0590C] pacis curandae gratia episcopos, quos Constantinopoli esse comperit, una cum universo clero convocavit; eorumque consensu id in primis constituit, ut imperator ipsorum rogatu ad Joannem Antiochenum episcopum litteras mitteret, quibus sponderet fore ut omnis altercationis materia e medio tolleretur, si Nestorii depositioni subscriberet, illiusque doctrinam anathematizaret (Ephes. conc. III part. c. 24). His annuens Theodosius, litteris ad Joannem, dum adhuc Coelestinum superstitem crederet, per Archelaum tribunum missis, praedictas pacis conditiones proposuit (Ibid.). Quibus commotus Joannes, non statim tamen cessit, sed aliquamdiu, ut ex epistola discimus Cyrilli ad Donatum (Ibid. c. 38), ubi tota rei gestae series enarratur, tergiversatus est. Primo enim nonnulli qui cum eo erant auctores ipsi fuerunt ut ad [Col. 0591A] Cyrillum scriberet Acacius Beroeensis episcopus, et omnia ipsius adversus Nestorium scripta supprimi, et velut irrita haberi postularet. Quod et factum est: sed tam absurdae petitioni assensum negavit Cyrillus, ac longe aequius esse respondit, ut ipse Joannes cum suis Nestorii blasphemias anathematizaret. subscriberet illius depositioni, et ordinationem Maximiani comprobaret. Tum Joannes ac socii Paulum Emisenum episcopum Alexandriam mittunt, qui Cyrillo litteras traderet (Exstant apud Baluz. Synodici cap. 80) communionis quidem indices, sed quas ille. ob instauratas adversus se querelas nonnullas, non prius admittendas duxit, quam Paulus hoc ex mera animi simplicitate scriptum jurasset. Demum idem Paulus, eorum qui ipsum miserant nomine, Cyrillo libellum offert (Habetur Ephes. conc. p. III c. 28), in quo quidquid de pactis pacis conditionibus flagitabatur praestat. Necdum tamen his contentus Cyrillus, duos e clericis suis, Cassium scilicet et Ammonium, cum Aristolao tribuno Antiochiam destinat, qui a Joanne [Col. 0591B] ut easdem conditiones subscriptione sua firmet exigunt. Quibus cum Joannes et qui cum eo illustriores erant satisfecissent, eam continuo ad Cyrillum miserunt epistolam, quae ad pacis complementum exspectabatur, quamque in III parte concilii Ephesini c. 30 videre licet. Miserunt autem, inquit Cyrillus (Ibid., c. 38), eamdem illam epistolam, quam ad me scripserunt, ad piissimos quoque sanctissimosque Xystum magnae Romae et Maximianum sanctae Ecclesiae Constantinop. episcopos.

3. Ex iis igitur quae Cyrillus, cum in praedicta epistola ad Donatum, tum in altera ad Acacium Melitinensem narrat, sequitur, ut Joannes post imperatoris sacram ab Archelao acceptam, concilium habuerit, [Col. 0592A] indeque miserit Beroeam qui Acacium ad scribendum Cyrillo induceret; tum Acacius quidem litteras Alexandriam miserit, sed cum a Cyrillo repudiatae fuissent, Paulus Emisenus episcopus a Joanne et sociis sequester pacis delegatus, Alexandriam contenderit, Cyrillo novas Joannis litteras necnon ejusdem ac sociorum nomine obtulerit libellum, ac tum demum Alexandria Constantinopolim legati fuerint Cyrilli clerici, quibus epistola nostra credita est. Neque conjectura deest, duas illas Pauli Emiseni ad populum Alexandrinum homilias, quarum una Decembris 25, altera Januarii 1 die consignatur, per illam moram habitas esse, qua legatorum mox dictorum reditus exspectabatur (Ephes. concil. p. III, cap. 31 et 32). Quod si ita est, epistolam istam, quam retulerunt, circa initium anni 433 scriptam fuisse concedendum est. Sane rerum ab inito pacis negotio gestarum series eam citius scriptam credi non permittit. Cum his igitur stare nequit opinio Baronii, sive cum hanc epistolam e concilio quod Joannes post [Col. 0592B] acceptam Theodosii sacram Antiochiae coegit, scriptam putat, sive cum eamdem Cyrillo datam negat. Ipsi enim non secus atque Xysto et Maximiano inscriptam fuisse ejus enuntiat epigraphe, quam et ipsa Cyrilli verba superius relata diserte confirmant. Altera quidem ad idem tempus attinens III part. concil. Ephes. cap. 30 habetur soli Cyrillo inscripta; sed in hujusmodi negotiis nihil vetat quominus uni eidemque episcopo duas epistolas simul scriptas, unam cum aliis communem, alteram privatam, admittamus. Nec longe quaerenda exempla, cum hujus rei testes sint duae superiores Xysti epistolae ad eumdem Cyrillum simul missae.





[a 1Kb] EPISTOLA III. (C,S)
[Col. 0591]

Probare se declarant depositionis sententiam a sancta synodo adversus Nestorium prolatam, necnon blasphemas ejus doctrinas anathematizare, et assentiri Maximiani ordinationi.

[1Kb]

[Col. 0591B] JOANNIS ANTIOCHENI EPISCOPI CAETERORUMQUE QUI CUM ILLO ERANT AD XYSTUM EPISCOPUM ROMANUM, CYRILLUM ALEXANDRINUM ET MAXIMIANUM CONSTANTINOPOLITANUM.

[Col. 0591C] Sanctissimis Deoque dilectissimis fratribus et consacerdotibus XYSTO, CYRILLO et MAXIMIANO, JOANNES et reliqui omnes qui mecum sunt, in Domino salutem.

1. Omnibus qui sacerdotium sortiti sunt et quibus divinum episcopatus ministerium a Salvatore omnium nostrum Christo creditum est, studium et scopus is esse debet, ut in recta fide excellant, eamque populos sibi subditos doceant. Cum itaque res ita habeat, anno [b 1Kb] elapso, ex religiosissimorum Christique amantium imperatorum decreto, doctrinae Nestorii gratia, in Ephesiorum metropoli convenit sancta synodus Deo dilectissimorum episcoporum: qui cum [c 20Kb] legatis a beatae memoriae Coelestino, Romanae urbis quondam episcopo, missis facto consessu, dicta depositionis sententia, ejecerunt memoratum Nestorium, ut qui profana uteretur doctrina, et multis scandalo esset, ac non recte circa fidem ambularet. Cum vero [Col. 0591D] et nos eo properassemus, rem invenientes confectam, aegre tulimus. Hac de causa cum inter nos et sanctam synodum controversia intercessisset, ac multa [Col. 0593A] ultro citroque dicta et facta essent, ad nostras Ecclesias ac civitates reversi sumus: neque per id tempus eatenus consensimus sanctae synodo, ut prolatae adversus Nestorium depositionis sententiae subscriberemus.

2. Cum Ecclesiae in graves discordias incidissent, quando omnes id maxime curare oportebat quomodo, omni animorum dissensione sublata, ad concordiam adducerentur, atque ut hoc fieret religiosissimi ac Deo amantissimi reges [a 1Kb] praecepissent, ejusque rei gratia spectabilem tribunum et notarium Aristolaum misissent; nos ipsi quoque, ut omnis e medio tolleretur contentio atque Ecclesiis Dei pax redderetur, decrevimus sanctae synodi sententiae adversus Nestorium prolatae assentire, ipsumque habere pro deposito, [Col. 0593B] et blasphemas ejus doctrinas anathematizare: eo quod nostrae Ecclesiae, perinde ac vestra sanctitas, rectam semper et sinceram [b 1Kb] habuerint fidem, eamque semper servaverint ac populis tradiderint. Assentimur etiam ordinationi Maximiani sanctissimi et religiosissimi sanctae Ecclesiae Constantinopolitanae episcopi, et cum omnibus totius orbis religiosissimis episcopis, quicumque fidem orthodoxam et immaculatam habent ac servant, communicamus.

[Col. 0592B] , , .

[Col. 0592C] , , .

, , . , , , , , , , [Col. 0592D] . , , . , [Col. 0594A] , , , .

, , , , , , , , , , [Col. 0594B] , , , . , .






[c 2Kb] EPISTOLA IV, DEO AMICISSIMI [d 3Kb] EUTHERII TYANENSIS EPISCOPI ET HELLADII TARSENSIS, SCRIPTA AD MAGNI NOMINIS ROMAE EPISCOPUM [e 1Kb] XYSTUM. (C,S)
[Col. 0593]

De Joannis Anthiocheni mutatione attoniti, plurium provinciarum nomine Xystum rogant ut orbi succurrere non differat, cum in ea parte quae errat, tum in ea quae tyrannidem sustinet.

[Col. 0593B] 1. Multam providentiam humani generis per singula [Col. 0594B] tempora faciens Dominus Christus, alio tempore [Col. 0595A] alia luminaria praeparavit ad eorum ducatum qui bonae sint voluntatis, [a 1Kb] convictionemque contrariorum et mendacii quidem destructionem, veritatis autem confirmationem. Sicut etiam sub illo [b 1Kb] amaro Pharaone beatum Moysen contra Jamnes et Mambre (II Tim. III, 8), et sicut per Simonem Magum Petrum bene vincentem; sic et contra eos qui nunc insurrexerunt, inimicos tuam protulit sanctitatem, per quam bonae spei sumus et nos, quod orbis terrarum ab Aegyptio [c 1Kb] liberetur errore; qui Moyses novus existens, omnem quidem Aegyptium haereticum percuties, salvabis vero omnem Israelitam orthodoxum. Igitur contra veritatem multis millibus gestis et mundissima orthodoxiae [d 1Kb] margarita multas excipiente inimicitias, et quantas nulla umquam tradit historia, ab [Col. 0595B] his qui harum vocum novitatem contra paternam fidem apostolicam [e 1Kb] repererunt: nostrum quidem est, qui triplices multiplicesque patimur tempestates, et pene in piratas incidimus, ad eum clamare qui a Deo productus est gubernator, eumque pro amore veritatis quanta possibile est edocere: tuae autem gratiae sapientiaeque est non despicere neque otiose transcurrere hujusmodi quaestionem tantamque causam, sed et perscrutari cum dilectione boni laboris, et imponere emendationem cum tota constantia et Deo dilecta fiducia.

2. Et olim siquidem saepius jam, ex Alexandria hujusmodi haereticis zizaniis insurgentibus suffecit vestra apostolica sedes per universum tempus illud ad mendacium convincendum, impietatemque reprimendam, [Col. 0595C] et corrigenda quae necessarium fuit, muniendumque orbem terrarum ad gloriam Christi, tam sub illo ter beato et inter sanctos habendo episcopo [f 2Kb] Damaso, quam sub pluribus aliis gloriosis atque admirabilibus. Cujus rei gratia et nos praesumimus has supplicationes offerre: ut adjuvetis orbem [Col. 0596A] terrarum, et in illa parte quae errat, et in illa quae tyrannidem sustinet, quaeque ad hoc impugnatur, ut iis quae non conveniunt assensum praebeat, eo quod nec velit nec expedire judicet, ut Aegyptiorum capitulorum varias vocum novitates excipiat.

3. Scribens enim Cyrillus Alexandrinus blasphemam vocum novitatem per bis sena capitula universae divinitus inspiratae Scripturae contrariam, et anathematizantem legitimas et antiquas sanctorum Patrum traditiones, et maxime illorum qui excelsa quidem Christi divinitati ascribunt, humilia vero humanitati ejusdem, nusquam unitione ejus intercidenda; proposuit ei qui tunc sanctam sedem regebat magni nominis urbis [g 1Kb] , qui fuit a principio probatus et notus circa fidem, circa vitam, circa doctrinam [Col. 0596B] Verbi et circa universa, Nestorio, ut aut consentiret capitulis ejus, atque subscriberet ea, et permaneret episcopus, aut certe periclitaretur in gradu, et a sancta Ecclesia pelleretur. Ille autem, propositioni nequam Dei timore praelato, eligit potius multis millibus periculis sibi injuste inferendis tradere semetipsum, quam dolis haereticis praebere consensum, et confirmare totius orbis errorem.

4. Ad haec synodus convenit in Epheso, et in nullo correptus, neque rationem reddere expetitus, antequam convenirent qui [h 1Kb] sustinebantur universi, exactus est ultionem, dum illorum capitulorum blasphemiae obviaverit, et omni credulitate ei quae dicitur damnationi et aliis aliquibus subjectus est, dum certe Cyrillus auctoritatem judicis non haberet, [Col. 0596C] sed ejus qui judicandus est ordinem, eo quod contra invicem moverint quaestiones. Et erat praesidens reus et [i 1Kb] sententiat princeps, qui [j 1Kb] sustinebatur multis sententiis supponendus.

5. His gestis, aliis quidem cuncta quae acta sunt lacrymis digna, aliis vero ridicula videbantur; ita [Col. 0597A] ut et ille qui Antiochenam tenebat Ecclesiam Dei, post haec veniens, Cyrillum quidem et Memnonem damnationi subjiceret communi [a 1Kb] decreto Deo amicissimorum sanctissimorumque episcoporum usque ad viginti duorum metropolitanorum, caeterorumque qui pariter aderant, qui illos haereseos ac seditionis principes judicarunt et ecclesiasticarum [b 1Kb] aemulos sanctionum; caeteros vero qui eis ad omnia incongrua complices exstiterant, alienos a communione fecerunt. Sed illi egregii contra veritatem simul et regulas sibimetipsis indulgentiam relaxantes, terribilium mysteriorum communionem irreverenter sibi continuo praesumpserunt; alios vero communicare sibi periculose fecerunt: ita ut omnes divinae regulae [c 1Kb] decreto subjaceant, quae eos qui ita regunt [Col. 0597B] omnino perdamnat.

6. Haec addiscens Deo amicissimus et bonus victor princeps, continuo definivit [d 1Kb] vacare quae sic inordinate inconsequenterque sunt gesta contra eum qui in nullo convictus est, abrupte vero et furiose addictus; denuo autem de dogmate cum veritatis amore fieri quaestionem per interrogationem et responsionem et demonstrationem, quae omnibus suaderet, non quae auctoritate tyrannica imperaret.

7. Illi vero ad solutionem canonum id quoque adjecerunt, ut nec his piis litteris obedirent. Et nihil de fide dicere vel audire acquiescentes ulterius, ad solam se universi pertinaciam contulerunt. Ad consensum coeperunt habere iniqui judicii, alios quidem fraude, alios violentia, alios praemiis.

[Col. 0597C] 8. Constupentes super his nos, per multum tempus rogabamus, obtestabamur, cum omni fiducia provocabamus, ut nihil irrationabiliter fieret aut teneretur; sed de quaestione quidem dogmatum et de Cyrilli capitulis communis proponeretur tractatus [Col. 0598A] atque concilium, et quod omnibus placuisset, una sententia firmaretur; de eo [e 1Kb] vero qui tyrannidem sic aperte pertulerat, judicium verax fieret atque legitimum; ut convictus quidem de corruptione veritatis, adjudicationem consone sustineret ab omnibus: si vero ex toto innoxius probaretur, in scripto abdicaret illa nobiscum quaecumque incongrua [f 1Kb] quidam vel ejus personae vel ex aliorum nomine ex suspicione aut accusatione jactaverant.

9. Sed ista quidem displicebant iis qui ex sola auctoritate devincere, non autem vel suadere vel suaderi volebant. Praecipiebant vero universis ut abrupte anathematizarent et damnationi subscriberent. Quicumque autem se integriori deliberationi servasset, damnabatur, [g 1Kb] ordinabatur ab eis, subjiciebatur [Col. 0598B] calumniis, malae doctrinae vocabatur. Ordinabantur pro talibus alteri: quia consentire nolebant [h 1Kb] laudare quidem damnatione digna capitula, damnare vero eum qui, quantum nos conscii sumus, nihil aliud dixit nisi ea quae a sanctis prophetis et evangelistis et apostolis per Spiritum sanctum manifeste sunt tradita.

10. Volebant enim et apostolos criminari, dum supervacue adjudicant illum qui ea quae ipsorum sunt praedicabat. Talem namque et eorum quae dicuntur gestorum fecerunt actionem, ut inconsona et incerta adversus illum virum proferrent, et plerumque irreprehensibilia reprehenderent: Cur, inquiunt, Nestorius dixit, quod passio non deitatem, sed [Col. 0598C] humanitatem Christi [i 1Kb] attigerit? interdum vero falsa scriberent, ponendo quod ab ipso dicta fuissent verba quae nec quicumque infidelium, immo nec agrestium daemonum, dicere praesumpsisset, id est, quod Christus esset [j 2Kb] Christus Domini, sicut Saul, [Col. 0599A] sicut David, sicut infidelis Cyrus. In quibus facile est convincere volenti calumniam.

11. Ea vero quae de Antiocheno Joanne sunt gesta, si esset possibile, tacere velimus. Sic irrationabilis apud nos ejus mutabilitas facta est et manifesta transgressio, et proditio veritatis, quae ex improviso completa est sive peracta. Ille enim, quia antequam veniremus ad Ephesum, haereticam reperit capitulorum fraudem, plurimis per litteras [a 3Kb] indicavit: per primam Cappadociam secundamque, et per diversos locos, ut ab eis se observarent, admonuit, quasi Eunomio et Ario et Apollinario consonarent; [b 1Kb] et qui acute ac fervide in Cyrilli damnationem prosilivit, et ad hoc omnes hortatus est. Quippe adiit et ipsam regiam civitatem, ut huic impietati [Col. 0599B] resisteret; et idem nobis scripsit adhuc [c 1Kb] Ephesi constitutis, prius quidem dicens, Quia illum, id est Nestorium, dimissum cognoscentes ab Epheso, valde doluerunt animae nostrae, eo quod illa quae sine judicio et inique sunt gesta, videantur interim roborari; [Col. 0600A] deinde, Quia etsi illa blasphema capitula Cyrillus abjecerit, eum ne tunc quidem suscipere per sacramenta promisimus; eo quod princeps ipse sit factus iniquae haeresis. Unde [d 1Kb] alterum cor accipiens ignoramus, omnibus motibus suis est adversatus, et Cyrilli communicator effectus non repellentis quae male conscripserat, qui eum numquam suscepturum se, vel si ea refutasset in scripto, juraverat: et solus vinculum solvit, quod cum [e 1Kb] tantis Cyrillo et Memnoni noxiis consequenter intulerat. Et nullam securitatem his qui pro pietate fuerant offensi [f 1Kb] procurans, ipse quidem reconciliatus est ei quem pridem sic amare notaverat; permisit vero Ecclesias perturbari, et praesules quosdam quidem manere depulsos, alios autem adhuc multipliciter exturbari. Sed [Col. 0600B] etiam litteras mirabiles fecit, in quibus ait damnatum se habere Nestorium, et anathematizare quidquid impie dixit aut sapuit. Sic et accusatione et demonstratione defecit, ut nec diceret, Illam vel illam sive illam anathematizo sententiam; sed ait [g 48Kb] , Quidquid [Col. 0601A] ab eo impie dictum est, dum certe aperte dicere debuisset, ut ab eo sensu quisque cautior redderetur: sicut clare abominamur nos Cyrilli capitula, et quaesumus universos ut se ab insita illius malignitate custodiant, praeconvincentes eas quae in ipsis sunt blasphemias, et eas clare omnibus publicantes.

12. Haec pauca de plurimis cum multa abbreviatione conscripsimus, scientes quod horum malorum nimietas non solum Jeremiae lamentationibus digna sit, sed et universam tragoediam superaverit. Rogamus vero, et sanctis tuae religiositatis provolvimur pedibus, ut manum porrigas salutarem, et auferas mundi naufragium, omniumque horum inquisitionem jubeas fieri, et his illicitis coelestem superduci correctionem, ut revocentur quidem sancti pastores [Col. 0601B] qui injuste sunt a suis ovibus effugati, et reddatur gregibus ordo et antiqua concordia, et ut non ultra lamentatus et mugitus pro votis offerantur ac psalmis, dum multi dispersi sunt; et ne quiquam periclitentur circa ea quae praecipua sunt, dum vitant ab haereticis vel lavacrum regenerationis vel mysticam communionem accipere, quae ab orthodoxis sumere ad salutem minime permittuntur.

13. Quae ex parte quidem videntes, ex parte vero audientes, olim concurrissemus ad sanctitatem tuam nos qui e diversis regionibus sumus, id est ex Euphratesia, ex utraque Cilicia, secunda Cappadocia, Bithynia, Thessalia et Moesia: ut et fontes effunderemus lacrymarum, et publice defleremus peregrina et insueta hujus vitae mala, nisi detineret nos luporum [Col. 0601C] terror insidiantium gregibus ad rapinam et ad errorem omnemque adversitatem. Unde coacti sumus nostra vice dirigere religiosissimos clericos et monachos, qui impleant locum nostrum.

14. Quaesumus igitur ut absque dilatione exsurgatis, et fervido zelo magnum victoriae tropaeum contra aemulorum cuneos erigatis, ante oculos habentes boni Pastoris diligentiam simul et studium circa ovem quae erraverat (Luc. XV, 4). Et non absque periculo deputetis, si quid fastidiose circa tot pastores et oves agatur; dum illae quidem errent, illi vero tyrannicam sustineant violentiam. Imitamini potius et magnum pietatis praeconem Paulum, oculum mundi, quem nos ut pignus habere familiaritatis [Col. 0602A] nostrae erga vestram credimus sanctitatem. Civis enim noster [a 1Kb] existens, errore totius orbis extincto, illius apostolicae sedis factus est ornamentum, et a beato Petro dexteram societatis accepit (Gal. II, 9), ut appareret ab utrisque aequam subtilitatem dogmatum custodiri.

15. Etiam quaesumus ne despiciamur a vobis nos, quos tot mala circumdant. Non enim de pecuniis vel gloria aut quolibet alio temporalium decertamus; sed pro pietatis possessione communi, pro paterno fidei thesauro, pro spe communi fidelium, pro bona confessione apostolorum, pro immortali certamine martyrum, et maxime pro adventu clementiaque Dominica; cujus virtutem invincibilem invocantes sine cessatione clamamus: Parce, Domine, populo tuo, et ne [Col. 0602B] dederis haereditatem tuam in opprobrium (Joel. II, 17).

Eutherius episcopus metropolis Tyanensium subscripsi, et quaeso ut me ores incolumem, Deo amicissime et sanctissime pater.

Helladius episcopus metropolis Tarsi subscripsi; et rogo ut me ores incolumem, Deo amicissime et sanctissime pater.




[b 1Kb] EPISTOLA V, S. XYSTI PAPAE AD CYRILLUM ALEXANDRINUM, POST PACEM FACTAM INTER IPSUM CYRILLUM ET JOANNEM.

Rei hujus relationem in conventu episcoporum se notam fecisse. Quanta hinc Ecclesiae laetitia. Felicem fuisse laborum Cyrilli exitum, eosque sibi et concilio suo in omnibus probatos esse.

XYSTUS episcopus CYRILLO episcopo Alexandrino.

1. Magna sumus laetitia alacritatis impleti, postquam, [Col. 0602C] quam, sicut legimus, ex alto nos Oriens [c 1Kb] visitavit (Luc. I, 78). Ecce enim sollicitis nobis, quia neminem perire volumus, sanctitas tua redintegratum corpus Ecclesiae suis epistolis indicavit. Redeuntibus ejus in sua membra compagibus, neminem foris jam videmus errare, quia intus omnes positos fides una testatur. Laetamur e medio nostrum qui hoc opus fecit ablatum [d 1Kb] : soli sibi nunc non credenti quod sensit intelligit obfuisse, qui contra hunc [e 1Kb] nixus est, quem profitemur omnibus profuisse.

2. Sed convenit a tristibus nos ad laeta transire, quia ipse cui quaestio mota fuerat, de Ecclesia universali moerore sublato, tempus nobis praestitit gaudiorum. Christus denique Deus noster, quam [f 1Kb] vere [Col. 0603A] sit sua causa, monstravit, quando ita res dignatus est gubernare, ut tantae rei et talis [a 1Kb] indicium servaret suorum conventui sacerdotum. In unum congregati apostoli de fide saepe tractarunt: in unum nunc convenientes apostolici de ejus victoria gratulantur. O relatio digna mittente, digna conventu! Gaudii coelestis indicium tales habere debuit cognitores. Et quia res et causa deposcit, locum quoque convenit [b 1Kb] non taceri.

3. Ad beatum apostolum Petrum fraternitas universa convenit: ecce auditorium congruens auditoribus, conveniens audiendis. Habuerunt coepiscopi nostri illum congratulationis testem, quem [c 1Kb] habemus honoris exordium; sanctae namque et venerabili synodo, quam natalis [d 2Kb] mihi dies favente Domino [Col. 0603B] congregarat, quia sic credendum est, ipse praesedit, quandoquidem probatur nec spiritu nec corpore defuisse. Affuit palmae, qui contentioni non defuit; juvit animorum vota nostrorum, qui [e 1Kb] videt symbolo primum inter Apostolos tradito derogari: non passus est [f 1Kb] nefandum caput gaudere solatiis, nec turbari diu sivit lutulento gurgite fontis illius perspicui puritatem. Ad nos reversi sunt fratres, ad nos, inquam, qui morbum communi studio persequentes, animarum curavimus sanitatem.

[Col. 0604A] 4. Non se exsuli [g 2Kb] vestro sanctus frater noster Joannes addiderat, non ejus est blasphema praedicatione deceptus; nam, quantum rerum exitus docet, suspendit suam sententiam, non negavit. Nam quid in inventorem malorum posset aliud judicare, nisi [h 1Kb] quod probatur ipse per sacerdotes suos cujus agebatur causa, sentire? Statuerat hoc nimirum de nostrorum desertore castrorum, quod a ducibus fidei [i 1Kb] suaderet perfidia judicari. Numquam se a nostro numero separasset, in quem potuit et reverti.

5 Exsulta, frater charissime, et ad nos recollectis fratribus victor exsulta. Quaerebat Ecclesia quos recepit. Nam si neminem perire volumus de pusillis, quanto magis gaudendum nobis est sanitate rectorum? Legimus una ovis quantum gaudii reportata [Col. 0604B] praestiterit (Luc. XV, 6); et idcirco intelligendum est quid laudis habeat tantos revocasse pastores. Greges aspiciuntur in singulis; nec unius hic causa tractatur, quoties agitur de sanitate [j 1Kb] multorum. Laetamur [k 1Kb] hic nihil egisse nos praecoquum, quando fructu nostrae sententiae gratulamur. Sustinuimus fratres, certi eos non spinas, sed uvas esse [l 1Kb] facturos (Matth. VII, 17). In evidenti est nostrorum vindemia gaudiorum, quae sanctam synodum largitate gratulationis implevit. Vineam suam custos ille curavit, [Col. 0605A] quem ad custodiendam domum Israel nec dormitare nec obdormire David propheta testatur (Psal. CXX, 4). Infecundum illud Christo nostro, nec afferens fructum, suscepit flamma sarmentum (Joan. XV, 6). Sed ut hoc videmus convenire damnato, ita de reversis ad nos fratribus convenit dicere, quia non potuit a diabolo eradicari plantatio quam plantaverat Pater (Matth. XV, 13). Illum ergo sibi ignis aeternus, hos possessoris aeterni vinea vindicavit in tantum ut Antiochenae Ecclesiae sacerdotem vocari a sanctitate tua jam nunc venerabilem virum et [a 23Kb] domnum gaudeamus. Et merito vocatur domnus, qui communem Dominum recognovit, qui incarnationis ejus mysterium voce catholica nobiscum confitetur.

[Col. 0605B] 6. Bene nobis breviter tua fraternitas quae sunt super eodem negotio gesta narravit; sed mirati non sumus, quod a dissentientibus in te compositam legimus [b 1Kb] dejectionis injuriam (Matth. V, 11). Novimus FREQUENTER PATERE calumniis veritatem, nec tamen umquam posse falsitate superari. Votivae [Col. 0606A] sunt semper molestiae fidem praedicanti. His namque cum beatitudine copiosa merces paratur in coelo (Ibid. 12), quibus propter justitiam maledictiones, persecutiones et omne malum praecipitur sustinere. Passus es falsitatem, ut victricem faceres veritatem; et ideo nunc insultandum est falsitati, quia nullus perire potuit veritati.

7. Exspectamus igitur memorati fratris nostri Joannis clericos, et optamus venire: scimus et pro honore et labore tuo dare responsum. Non [c 1Kb] es, secuti fratri et coepiscopo nostro Maximiano saepe jam scripsimus, etiam ipse redeuntibus difficilis aperire januam: ut vere nisi perditionis filius nemo sit perditus (Joan. XVII, 12); sitque ei major causa lugendi, quod meruit solus excludi. Haec ad [Col. 0606B] venerationem tuam fraternitas mecum sancta scribit, probans tuos in omnibus et confirmans labores: qui tamen graves aut amari esse non potuerunt, quia huic impensi sunt, cujus onus leve et jugum suave portamus (Matth. XI, 30). [d 3Kb] Datum 15 kal. Octobris, Theodosio XIII et Maximo consulibus.




[a 1Kb] EPISTOLA VI, S. XYSTI PAPAE III AD JOANNEM ANTIOCHENUM.
[Col. 0607A]

Ecclesiae de Joannis reditu laetitia. Aequitas latae adversus Nestorium sententiae. Romanae Ecclesiae in servanda fide constantia, et in ejusdem fidei causa imperatorum studium. Quam idoneus sit Maximianus, qui malis a Nestorio illatis medeatur.

XYSTUS episcopus JOANNI episcopo Antiocheno.

1. Si ecclesiastici corporis gloriam, si ejus integritatem dilectio tua considerare dignetur, profecto laetitiae nostrae non quaeret interpretem. Ipsae namque res evidentissime loquuntur, moerorem nostrum repentino sancti fratris Cyrilli sermone in gaudium esse conversum. Tantam hanc ergo sollicitudinem nostram nos evasisse delectat, postquam reo fidei [Col. 0607B] nostrae tua fuit [b 1Kb] sanitas poenitudo.

2. Nunc vere [c 1Kb] se exsulem [d 2Kb] , nunc se sentit ejectum. Abundant ei in deserto spinae (Matth. VII, 16): quia deest uva quam colligat. Hos habet fructus, qui erga vineam Domini nostri noluit exercere culturam. Credo ad dilectionem tuam rerum cursus et ordo pervenerit, qualiter ei voluimus nostra admonitione [e 2Kb] succurrere. Retinuimus in praeceps euntem, qui erat blasphemiarum pondere in profundum mergendus. Si negotii qualitatem justa lance pensemus, nulli non videbitur Nestorius sero damnatus. [f 1Kb] Hic fuerit debitus sermo praeteritus. Fruamur nunc praesentibus bonis, nec diu haereamus in tristibus, quibus Dominus gaudere concessit.

[Col. 0608A] 3. Audivit universa fraternitas, quae ad natalis mei convenerat diem, qualiter bono humani generis, apostolicae sedis me praeside [g 1Kb] . . . . Excedant licet meritum meum et extra me haec esse cognoscam, exordium tamen tui sermonis gratus accipio, quia non est tibi controversia perferenda, qui Christum Dominum nostrum bono humani generis ita ut natus est confiteris. Subsequenter Ecclesiae addis luciferum et ubique lucentem. Sed et nunc vos, immo omnes qui lucis illius signum fronte [h 1Kb] gestamus, luciferos confitemur. Sint ergo omnes fidem praedicantes Domini sacerdotes luciferi et ubique lucentes.

4. Sit et Nestorius ille lucifer de quo scriptum est: Cecidit lucifer, qui mane oriebatur (Isa. XIV, 12). [Col. 0608B] Cecidit, sed superbiens cecidit, sed elisus cum ascendere disponit in coelum, et ponere super coeli sidera sedem suam, et promittit Altissimo similem se futurum. Ille ad similitudinem se aptabat Altissimi; iste in suam similitudinem vocabat Altissimum. Hominem namque natum eum tantummodo praedicabat, auferens incarnationis mysterium, et illud evacuans, immo illud impugnans, quo secundum symbolum et fides et salus nostra subsistit. Non est certandi jam tempus, hoste prostrato: transeundum nobis ab his est quae bella moverunt, importunum victoriae tempore adhuc de praeliis disputare.

5. Quae hic evidentior rerum fides, quae ratio major [Col. 0609A] potest esse, quam palma [a 1Kb] ? Fruamur, auctore Domino, bono atque jucundo, quia in unum fratres rursus coepimus habitare (Ps. CXXXII, 1). Haec sanctitatem tuam volumus praedicare quae scribis. Expertus es negotii praesentis eventu, quid sit sentire [b 1Kb] nobiscum. Beatus Petrus apostolus in successoribus suis, quod accepit, hoc tradidit. Quis ab ejus se velit separare doctrina, quem ipse inter apostolos primum magister edocuit? Non hunc auditus per alterum, non sermo lectus instruxit: doctus est cum aliis ore Doctoris. Non scripturae, non scriptorum passus est quaestionem; absolutam et simplicem fidem, et quae controversiam non haberet, accepit, quam utique meditari semper, et in qua manere debemus, ut sensu puro sequentes Apostolos, inter apostolicos [Col. 0609B] esse mereamur. Non parum nobis oneris, non parum laboris incumbit, ut Ecclesiae Domini macula desit et ruga (Ephes. V, 27).

6. Quam semper super hoc esse solliciti nos debeamus, clementissimorum et christianissimorum regum cura testatur. Aspice, frater charissime, coelesti negotio quam se vigilanter impenderint. Cogitationum [c 1Kb] ferias nesciverunt; nec dignati sunt terrena curare, nisi coelestibus paruissent. Quoties apostolicam sedem, quoties diversos fratres eorum sermo commovit? Impenderunt se ejus negotio qui se eorum numquam negavit imperio. Sciunt se illi fenerare sollicitudinem suam qui eam cum grandi reddat usura. De qua re nos convenit gloriari, quia coelestem Regem videmus foederatos reges habere terrarum. [Col. 0609C] Intelligunt, sicut ait David, et eruditi sunt qui judicant terram (Ps. II, 10), quando, sicut dicit alibi, ipsi et omnes populi laudant nomen Domini (Ps. CXLVIII, 12).

7. Ergo quia, sicut ait Apostolus, fides una est (Ephes. IV, 6), quae et [d 1Kb] vincenter obtinuit, dicenda credamus, et tenenda dicamus. Nihil ultra liceat novitati, quia nihil adjici convenit vetustati. Dilucida et perspicua majorum [e 1Kb] credulitas nulla coeni permixtione turbetur. Habet probatum nobis virum fratrem et coepiscopum nostrum Maximianum Constantinopolitanae Ecclesiae sacerdotem, divino illic judicio [Col. 0610A] consecratum, ut aegritudinis morbum quem astutiae venena [f 1Kb] solius infuderant, superet simplicitatis dulcedo succedens; qui non illic aliud quam credimus poterit praedicare, nisi quod a decessoribus meis, nobiscum positus frequenter audivit. [g 1Kb] Data XV kalendas Octobris, Theodosio XIV et Maximo consulibus.




[h 1Kb] EPISTOLA VII, XYSTI III PAPAE AD PERIGENEM CORINTHIORUM EPISCOPUM.

Ut vicarii apostolicae sedis dignitatem Anastasio Thessalonicensi antistiti a se ex antiquo more concessam revereatur, atque ejus auctoritati se subtrahere ne tentet.

Dilectissimo fratri PERIGENI XYSTUS.

[Col. 0610B] 1. Gratulari potius quam conqueri deberemus de tuae fraternitatis actibus, cum tibi apostolicae sedis auctoritas in ipsis tuae ordinationis initiis, quod te semper meminisse oportet, [i 1Kb] affuerit. Sed ut nostrum est non ista retexere, ita tuae convenit fidei retinere. Nunc aliqua incitare voluisse cognovimus: sed haec, cum res per nostrorum praesentiam, quos vice nostra ad eas partes propter has causas direximus, sopitae sint, praeterimus. Nam et sanctos fratres nostros Martianinum presbyterum [j 1Kb] idem et diaconum Lollianum egisse credas, quod et utilitatibus tuis et sedis apostolicae auctoritati congrueret: et idcirco nunc ad fraternitatem tuam nil tale scripsimus, quo tibi tristitiam generemus, quia malumus correctione pacifica id quod tentatum fuerat aboleri.

[Col. 0610C] 2. Nunc ergo, frater charissime, admonitus nostris epistolis per fratrem et coepiscopum nostrum Lucam, qui ad vos sola charitatis gratia provocatus advenit, sancto fratri et coepiscopo nostro Anastasio Thessalonicensis urbis antistiti eam servato reverentiam quam caeteri quoque pontifices per Illyricum constituti erga praedicti dignitatem reservare non abnuunt; cum sciamus nihil novum illi a nobis fuisse concessum, sed id quod ejus decessoribus nostri decessores detulerant, habita consideratione disciplinae ecclesiasticae constitutum. Tua enim magis interest ut huic plurimum deferatur [k 1Kb] Ecclesiae, quae tibi [Col. 0611A] tantum honoris contulit, ut pro te contra eos qui tibi tunc aemuli fuerant repugnaret.




[a 1Kb] EPISTOLA VIII, XYSTI III PAPAE AD SYNODUM THESSALONICAE CONGREGANDAM.

Vicarii dignitatem per Illyricum se de more Anastasio Thessalonicensi episcopo tribuisse. Quae ejus sit potestas, quae munia. Ut ei Perigenes Corinthiorum episcopus subjiciatur.

Dilectissimis fratribus universis episcopis synodo apud Thessalonicam congregandis XYSTUS.

1. Si quantum inservitur legibus et principum constitutis, quae sunt temporalia et mutantur, et saepe saepius abolentur, tantum divinis legibus aeternisque [Col. 0611B] mandatis obedentiae praestaremus, essemus profecto summae beatitudinis compotes, et mundanae vexationis molestias vitaremus, illo rectore vel praesule qui subinde subvenire cupiens quotidianis vocibus clamat: Convertimini ad me, et convertar ad vos (Zach. I, 3) . . . (Inter caetera et ad locum) Nos fratri et coepiscopo nostro Anastasio tantum tribuimus, quantum decessoribus ipsius a nostris decessoribus attributum. Priorum judicium sequimur, haec constituendo quae ab his novimus constituta: quia et ipsum hujus probamus meriti, cujus fuerunt illi qui talia meruerunt. Nullus obviet salubribus constitutis, nullus praeceptionibus his resultet. Habeant honorem suum metropolitani [b 1Kb] singularum, salvo hujus privilegio quem honorare debeant amplius honorati. In provincia [Col. 0611C] suajus habeant ordinandi; sed hoc, inscio vel invito quem de omnibus volumus ordinationibus consuli, nullus audeat ordinare. Ad Thessalonicensem majores causae referantur antistitem. Ipsum major cura respectet, eos qui ad episcopatum vocantur discutiendi sollicitius et probandi. Ipse optimos solertissimosque de vestro numero eligat, quos negotiis secum asciscat arbitros; aut sine se tribuat, qui in disceptationem missa componat.

2. Noverit Corinthius episcopus sibi licentiam potestatis liberae minime tribuendam, si huic voluerit Ecclesiae [c 1Kb] resultare, quam sibi noverit profuisse. [Col. 0612A] Cui necesse est nos quoque, si quid tentare voluerit, obviare; qui praeteritorum quae illi per nos praestita sunt memores sumus et illicitis semper usurpationibus obviamus.

3. De caeteris vero, quaecumque illae sunt, nostris praesentibus volumus finiantur: quoniam [d 1Kb] tota illorum apud nos fides est, ut quae illi probaverint, nos credamus judicasse pariter et probasse. [e 1Kb] Data VIII idus Julias, Theodosio XV et Valentiniano IV augustis consulibus.




EPISTOLA IX, XYSTI III PAPAE AD PROCLUM CONSTANTINOPOLITANUM EPISCOPUM.

Ut sine Thessalonicensis antistitis formata, ex iis provinciis quae ad illum pertinent, nullum sacerdotem ad se venientem suscipiat.

[Col. 0612B] Dilectissimo fratri PROCLO XYSTUS.

1. Licet fraternitatem tuam, disciplinis ecclesiasticis eruditam, ea omnia quae ad regularum et canonum observantiam pertinent custodire summa sollicitudine noverimus, nec quidquam aut ipsam facere, aut facere alios sacerdotes se [f 1Kb] connivente permittere, quod vetusta Patrum constituta pervertat, documentis evidentibus probaverimus (id enim optimo convenit et Deo dignissimo sacerdoti, ut et ad se pertinentia qua potest cura custodiat, et alios fratribus suis debita minime inquietare vel temerare ex aliqua parte, MODERATIOREM HONORIFICENTIAM suam majore gloria servaturus, si nihil licere contra morem veterum attentantibus sinat), nostra tamen adhortatione [Col. 0612C] per gratiam charitatis hoc fraternitati tuae specialiter debet accedere, ut contra subreptiones aliquorum circumspecta sanctitas tua facultatem non praebeat horum incongruae voluntati, qui Ecclesiis per se scandalum cupiunt et discordiam generare, volentes per Ecclesiarum perturbationem crescere, et locum sibi per dispensationem facere sacerdotum.

2. Id ergo, quod nos quoque servamus, fraternitatem tuam, quam scimus hoc suo more [g 1Kb] facturam, volumus custodire; id est, ut si quis ad fratrem et coepiscopum nostrum Thessalonicensis urbis antistitem harum provinciarum [h 2Kb] , quae ad eum pertinent, [Col. 0613A] sacerdos adveniat praeter ejus conscientiam, si sine ejus epistolis atque formata venire tentaverit, tamquam disciplinae ecclesiasticae despector et contemptor canonum, quos nos temerari ex aliqua parte non patimur, habeatur. Reverentiae vestrae in commune praestatur, si alter alterius honori debita, praevenientes invicem per charitatis gratiam, reservetis; quae fieri [a 1Kb] nolumus ut legimus. Discant omnes illius provinciae sacerdotes tantae fraternitatem tuam esse censurae, ut non permittas fieri quod non licet a sacerdote tentari.

3. Diceremus plura, si non de tuae fraternitatis mente nossemus majora et ex hac parte sentire, quam nos in nostras epistolas hasce quas ad te dirigimus, possumus sermone conferre. Habes recentissimum [Col. 0613B] nuper habitae actionis exemplum fratris nostri Idduae [b 2Kb] , circa quem tuae fraternitatis decrevimus judicium custodiri; cognitioni tuae facere nolentes injuriam, cum ejus intentionem justissimam innocentia tuereris. Monendi [c 1Kb] sunt ignorantes; at scientem atque servantem talia si diutius velis instruere, non tam admonere quam exprobrare ignorantiam videaris. Sufficiant ergo quae scripsimus, frater charissime, quoniam ad haec corrigenda atque servanda animum tuum atque censuram nobiscum sentire confidimus: quoniam unum cor et animum, ut dicit Scriptura (Act. IV, 32), circa religionis observantiam, canonum custodiam et disciplinam ecclesiasticam retinendam nos habere, ut debemus [d 1Kb] et credimus. [e 1Kb] Data 15 kalendas Januarias, Aetio [Col. 0613C] iterum et Segisvulto consulibus.




MONITUM IN EPISTOLAM SEQUENTEM.

1. Ad epistolae hujus scopum assequendum non parum refert nosse quid sibi velit Xystus his num. 3 verbis: Nec his vos, fratres charissimi, constitutis, quae praeter nostra praecepta Orientalis synodus decernere voluit, credatis teneri, praeter id quidem, quod de fide nobis consentientibus judicavit. Quae sit illa synodus Orientalis, quaeve illius constituta, quibus Illyricanae Ecclesiae non teneantur quaeritur.

2. Lucas Holstenius, notis in hunc locum, verbis illis innui existimat negotium Juvenalis episcopi, qui [Col. 0614A] Ephesina in synodo Palestinae provinciae principatum obtinere studuit; eaque de re consulendum monet Leonem in epistola ad Maximianum episcopum, hoc est, quod in epistola illa legimus: Difficile est ut cupiditas improborum non aliquid supra mensuram moliatur appetere; sicut etiam in Ephesina synodo Juvenalis episcopus ad obtinendum Palestinae provinciae principatum credidit se posse sufficere, et insolentes ausus per commentitia scripta firmare (Leo epist. 110 cap. 6). Verum ad haec Xystum minime respicere hinc nobis persuasum est: primo quod, Cyrillo Juvenalis ambitioni intercedente, irriti fuerint illius conatus, adeo ut nullum ea de re decretum, immo nec verbum in Ephesina synodo exstet; cum tamen Xysto de constitutis, non quae unus episcopus, sed quae synodus decernere voluit, hic sermo sit. Deinde etiamsi obtinuisset Juvenalis quod ambiebat, idque firmari decreto aliquo impetrasset; ad episcopos Illyrici quid attinebat usurpatus Palestinae principatus? quidve opus erat, ut eos Xystus ad synodum [Col. 0614B] vocaret, ubi hujusmodi statuto se minime teneri admonerentur?

3. Eadem verba quo referri queant, incompertum sibi esse scribit Tillemontius (Tom. XIV pag. 264), nisi his decretum notetur Ephesinae synodi act. 7, in quo non solum ecclesiarum Cypri asseritur libertas, sed et sua caeteris Ecclesiis jura servantur, atque edicitur: Placuit igitur sanctae et aecumenicae synodo unicuique provinciae pura et inviolata, quae jam inde ab initio habuit, sua jura serventur juxta veterem consuetudinem, et liberum sit cuique metropolitano actorum exempla ad suam securitatem excipere. At simul fatetur vir modestissimus, decretum illud, postquam sedis apostolicae legati Ephesum advenissent, constitutum esse, nec tamen uspiam quidquam legi, unde legatos illos ei reclamasse colligamus. Xystus autem de constitutis loquitur quae sedes apostolica numquam probaverit. Praeterea Xystum synodi quae summam sedi apostolicae reverentiam exhibuit, vel [Col. 0614C] decreta rejecisse, vel auctoritatem imminuere voluisse quis credat? Ille certe concilium oecumenicum non vago synodi Orientalis, sed saltem proprio synodi Ephesinae nomine designasset.

4. Hujus papae verba prima fronte congruere magis videntur Constantinopolitanae synodo anno 381 habitae, utpote cujus decreta, in iis quae ad fidem attinent, ita receperunt Romani pontifices, ut caetera constituta etiam diutissime post Xysti tempora probare prorsus noluerint. Quocirca hujusmodi decreta, cum ab Anatolio valde jactitarentur, nullius momenti esse Leo ad ipsummet Anatolium rescribens contendit his verbis: Persuasioni enim tuae in [Col. 0615A] nullo penitus suffragatur quorumdam episcoporum ante sexaginta, ut jactas, annos facta conscriptio, numquamque a praecessoribus tuis ad apostolicae sedis transmissa notitiam (Leo epist. 97, n. 6). Quae autem de fide tum definita fuerant, ab eadem synodo ad Damasum missa esse, ex ipsius synodi ad eumdem papam epistola 13 n. 4 colligitur, nec a quoquam catholico exinde repudiata esse legimus. Certe hujus synodi symbolum in Concilio Chalcedonensi act. 2 cum omnium plausu recitatum, act. 5 ejusdem Concilii definitioni totum cum Nicaeno insertum fuit. Verum nonnullis decretis, quae recentius constituta sint, Xystum hic moveri prope certum est.

5. Censemus igitur synodum ab hoc papa notari ipsius aevo habitam, in qua quaedam adversus Ecclesiarum, ac nominatim Thessalonicensis, jura, Proclo instigante, sive, ut lenius loquitur ipse Xystus, connivente, constituta sint. Quocirca Xystus in epistola superiore Proclum summa moderatione ac prudentia corripiens, totus in eo est, ut illum et [Col. 0615B] ad vetusta Patrum constituta custodienda, et ad servandum antistiti Thessalonicensi honorem debitum cohortetur. Porro ex Theodoreti epistola 86 ad Flavianum episcopum CP., discimus sub Proclo celebratam esse synodum, in qua nonnulla, haud dubie in gratiam Constantinopolitani antistitis, contra Ecclesiarum aliarum jura constituta sunt. Sic enim ibi Theodoretus Flavianum alloquitur: Scito, domine mi, hanc illum (Dioscorum Alexandrinum episcopum) adversus me pusillitatem gerere, ex quo synodicis vestris sub beatae memoriae Proclo factis, sanctorum Patrum regulis inhaerentes, assensimus; ac de hoc nos semel atque iterum increpasse, quasi et Antiochenorum, ut ait, et Alexandrinorum jura prodiderimus. Sane in his Theodoreti verbis nihil est quod non cum iis quae Xystus de Orientali synodo habet apprime componatur.

6. Quod si ita est, de Concilio quod sub Proclo habitum esse memorat Theodoretus, hoc affirmare [Col. 0615C] liceat, primo illud non serius anno 437 celebratum esse, et in eo alia quidem de fide cum apostolicae sedis consensu, alia extra fidem et circa disciplinam praeter ejusdem sedis praecepta fuisse constituta. Deinde Xystus manifeste docet constitutis illis, quae praeter ipsius praecepta edita sunt, laesa fuisse Thessalonicensis antistitis jura. Neque minus ex Theodoreto liquet, iisdem pariter, saltem Dioscori judicto, violata fuisse Alexandrinorum atque Antiochenorum privilegia: adeo ut Dioscorus Theodoretum, quod assensu suo decreta illa comprobarat, veluti proditorem haberet Alexandrinorum et Antiochenorum jurium, eaque de causa justo illum odio prosequi se existimaret. Unde merito conjicere est, constitutis illis ea confirmata vel etiam aucta esse privilegia, quae jam ab anno 381 in concilio Constantinopolitano regiae urbis praesuli attributa sunt. Si etiam synodo sub Proclo non interfuit Theodoretus, sed ejus decretis postmodum assensit, constituta illa per provincias, ut episcoporum assensu [Col. 0615D] ac subscriptione firmarentur, missa esse inde colligitur.

7. Hinc corrigendi Baronius et qui eum secuti sunt conciliorum editores, qui quidem concilium illud sub Proclo ad annum 439 referunt, ac de illo, unis Theodoreti verbis fulti, multa comminiscuntur ab eo prorsus aliena. Fingunt nempe Dioscorum adhuc diaconum, cum Constantinopoli apocrisarium Ecclesiae Alexandrinae ageret, cum Antiocheno episcopo contendisse pro primatu, eamque ob causam congregata synodo fuisse definitum, ut quae in Nicaeno aliisque conciliis hac de re olim constituta fuissent, rata ac firma manerent (Baron. sub finem ann 439; Lab. tom. III, pag. 1284), ac demum Theodoretum Cyri episcopum [Col. 0616A] sese ad tuendas Antiocheni episcopi partes contulisse, ideoque grave Dioscori odium suscepisse. Et vero Theodoretus in laudata epistola Dioscori odium non ideo in se concitatum dicit, quia praesulis Antiocheni jura defenderit acriter, sed quia synodi sub Proclo habitae constitutis assentiens, Antiocheni potius praesulis, non secus atque Alexandrini jura prodidisse judicabatur. Nec in illa synodo firmata sunt Nicaena decreta, sed de illis, ut ex Xysto conficitur, fuit derogatum. Altercationis vero Dioscori diaconi cum Antiocheno praesule nullum apparet in verbis Theodoreti vestigium, idque meram fabulam sapit.

8. Non immerito igitur a Baronii sententia Joan. Garnerius in Auctario Theodoreti, Historiae ejusdem cap. 7, n. 7, et ad ejus imitationem Anton. Pagius ad annum 439, n. 13, discesserunt. Sed nec illi multo felicius Theodoreti mentem videntur assecuti, dum ab hoc scriptore memorari putant litteras synodicas, quas Proclus ad domnum Antiochenum antistitem in gratiam Athanasii Pyrrhenorum episcopi scripsit, [Col. 0616B] quaeque actioni 14 concilii Chalcedonensis insertae sunt. Quod ut evidentius pateat, observandum est epistolam cujus explicationem quaerimus, eo consilio a Theodoreto scriptam esse, ut Flaviani opem atque subsidium adversus Dioscori calumnias sibi conciliaret. Hujus rei gratia Flavianum urget, ut decretorum in generali concilio Constantinopolitano sancitorum sit vindex, ac Dioscori superbiam, qua pra finitis sibi limitibus contineri non vult, retundat. Tum in episcopi hujus odium ex eo incurrisse se narrat, quod litteris synodicis sub Proclo factis assenserit, quasi hoc assensu Alexandrinorum Antiochenorumque jura prodidisset. Jam vero litterarum Procli in gratiam Athanasii scriptarum, et synodicarum, quibus assensit Theodoretus, quae consensio? Procul dubio si tantum litteris pro Pyrrhenorum episcopo scriptis subscripsisset Theodoretus, nihil inde fuisset causae cur apud Dioscorum Antiochenorum, longe minus Alexandrinorum, jurium proditor audiisset. Primo [Col. 0616C] enim mere commendatitiae sunt hae litterae, nec in iis Proclus quidquam sibi juris arrogat. Immo Antiochenae Ecclesiae jura in hoc toto negotio salva et illaesa esse diserte declarat, ubi ejus antistitem Domnum sic alloquitur: Non igitur tua religiositas arbitretur quia tamquam ad injuriam sedis Antiochenae maximae civitatis huc venit memoratus Dei amantissimus episcopus Athanasius, etc. Deinde litteras illas non suo tantum, sed ipsius etiam Cyrilli nomine scriptas esse testificatur ac dicit: Praesentibus eum (Athanasium) litteris consolantes, confidere jussimus ego atque sanctissimus episcopus et consacerdos Cyrillus. An Ecclesiae suae jura tunc ignorasse aut prodidisse Cyrillus existimandus est? Longe potiori jure crediderimus synodicas Procli litteras, quas Theodoretus epist. 86 ad Flavianum memorat, omnino alias esse ab eis quas concilium Chalcedonense act. 15 exhibet. Sed ubi epistolam Xysti cum praedicta Theodoreti epistola conferimus, ex mutua luce quam sibi invicem conferunt, de una eademque synodo deque iisdem [Col. 0616D] constitutis in utraque sermonem esse haud difficulter deprehendimus.



EPISTOLA X. XYSTI PAPAE III AD [a 1Kb] TOTIUS ILLYRICI EPISCOPOS.

Vices suas per Illyricum Anastasio de more commisisse se significat. Quae sit illius potestas. Ut ei reverentiam exhibeant.

Dilectissimis fratribus universis episcopis per Illyriricum consistentibus XYSTU.

1. Doctor gentium, vas electionis, religionis nostrae firmissimum fundamentum, epistolis omnibus [Col. 0617A] quas ad singularum civitatum scribit Ecclesias, de sua in Domino gratulatione testatur, quos legis praeceptis parere videat, et in Dei nostri timore versari. Si tanta igitur Apostolo tam docto quam sancto est mentis hilaritas, quod [a 1Kb] tantos pariter, quod novit et his ad quos scribit et religioni proficere, unis appellet epistolis, quanto nobis gaudio existimatis esse, quoniam in commune sanctitatis vestrae datur nobis appellare concilium, et sermonem nostrum affectionis piae circa vos testimonia continentem, cum vestra sanctitate conjungere? Ille enim singulas, ut diximus, epistolis suis visitat Ecclesias: nos [b 1Kb] tot pariter credimus Ecclesias nostris appellare nos litteris, quot estis qui ad sanctam synodum convenitis. Illi est sermo cum rudibus atque discipulis; nobis sermo [Col. 0617B] cum collegis et doctis. Et ut a beatissimi Pauli, cujus maxime praeceptis obedire vos convenit, non recedamus exemplo, non vobis grave sit de his quae ad nostram notitiam perveniunt, ut servetur disciplina ecclesiastica, commoneri ac si praesentes. Ergo vobiscum quod ad regularum canonumque custodiam proficere novimus, pro sollicitudine nostra conferimus, sequestro filio nostro Artemio presbytero cujus nobis efficacia in agendo pariter et moderatio placuit et amor, ut traditus trames a patribus, firmis vestrae dilectionis vestigiis teneatur, et ea quae a nobis propter quietem Ecclesiarum sunt [c 1Kb] custodita, serventur.

2. Illyricanae omnes Ecclesiae, ut a decessoribus nostris accepimus, et nos quoque fecimus, ad curam [Col. 0617C] nunc pertinent Thessalonicensis antistitis; ut sua sollicitudine, si quae inter fratres nascantur, ut assolent, actiones distinguat atque definiat, et ad eum quidquid a singulis sacerdotibus agitur, referatur. Sit concilium quoties causae fuerint, quoties ille pro necessitatum emergentium ratione decreverit: ut merito sedes apostolica, relatione ejus instructa, quae fuerint acta confirmet. Evocatus vestrum venire nemo contemnat, nec congregationi sanctae ad quam debet festinare, se deneget. Excusatio per contumaciam [Col. 0618A] non requiratur: ut vobis pariter convenientibus possit in commune constitui, quod Ecclesiarum servet quietem, et populos teneat ad salutem.

3. Nec his vos, fratres charissimi, constitutis, quae praeter nostra praecepta Orientalis synodus decernere voluit, credatis teneri, praeter id quidem quod de fide consentientibus judicavit. A canonum praeceptis vestrum nemo discedat, nec ab his deviet, quae juxta regularum ordinem frequens ad vos directa sedis apostolicae decrevit auctoritas. Si quid forsitan aut inter fratres natum fuerit, aut fratri cuipiam aliqua actio qua pulsetur, illata; aut illic fratre et coepiscopo nostro Anastasio judice eveniens negotium terminetur, qui vices apostolicae sedis agere, ut beatae memoriae Rufus decessor ipsius, ex nostra [Col. 0618B] voluntate cognoscitur; aut ad nos, si illic finiri non potuerit, eodem tamen suis litteris causam omnem quae vertitur prosequente, veniat examen.

4. Nullum corpus est, quod capite non regatur. Estis quidem membra, ut novimus sancta; sed vestrum caput respicere et honorare vos condecet: quoniam honor capitis ad spem totius proficit sanctitatis; et suum corpus sollicitis tuetur oculis, quod sibi aptum et dignis videatur ad unamquamque rem officiis convenire. Sed ut omne corpus capite regitur, ita ipsum caput, nisi suo corpore sustentetur, firmitatem et vigorem suum perdit, et non tenet quam habuerat dignitatem. Estote igitur, ut esse convenit Domini sacerdotes, Ecclesiarum praesules, religionis nostrae doctores. Reservate fratri et coepiscopo [Col. 0618C] nostro reverentiam quam debetis, et inter vos pacem et concordiam custodite. Sit in vobis, ut esse credimus, cor unum et anima una (Act. IV, 32). Nec credatis vobis minui quidquid reverentiae illius, ad quem et majores nostri et nos Illyricanas Ecclesias juxta morem traditum voluimus pertinere, a vestra dilectione et servari volumus et deferri. [d 1Kb] Data 15 kalendas Januarias, Aetio iterum et Segisvulto consulibus.





[Col. 0617]
APPENDIX. NOTITIA RELIQUORUM SCRIPTORUM QUAE AD XYSTUM III ATTINENT.



§ I. Quae Xystus adhuc presbyter scripsit.
[Col. 0617D]

1. Xystus, Zosimo summo pontifice, Romanae ecclesiae presbyter tanti erat nominis, ut cum fama eum Pelagianis favere jactasset, hinc non mediocriter efferrentur Christianae gratiae inimici, ac nihilominus contristarentur ejusdem gratiae defensores (Augustin. epist. 194 n. 1). Ille vero sinistrum rumorem ut quantocius dissiparet, primo Christianae gratiae inimicis in frequentissimo populi coetu prior omnium [Col. 0618D] anathema pronuntiavit; ac deinde Leonis tum acolythi opera epistolam ad Aurelium senem misit, brevissimam quidem, sed in qua et de perniciosissimo dogmate et de gratia Dei quid sentiret satis exponebat; nec tacebat quanto vigore, ut recentis erroris fautores coercerentur, egisset (Idem epist. 191 n. 1). Demum non ita multo post ad Augustinum et Alypium, Firmo presbytero deferente, aliam prolixiorem transmisit epistolam, in qua quod asseruerat [Col. 0619A] priore latius et apertius explicabat. Duae illae epistolae exciderunt.

2. Ad has Augustinus duas vicissim reddidit, scilicet 191 et 194. Seorsim rescripserat et Alypius, sed neque hoc scriptum ad nos pervenit.

3. In bibliotheca Patrum ad saeculum VI, tres habentur libri, primus de Divitiis, alter de Malis Doctoribus et de Operibus Fidei, postremus de Castitate, Xysto III papae a Jacobo Salonio primum ascripti, sed ei a plerisque omnibus eruditis abjudicati. Sane ut eos Salonius Xysto nostro attribueret, una motus est exemplaris sui auctoritate; et fatetur tamen 1o titulum his libris in suo exemplari praefixum esse recentioris manus, 2o non Xysti III papae, sed Xysti papae et martyris nomen praeseferre: postremo [Col. 0619B] libros illos Xysto papae et martyri, utpote cujus aetate posteriores eos esse exploratum est non congruere. Sed si falsus titulus, quid erat cur ex ejus fide Xysto III papae, qui certe martyr non fuit, ascriberentur? Deinde apud omnes eruditos in confesso est libros illos Pelagianis erroribus refertos esse, nominatimque hanc Pelagii sententiam, Divitem manentem in divitiis suis in regnum Dei non posse ingredi, quam Augustinus epist. 157 ad Hilarium c. 4 pluribus refellit, diserte in illis propugnari.

4. Verum hoc argumento, quo alii hoc opus Xysto abjudicant, Joan. Garnerius utitur, ut illud ei adjudicet: quia, inquit, constat Syxtum olim Pelagianis favisse, suumque ipsis aliquamdiu impendisse patrocinium (Garn. in Mercat. p. I pag. 362). At quod [Col. 0619C] vir eruditus, velut Augustini verbis epist. 191 et 194 nixus pro certo ponit, minime certum est. Non enim ait Augustinus quod faveret, sed quod eum fama jactaret inimicis Christianae gratiae favere. Aut si ex hujusmodi fama eum Pelagiano errore infectum haereticis illis favisse conficitur, eumdem quoque Nestorianum exstitisse concedendum erit. Is enim pariter de illo postea dissipatus est rumor, quod Nestorio faveret. Quo circa Cyrillus ad calcem epistolae ad Acacium Melitinensem scribit: Si qui epistolam tamquam a Philippo reverendissimo Romanae Ecclesiae presbytero scriptam attulerint, perinde sonantem ac si sanctissimus episcopus Xystus depositionem Nestorii moleste acceperit, eique opem tulerit; ne credat hoc sanctitas tua (Concil. tom. III p. 1229). [Col. 0619D] Tum addit Cyrillus: Scripsit enim consona sanctae synodo (Ephesinae) omniaque illius gesta confirmavit, ac nobiscum sentit. Et hujus quidem rei testes sunt ipsius epistolae. Nempe cum Xystus integerrimae semper fidei fuerit, ejus tamen erat indolis, ut in damnandis haereticis nihil praeproperum vellet, sed omnia prius cuperet experiri, si forte temperamento aliquo ad veritatem adduci possent. Inde viris qui minus patientes erant data occasio qua suspectam haberent illius fidem, et praedictos rumores temere sererent. Aliud est autem quamdam erga haereticos benignitatem praeseferre, aliud eorum docere aut tueri errores.

5. Nominatim vero singularem illam ac pravam [Col. 0620A] Pelagii sententiam, qua divites a regno coelorum excludit, a Xysto propugnatam non esse istud maximo indicio est, quod cum Augustinus epist. 194 omnia Xysto exponat, simulque diluat Pelagianorum argumenta, de quibus eum admonendum esse censebat, de hoc singulari Pelagii circa divites placito prorsus silet. Vel hinc igitur in Xystum minime convenire probatur primum de Divitiis librum; quo ei abjudicato, alios duos pariter eidem abjudicandos esse nemo inficias ierit. Praeterea si Xysti re ipsa exstitissent illi libri, cum illum iis in libris prava sensisse ac docuisse exploratum esset, non solis suspicionibus ac rumoribus falsis, sed certis argumentis ut haereticorum fautor audire debuisset. Nec tum ad injectam de se famam expurgandam satis ei fuisset [Col. 0620B] Pelagianis anathema dicere; sed simul damnandi ac supprimendi erant illi libri, ac perversae Pelagii doctrinae eis insertae contraria fides profitenda. Cum igitur non una ratione historicae veritati repugnet libros illos Xysto ascribi, mirum est tantum titulo a recenti manu addito ac manifeste falso deferri potuisse, ut catholico presbytero, summi pontificis dignitate postea insignito, ascriberetur haereticum opus, quod si Xysti nostri fuisset, non Sixti papae et martyris, sed Xysti presbyteri nomine inscribendum erat.

6. Hoc tamen jacto fundamento, quod Xystus errorum Pelagianorum fautor aliquamdiu exstiterit, eosque libris editis tradiderit, inde laudatus vir in alias abit conjecturas, quibus etiam libros Hypomnesticon [Col. 0620C] apud Augustinum in appendice tomi X vulgatos Xysto attribui posse opinatur. Verum fundamento hujusmodi diruto, corruant necesse est eo uno fultae conjecturae. Et vero in novissima Augustini editione, censura libris illis praefixa, eos ad Marium Mercatorem potius quam ad Xystum pertinere demonstratur.

7. Argumenta non desunt quibus Xystum, dum adhuc presbyter esset, ad Nestorium, ad Joannem Antiochenum et ad Cyrillum Alexandrinum scripsisse colligamus. A Gennadio lib. de Script. Eccl. Xysti ad Nestorium epistola memoratur. Ipse Xystus epist. 6 n. 2 Joanni episcopo Antiocheno in memoriam revocat qualiter (inquit de Nestorio) ei voluimus nostra admonitione succurrere. Eum autem ibi de litteris [Col. 0620D] ante pontificatum scriptis loqui liquet ex ipsius epistolis 1 et 2. Nempe adhuc superstite Coelestino legatos Romam destinarat Cyrillus, et qualiter cum Joanne Antiocheno agendum esset consuluerat. Tum in Coelestini locum suffectus Xystus, ac legatis praesentibus ordinatus, respondit: Sufficiebant quidem illae litterae, quas et antea per Ecclesiae Constantinopolitanae clericos et per diaconos tuae sanctitatis (hoc est Cyrilli) plenas omnibus necessariis misi. Iis tamen locis litteras quae Coelestini nomine scriptae missaeque fuerant, commemorari suspicamur. Xystumque opinamur de his loqui veluti de suis, non solum quia successori liceat decessoris sui scripta gestaque in hujusmodi causis sibi attribuere, aut quia litterarum [Col. 0621A] illarum a Coelestino e synodo scriptarum particeps fuerit factus, verum etiam quia Coelestino in scribendis epistolis adjutor exstiterit. Et eumdem quidem stylum, idem ingenium, quod frequentibus sententiis delectatur, Coelestini Xystique litterae sapiunt.



§ II. De scriptis quae ad Xystum jam pontificem attinent.

8. Ad Coelestinum quidem destinati erant Orientis legati Hermogenes Rhinocurorum et Lampetius Casii episcopi, sed Cyrilli epistola ipsis tradita, Xysto reddita fuit (Epist. 2 n. 1). Tanto elogio in hac epistola commendabantur legati, ut forsan, inquit Xystus, minus litteris quas de iis scripsisti credidissemus, nisi earum testimonium vicisset sibi ipsi attestans [Col. 0621B] praesentia. Tum Cyrillus quo erga Orientales, qui ab ipso dissidebant, animo esset affectus, pluribus explicabat. Quippe ut ad pacem Orientis viam panderet expeditiorem, contumelias proprias ultro contemnere se, atque Ecclesias ordinari quam vindicari se malle testabatur. Quocirca Nestorii unius exsilio contentus, caeteris in eodem naufragio laborantibus manum porrigi flagitabat, simulque rogabat qui cum Joanne Antiocheno se gereret.

9. Huic Cyrilli epistolae rescribens Xystus, ejusdem rescripti paria exempla etiam ad alios Orientis episcopos ad quos mitti petierant legati, misisse se significat. Quod indicio est legatos illos ita episcoporum Orientis nomine venisse, ut solius tamen Cyrilli litteras afferrent. Alioqui nihil [Col. 0621C] opus erat ut quibusnam sibi esset scribendum Xystus a legatis disceret, maxime cum id moris fuerit Romanis pontificibus ut sibi scribentibus rescriberent. Probabile autem est, legationem illam tunc tantum destinatam esse, cum Coelestini litterae, Martii 15 die anni 432 datae in Orientem pervenissent; adeoque minus probabilem inde fieri opinionem, quae Xysti ordinationem mense Aprili ejusdem anni 432 consignat. Neque vero sine causa tardius differt Pagius hanc ordinationem, si ante acceptae fuerint mox dictae litterae quam legati, quos ordinationi suae interfuisse gratulatur Xystus, ex Oriente proficiscerentur.

10. Xystus legatis redeuntibus duas tradidit epistolas, quas etiamnum habemus, Cyrillo reddendas, unam privatam, alteram cum aliis communem. Hujus [Col. 0621D] exemplum sibi missum esse Acacius Beroeae episcopus ad Alexandrum Hierapolitanum testatur his verbis: Episcopus quidem qui Romae est unam ad me scripsit epistolam (Baluz. nov. coll. pag. 757). Sed quia statim adjungit Acacius, Alexandriae vero tres vel quatuor, ex quibus unius rescriptum tuae religiositati direxi; dum istud sic interpretatur Tillemontius (Tom. IV pag. 521) quasi, Alexandriae loco, Alexandriam legisset, Xystum eo tempore quo ad Acacium scripsit, etiam tres aut quatuor epistolas Alexandriam misisse arbitratur. Sed potior est interpretatio Baluzii, perinde istud Alexandriae vero, quasi haberetur, episcopus vero qui Alexandriae est, intelligentis. Tantum igitur Acacius allato loco unam a Xysto, [Col. 0622A] ac tres aut quatuor a Cyrillo epistolas ad se scriptas esse significat. Quod et ipse confirmat, cum unius ex illis Cyrilli epistolis exemplum ad Alexandrum mittere se praefatus, inde sperat fore ut pedum dolor, quo laborabat Alexander, sublevetur, cum in illo exemplo quae diligenter et accurate Cyrillus explicabat inspexerit. Si vero, inquit, sicut scripsisti, nunc usque pedibus doles, inspiciens litteras Deo amicissimi episcopi Cyrilli, et cognoscens quanta sit usus in fidei causa, etc. Nihil est igitur cur ob Acacii laudata verba ullas Xysti ad Alexandrum Hierapolitanum episcopum litteras desideremus.

11. Licet Xystus, in epistola 5 n. 7 die 15 Septembris anni 433, saepe se ad Maximianum scripsisse memoret de facilitate qua Cyrillus redeuntes ad Ecclesiam [Col. 0622B] suscipi peroptabat, ex iis tamen epistolis non restat nisi una, scilicet prima, Cyrillo quidem inscripta, sed cujus exemplum etiam Maximiano traditum est. Unde sequitur ut aliqua saltem epistola ad Maximianum scripta exciderit.

12. Statim ut Joannes Antiochenus cum aliis Orientis episcopis ad Ecclesiae unitatem, composita pace, rediit, Romam destinavit legationem, qua Xysto se cohaerere testaretur. Tum Cyrillus et de confecta pace, et de Joannis legatione Xystum litteris admonere festinavit (Epist. 5 n. 6). Xystus vero litteras illas legi curavit in coetu episcoporum qui ad anniversarium ordinationis suae diem convenerant (Ephes. Concil. III par. c. 32). Cum autem Orientis pax ineunte anno 433 firmata sit, uti ex [Col. 0622C] homilia Pauli Emiseni primo hujus anni die habita liquet, has Cyrilli litteras et post initium anni 433 scriptas, et ante anniversarium ordinationis Xysti diem acceptas esse haud temere colligatur.

13. Aliquot post dies, qui praenuntiati fuerant a Cyrillo Joannis legati Romam venerunt, reddideruntque litteras, quarum exordium Xysti laudibus refertum erat (Epist. 6 n. 3). Nominatim vero illum bono humani generis apostolicae sedi praesidere praedicabat Joannes, ac luciferum ubique lucentem vocabat. Ideo autem scriptae erant hae litterae, ut et Nestorii depositionem, et Maximiani in ejus locum ordinationem probare se Joannes solemniter testaretur. Eas quoque Xystus dignas judicavit, quae in eorumdem conventu episcoporum, qui ad natalem ipsius [Col. 0622D] celebrandum sese in Urbem contulerant, legerentur. Neque enim eos qui litteras legationis Joannis praenuntias attulerant prius dimittendos duxit, quam legationis ipsius testes facti fuissent.

14. Eo ipso tempore quo Joannes ac Cyrillus legationem parabant, Orientis episcopi, quibus pax a Joanne inita displicebat, festinandum sibi censuerunt ne pactiones conventae a Xysto firmarentur. Hac de causa Eutherius Thyanensis et Helladius Tharsi episcopi epistolam, quam etiamnum habemus, non modo conscripserunt Xysto, sed et eam priusquam mitteretur cum Alexandro Hierapoleos ac Theodoreto Cyri episcopis communicari studuerunt. Neque hac re contentus Eutherius, privatis etiam litteris [Col. 0623A] simul missis utrumque cohortatus est, ut et ipsi in Occidentis partes, hoc est Romam, aliquos destinarent (Baluz. nov. coll. pag. 817). Timor est enim, inquiebat, ne praevenientibus litteris aliorum (Cyrilli scilicet ac Joannis), quasi unitio facta sit, et rebus incongruis consentientibus universis (id est, ubi rebus incongruis consenserint universi), segniores appareant (Romani) ad ea quae male acta sunt corrigenda. Quibus monitis morem gerens Alexander, legatos in Urbem misit, accusans impias illas pactiones (quas Cyrillus et Joannes ferierant), quae super alia incongrua et in fide auxerunt discordiam (Ibid., pag. 821 et 822), uti loqui placet Irenaeo, hoc est acerrimo Nestorii defensori. Iisdem monitis cum Theodoretus, tum alii episcopi, quorum nomina Meletius Mopsuestiae [Col. 0623B] episcopus nobis indicat, paruerunt.

15. Cum enim illorum clerici Romam contendentes Mopsuestiam divertissent, Meletius de illis Alexandro, Theodoreto, Abbibo, Heliadi, Mari, Davidi et Acilino sic rescripsit (Ibid., pag. 822): Eos quidem, qui ad Occidentem directi sunt, Deo amantissimos clericos ita suscepimus, ut consequens erat, nostros (leg. vestros) et qui pro tali causa destinati sunt, id est, ita suscepimus ut decebat suscipere clericos vestros, maxime pro tali causa destinatos. Tum his adjunxit: Festinamus et nos, si Dominus annuerit orationibus vestrae sanctitatis, similia gerere, quia oportet omnino ut offeramus et nos quae credimus expedire. Istudne, quod ibi spondet Meletius, praestiterit, aut quo pacto a Xysto suscepti sint Alexandri [Col. 0623C] aliorumque legati, nullo monimento compertum habemus. Indubitatum tamen est atque ex ipsius litteris exploratum, hunc papam in tuenda fide constantem semper fuisse. Neque ambigendum videtur quin simul etiam in iis qui errabant sustinendis et, quantum in se erat, ad unitatem reducendis pium se ac benignum de more praebuerit

16. At quamvis eum inducere non potuissent ut quidquam in partium suarum gratiam scriberet, eo tamen processit nonnullorum impudentia, ut quamdam de ipsius mutatione confingerent epistolam, eamque per provincias circumferri curarent. Hac de re Cyrillus Succensum, ad calcem epistolae 2 quam ad hunc episcopum scripsit, monet his verbis: Si autem nonnulli circumferant epistolam ut a religiosissimo [Col. 0623D] Romanae Ecclesiae presbytero Philippo scriptam, quasi sanctissimus episcopus aegre tulerit Nestorii depositionem, eique opem tulerit; ne huic rei fidem accommodet vestra sanctitas: consentanea namque sanctae synodo scripsit, et omnia apud eam acta confirmat, et eadem quae nos sentit. Eadem quoque monitio in fine epistolae 1 ejusdem ad Acacium Melitensem episcopum repetitur. Tum in utraque pariter subjicit Cyrillus: Si epistola a quibusdam afferatur tamquam a me scripta, quasi nos eorum poeniteat quae Ephesi [Col. 0624A] gessimus; id quoque risu excipiatur. Unde conjicere est, cum Cyrillus capitulorum suorum publicasset explicationem, quae omnibus aequis viris atque ipsi etiam Theodoreto probata est, adversarios illius hanc arripuisse occasionem ut duplicem illam epistolam confingerent.

17. Sancti Britii Turonicae civitatis episcopi, qui beato Martino successerat, varia fortuna fuit. Et is quidem olim a Lazaro accusatus, in synodo Taurinensi a Proculo meruit absolvi (Zosim. epist. 3 n. 3). Postmodum tamen anno 430 a populo suo expulsus, Romam confugere coactus est, uti Gregorius Turon. lib. II Hist. Franc. c. 1 narrat. Verum, inquit idem Gregorius, lib. X c. 31, septimo regressus anno cum auctoritate papae illius Turonos redire disponit. Quod [Col. 0624B] duplici ratione intelligi potest. Vel enim istud cum auctoritate ita dictum est, ut Britius non auctoritate sua, sed Xysti jussu ad Ecclesiam suam redierit. Cui interpretationi favet illud Gregorii ejusdem ibid.: Britius vero septem apud Papam Urbis annis degens, idoneus (forte innocens) inventus a crimine, ad urbem suam redire jussus est. Vel cum Tillemontio, tom. XIV pag. 264, verbum auctoritatis sic interpretari licet, ut eo notentur litterae a Xysto datae, quibus innocentiae Britii fidem faceret, eumque sine controversia recipi praeciperet. Eodem auctoritatis nomine Zosimus papa epistolam suam primam indicat, ubi ait (Epist. 1 n. 1): Quam auctoritatem ubique nos misisse manifestum est. Et is quidem usus cum non solum Romanis pontificibus, sed et scriptoribus aliis familiaris [Col. 0624C] sit, maxime in hoc Gregorii testimonio locum habet. Britium enim post tam longum in Urbe secessum, inde ad plebem quae ipsum expulerat sine commendatitiis papae litteris dimissum esse nemo probabile judicaverit.

18. Aliud Xysti praeclarum facinus Prosper in Chronico ad annum 439 memoriae commendavit his verbis: Hac tempestate Julianus Athelenensis (leg. Eclanensis) jactantissimus Pelagiani erroris assertor, quem dudum amissi episcopatus intemperans cupido exagitabat, multimoda arte fallendi, correctionis spem [Aug. ms. speciem] praeferens, molitus est in communionem Ecclesiae irrepere. Sed his insidiis Sixtus papa diaconi Leonis hortatu vigilanter occurrens, nullum aditum pestiferis conatibus patere permisit: et ita [Col. 0624D] omnes catholicos defectione [Idem ms. de retectione, forte dejectione] fallacis bestiae gaudere facit, quasi tunc primum superbissimam haeresim apostolicus gladius detruncasset. Ita ille eximiam gestis suis coronidem imposuit, seseque dignum ostendit successorem Innocentii, Zosimi, Bonifacii ac Coelestini; qui quidem omnes uno animo ad comprimendos Pelagii ac discipulorum varios conatus vigilanter et studiose incubuerunt.




ANNO DOMINI CDXL.
VINCENTIUS LIRINENSIS



PROLEGOMENA.




[Col. 0625]
NOTITIA GALLANDII.
(Ex Bibl. Vett Patr. Galland. tom. X, Proleg.)

[Col. 0625A] 1. Vincentius, natione Gallus, Lirinensis dictus, quo ab aliis duobus ejusdem nominis distingueretur qui eadem tempestate claruere, aliquamdiu variis ac tristibus saecularis militiae turbinibus se ipsum fuisse jactatum profitetur [(a) 1Kb] . Sed tandem in portum religionis Christo aspirante ingressus, ibi, depositis vanitatis ac superbiae flatibus, Christianae humilitatis sacrificio placare Deum studuit [(b) 1Kb] . Quibus ex verbis in eam adductus est sententiam noster Baronius [(c) 1Kb] , ut sibi persuasum haberet auctorem quo de agimus fuisse illum Vincentium cujus meminit Sulpicius Severus [(d) 1Kb] , virum egregium omnique virtutum genere praestantem, qui vivente sancto Martino Turonensi episcopo Galliarum praefectura fuisse auctus comperitur. Verum hujusmodi viri magni [Col. 0625B] conjectura Papebrochio [(e) 1Kb] , Tillemontio [(f) 1Kb] aliisque scriptoribus eruditis [(g) 1Kb] minus arridet. Alii praeterea ex epistola sancti Eucherii ad Hilarium de laude eremi [(h) 1Kb] arguunt, Vincentium nostrum sancti Lupi Trecensis episcopi fuisse fratrem germanum. At haec item sententia viris doctis modo laudatis, Papebrochio, inquam [(i) 1Kb] , Tillemontio [(j) 1Kb] atque Gallicae historiae litterariae auctoribus [(k) 1Kb] haud probatur. Quibus addendi operum Norisianorum editores [(l) 1Kb] , sed imprimis ipsemet Norisius, qui hac de re pluribus erudite disserit [(m) 1Kb] .

2. Abdicatis itaque Vincentius saeculi curis, ac vitam monasticam deligens, in insulam Lirinensem secessit [(n) 1Kb] . Locus autem, inquit, quod urbium frequentiam turbasque vitantes, remotioris villulae et in [Col. 0625C] ea secretum monasterii incolamus habitaculum. Ex his porro verbis arguit Norisius [(o) 1Kb] , monachum quidem fuisse Vincentium, dum suum scriberet Commonitorium, sed non Lirinensem; propterea quod [Col. 0626A] remotioris villulae et in ea secretum monasterii se incolere habitaculum tradat: neque enim, inquit vir doctissimus, ulla erat villula in Lirino, sed tantum monachorum cellulae insula tota dispersae. Quapropter conjicit eumdem in Massiliensi quodam monasterio degisse: licet mox Gennadii auctoritate permotus annuat, illum apud Lirinenses supremum diem obiisse. In aliam tamen a Norisiana sententiam abiit cl. Antelmius: quod minus advertit Tillemontius [(p) 1Kb] . Norisio quidem is assentitur, opinanti auctorem nostrum extra Lirini monasterium Commonitorium elucubrasse; at monachum Lirinensem tum jam fuisse statuit, secus atque Norisius. Sic enim scribit [(q) 1Kb] : »Vincentius E MONASTERIO LIRINENSI in montis Capo-Fulvi (Cap Roux, quod promontorium [Col. 0626B] est orae Forojuliensis maritimae, e regione Lirini) secreta magno religionis et anachoreseos ardore secedens, in illis Commonitorii scribendi et digerendi propositum sumpsit.« Haec aliaque vir eruditus. Verum Tillemontius doctissimos duumviros, Norisium et Antelmium, sibi sapere sinit [(r) 1Kb] ; atque adhaerens interim ipsemet Gennadio, in insula Lirinensi monasticen professum vixisse ac scripsisse Vincentium existimat. Neque aliter censent Gallicae historiae litterariae scriptores [(s) 1Kb] .

3. Enimvero haec de auctore nostro Gennadius [(t) 1Kb] : Vincentius, inquit, APUD MONASTERIUM LIRINENSIS INSULAE presbyter, vir in Scripturis doctus et notitia ecclesiasticorum dogmatum sufficienter instructus, COMPOSUIT, ad evitanda haereticorum collegia nitido satis et [Col. 0626C] aperto sermone VALIDISSIMAM DISPUTATIONEM, quam absconso nomine suo titulavit, PEREGRINI ADVERSUS HAERETICOS. Hoc est autem celebre Commonitorium: »quod quidem, ut ait Baronius [(u) 1Kb] , quam mira fuerit [Col. 0627A] scriptoris eruditio, palam ostendit: ut vix sit reperire qui paucioribus chartis majora et feliciori tractatu concluserit:« cujus auctor proinde [(a) 1Kb] magnam sui nominis in Ecclesia catholica laudem reliquit. Haec magnus Baronius, qui et alibi [(b) 1Kb] opus illud contra haereses scriptum, certe aureum appellat. Et jure plane optimo egregium hujusmodi libellum summis praeconiis auxere alii viri doctissimi, ut videre est apud Norisium, non solum catholicorum [(c) 1Kb] , verum etiam heterodoxorum elogia paucis congerentem [(d) 1Kb] ; qui Commonitorium, opus eximium, aureolum, aureum, divinum, numquam homini Christiano deponendum manibus, honoris gratia dixerunt.

4. Quo porro tempore hoc opusculum scripserit Vincentius, testatur ipsemet ubi mentionem injicit [(e) 1Kb] [Col. 0627B] sancti concilii quod ANTE TRIENNIUM ferme in Asia apud Ephesum celebratum est VV. CC. Basso Antiochoque consulibus. Fuisse autem coactam oecumenicam synodum Ephesinam anno 431 nemo nescit: adeoque anno 434 suum illum libellum scripserit Vincentius. Neque alibi plane quam in insula Lirinensi opus illud litteris ipsum consignasse fas est opinari, ut modo ex Gennadio intelleximus: cujus quidem auctoritati Eucherii quoque Lugdunensis episcopi testimonium addere libet, qui Salonium filium sic alloquitur [(f) 1Kb] : Vixdum, inquit, decem annos natus, EREMUM ingressus, inter illas sacras manus non solum imbutus es, verum etiam nutritus es sub Honorato patre illo, patre inquam primo INSULARUM, postea etiam Ecclesiarum magistro; cum te ILLIC beatissimi Hilarii, [Col. 0627C] tunc INSULANI tironis, sed jam nunc summi pontificis, doctrina formaret per omnes spiritualium rerum disciplinas; ad hoc etiam te postea consummantibus sanctis viris, Salviano atque VINCENTIO, eloquentia pariter scientiaque praeminentibus. Ecce tibi Vincentius in eremo, id est in Lerino, ubi Honoratus, ubi Hilarius, Salonium sacris disciplinis instituens. Supremum tandem diem clausit vir optimus, Gennadio teste [(g) 1Kb] , Theodosio (juniore) et Valentiniano (III) regnantibus: ac proinde ut maxime circa annum 450 quo Theodosius, die 28 Julii, indictione 3 e vivis excessit, Theodoro Lectore perhibente [(h) 1Kb] . Ejus memoria in tabulis ecclesiasticis recolitur IX kal. Junii: cujus reliquiae nobili loco repositae in Lirinensi monasterio asservantur [(i) 1Kb] .

5. Praeter Commonitorium scripsisse quoque auctorem [Col. 0628A] nostrum Vincentianas objectiones quas refutasse sanctum Prosperum novimus, complures eruditi viri existimant; qui propterea eum legitima Semipelagianismi suspicione laborare contendunt: neque porro ab hac labe immune ipsius quoque Commonitorium ducunt. Inter eos, ut alios praetereamus, eminent Norisius [(j) 1Kb] , Antelmius [(k) 1Kb] , Natalis Alexander [(l) 1Kb] , Pagius [(m) 1Kb] et Norisii operum editores [(n) 1Kb] . Contra vero ab hac nota Vincentium vindicant Baronius in primis [(o) 1Kb] , Labbeus [(p) 1Kb] , Papebrochius [(q) 1Kb] atque Gallicae historiae litterariae scriptores [(r) 1Kb] . Neque ab his longe abest Tillemontius [(s) 1Kb] . Utcumque sit, »nulla per nos, inquit Norisius [(t) 1Kb] , Vincentii sive eruditioni sive sanctitati injuria importatur, dum illum cum iis Massiliensibus censuimus [Col. 0628B] qui Semipelagiani vulgo audiunt. Neque enim isti erant id temporis haeretici, sed viri doctissimi ac sanctissimi, quos sanctus Augustinus fratres ac dilectores sui [(u) 1Kb] ; Prosper vero, licet alias eorum hostis sanctos, honoribus et meritis claros, et egregios in omnium virtutum studio viros, honoris causa appellabant [(v) 1Kb] . Quis autem nesciat Hilarium Arelatensem, Joannem Cassianum ac Faustum Reiensem, adhuc in vivis magna in aestimatione in Galliis fuisse; mortuos vero, Arelate, Massiliae et apud Reios uti sanctos coli, quum tamen iidem fuerint Semipelagianae scholae magistri? Tunc ab Augustino in controversia de praedestinatione ad fidem recedebant, quando fas erat, ea de re in utramque partem disputare. Anno enim demum centesimo ab Augustini obitu, sancti [Col. 0628C] doctoris sententia in Arausicana synodo inter fidei canones relata est . . . . . Quare cum in omnium pene sententia, illa Augustini doctrina de efficaci electione ad primam gratiam contraria putaretur patrum opinioni et ecclesiastico sensui, teste Prospero in epistola ad eumdem sanctum doctorem, et praeter paucos reliqui uno consensu contra eumdem conspirarent: quid mirum, si Vincentius qui toto eo eruditissimo ac elegantissimo volumine unum hoc urget, nempe communem sententiam privatis opiniunculis, ut ejusdem verbis utar, praeponendam esse, ea in controversia communi inter Galliae doctores sententiae sibi inhaerendum esse putaverit, relicta Augustini Africani opinione, quae nova putabatur et contraria patrum opinioni et ecclesiastico sensui? Haec fusius prosecutus sum, quo nonnullorum querelis facerem satis, [Col. 0629A] qui grandi piaculo adstringi putant eum qui Vincentium Lirinensem, eximiae eruditionis ac sanctitatis patrem, in Massiliensium album refert, quasi Semipelagiani id temporis haeretici fuerint, non vero viri supra caeteros in Galliis doctissimi atque sanctissimi.« Hactenus vir praestantissimus: qui et alibi adversus Blondellum [(a) 1Kb] optime astruit [(b) 1Kb] , Vincentium jure fuisse ab ecclesia sanctorum fastis ascriptum.

6. Non solum autem auctori nostro tributae Vincentianae objectiones ab iis viris criticis quorum superius meminimus; verum etiam symbolum Quicumque variis argumentis eidem asserere conatus est laudatus Antelmius: inter quae alicujus sane momenti videtur esse illud, quod petit vir eruditus ex aliquibus loquendi formulis magnam cum Symboli [Col. 0629B] particulis quibusdam similitudinem prae se ferentibus, quas ex Vincentii Commonitorio ille collegit. Eas refert ac expendit cl. Montfauconius [(c) 1Kb] , aitque id probe eruditi viri argumentis confici, nihil repugnare [Col. 0630A] scilicet quin sit illud Symbolum Vincentii Lirinensis opus, si alias certum quodpiam suppeteret pro Vincentio vel codicis vel scriptoris alicujus testimonium. Sed haec hactenus. Nihil porro reliqui de auctore nostro nobis superest adjiciendum praeter monitum de illa editione qua usi sumus in ejus Commonitorio excudendo. Eam nimirum adhibuimus quam Parisiis anno 1684 tertio evulgavit caeteris praestantiorem Stephanus Baluzius: qui primum cum duobus codicibus mss. bibliothecae Regiae contulit ejusmodi opusculum; deinceps vero illud rursus exegit ad alios duos eosque vetustissimos, quorum alter nunc asservatus in bibliotheca Colbertina, fuit olim Petri Pithoei; alter celeberrimi monasterii Corbeiensis. Notas autem Baluzianas quarum praecipuus [Col. 0630B] scopus est variantes lectiones indicare, textui adjecimus, paucis pro more nostro ad calcem paginarum appositis.




[Col. 0629]
NOTITIA SCHOENEMANNI.
(Ex Bibl. Hist. Litter. Lat. Pat. tom. II.)



§ I. Vita Vincentii Lirinensis.
[Col. 0629B]

Lirinensis cognomen ipsi inditum fuit, ut ab aliis ejusdem nominis atque aetatis scriptoribus discerneretur, ab insula, in qua maximam vitae suae partem monasticis studiis impendit. Pauca et non satis certa [Col. 0629C] de ortu ejus atque conditione memoriae tradita sunt. Natus fuit in Gallia Celtica vel Belgica, et si vere germanus illius fuit Lupus ille Trecensis, quod tamen doctissimi rerum utriusque scriptores negant [(a) 1Kb] , Tullum Leucorum patriam habuit. Quo tempore primum saeculo nuntium remiserit et in insulam secesserit, quandoque et ubi presbyteri dignitatem sit adeptus, ignoramus: sed mature factum esse debet, si quidem Eucherius de eo praedicat, eum filium suum Salonium, qui ab Honorato abbate institui coeperat, cum Salviano consummasse, obitumque ejus an. 450 assignant.



§ II. Scripta Vincentii Lirinensis.

»Composuit ad evertenda haereticorum collegia nitido et aperto sermone validissimam disputationem, [Col. 0629D] quam absconso nomine suo attitulavit Peregrini, adversus haereticos: cujus operis quia secundi libri maximam in schedulis partem a quibusdam furatam perdidit, recapitulato ejus paucis sermonibus sensu, primo compegit et in unum librum edidit.« Haec Gennadius c. 64. Superest hocce opusculum, inscriptum Commonitorium, seu Commonitoria duo pro catholicae fidei antiquitate et universitate adversus profanas omnium haereticorum novitates. Sed certum [Col. 0630B] est neque Peregrini nomen, neque Commonitorii titulum ab ipso auctore profecta, sed ex praefatione libri petita esse. Multa disputata sunt a recentioribus, praeeuntibus Vossio et Norisio, de Semipelagianismo [Col. 0630C] Vincentii studioque ejus Augustinianam doctrinam de gratia tamquam haereticam traducendi. Quin proprium in eo operis hujus consilium nonnulli agnoscere sibi visi sunt et loca omnia Semipelagianismo consona diligenter enotarunt, de quibus itemque iis quae ab aliis opposita sunt Oudinum adire praestat [(b) 1Kb] . Eadem fere de causa a quibusdam Vincentio tribui coeptae sunt Objectiones illae Vincentianae contra Augustini doctrinam, quas singulari studio oppugnavit Prosper in libro Responsionis ad capitula objectionum Vincentianarum, et opus Praedestinati quod an. 1643 Parisiis exire fecit Jac. Sirmondus. Sed praeter levem nominis in altero et doctrinae in utroque cum illa Semipelagianismi in Vincentio suspicione similitudinem omnia alia argumenta cessant [(c) 1Kb] .



§ III. Editiones, versiones et codices operum Vincentii Lirinensis.
[Col. 0630D]


Editiones.

Vincentii Commonitorium, ut primum e manibus auctoris sui exiit, plures statim, et frequentes deinceps per omne aevum lectores et ex lectoribus amatores invenit. Non immerito quidem. Est enim huic auctori proprium acumen quoddam, etsi falsum interdum et ineptiens, et dicendi genus concisum [Col. 0631A] crebrisque interrogationibus et respondendi docendique quadam fiducia vividum, quod facile multos, quorum quisque suam opinionem ad lectionem afferebat, detinere poterat. Quae causa etiam fuit haud dubie, cur recentioribus temporibus inter utriusque Ecclesiae summi ac infimi ordinis eruditos admiratores ac laudatores invenerit et ab utraque parte ad alteram erroris convincendam adhibitum fuerit. Ex quo autem primum an. 1528 a Jo. Sichardo in Antidoto contra omnes haereses, incertum unde, foras datum est, tam crebro per istud saeculum et sequentis pene dimidium typis exscriptum est, ut legendi contentio fregisse videatur, quod non poterat non multis suboriri paulo doctioribus desiderium emendate illud legendi. Quippe ex immensa editionum grege Basileae [Col. 0631B] imprimis, Parisiis, Coloniae, Lovanii aliisque locis ac terris per singulos pene annos procusarum ad annum usque 1663, paucae tantummodo critico aliove editorum munere sunt memorabiles: nempe a textu emendatiori duae, altera Petri Pithaei, facta Parisiis an. 1586, in-4o, altera Bartholomaei Petri emissa Duaci an. 1611, in-16, cum notis ejusdem; praeter has Costeriana, quae prodiit Lovanii an. 1552, in-4o, propter commentariolum, et Jo. Filesaci Paris. 1619, in-4o, et Calixtina Helmestadii an. 1629 et 1655, ob consilium editoris multis nominibus celeberrimi. Memorabiles autem dico, in honorem editorum scilicet, quorum culpa profecto non fuit, quod sequiores editiones ex iis non profecerint. Neque enim ullam ex his peculiari consilio recusam esse [Col. 0631C] novimus, solaque Costeriana vel Costerii commentarius potius decies et amplius est repetitus. Tanto luculentior vero apparuit opera Stephani Baluzii, qui Vincentium ad codices Regiae bibl. Parisiensis recognitum et notulis doctissimis illustratum una cum Salviano orbi litterato impertiit a. 1663, iterumque an. 1669, et tertio an. 1684 recognovit et auxit. Repetita est Baluziana Cantabrigae 1687, Bremae 1688, Romae 1709, et nuper demum a Gallandio. Nec Salinasii editio an. 1731 praeter Baluzianum textum laudabile quidquam habet. Testimonia accipe ex sequenti indice editionum chronologico.



SAECULO XVI.

1528. Basileae exc. Henr. Petro; in-fol. Vincentii Lirinensis Galli pro catholicae fidei antiquitate et [Col. 0631D] universitate, adversus profanas omnium haereseon novationes: in Jo. Sichardi Antidoto contra diversas omnium fere sec. haereses, fol. 202-214.

1543. Lugduni, apud Jacob. Gazellum; in-8o. Idem liber Bened. in Hist. litt. Galliae.

1544. Parisiis, apud eumd. bibliopolam; in-8o. Vincentii Lirinensis Galli liber pro catholicae fidei antiquitate et universitate, adversus profanas omnium haereseon novationes; item Q. Sept. Florent. Tertulliani liber unus de Praescriptionibus adversus haereticos. Secunda editio. Cat. Bibl. Reg. Paris.

1547. Ibid., apud eumd.; in-8o. Vincentii Lir. pro catholicae fidei. . . . . liber. Sic Benedictini l. l. Catalogus Bibl. Tellerianae p. 35 impressam tradit Venetiis [Col. 0632A] apud Jac. Gazellum. Ubi in alterutro sive loco, sive bibliopolae nomine, error esse debet. Idem vero Catalogus cum addit sive de suo, seu, quod probabilius, ex titulo libri primum editus, fefellit Benedictinos, ut principem Vincentii editionem anno incerto Venetiis factam comminiscerentur.

1552. Venetiis, ad signum Spei; in-8o. Vincentii . . . libellus pro catholicae fidei veritate et antiquitate, etc. Cat. Bibl. Reg. Paris. Huic accessisse aiunt Benedictini, Jo. Cochlaei dissertationem de Votis.

1552. Lovanii, apud Anthon. Maria Bergagne; in-4o. Vincentii Lirinensis Galli pro catholicae fidei antiquitate et veritate, adversus profanas omnium haeresen novationes liber elegantissimus, ante annos mille ab auctore conscriptus. Additum est breve [Col. 0632B] commentariolum, per Joannem Costerium, in eorum potissimum gratiam, qui in divinis litteris minus exercitati sunt. Effigies Leopardi in titulo procul dubio est insigne typographi.

1554. Rhemis, apud Nic. Bacnetium; in-4o. Idem liber. Cat. Bibl. Tell. ibid.

1554. Coloniae. . . . . . 24. Idem liber cum eodem comm. Cat. Bibl. Baluz. t. II, p. 1001.

1556. Basileae, apud Henr. Petrum; in-fol. Vincentii. . . . pro cath. fidei antiquitate et universitate, etc.; in Jo. Heroldi Haeresiologia pagg. 643-663.

1560. Parisiis, apud Jo. Foucherium, via Jacobaea, sub scuto Florentiae; in-16. Vincentii. . . . pro catholicae fidei antiquitate et veritate, adversus profanas omnium haeresen novationes, liber elegantissimus [Col. 0632C] ante annos mille ab auctore conscriptus. Cum brevi commentariolo in fine addito, per Joannem Costerium. In Cat. Bibl. Barberin. laudatur hujus anni editio facta Coloniae; in-12.

1561. Paris., apud. . . Buon; in-12. Vincentii. . . . pro cath. fidei antiquitate, etc., cum Stanisl. Hosii cardinalis dialogo de communione Eucharistiae sub utraque specie; Conjugio sacerdotum; et Sacro in vulgari lingua celebrando. Laudant Benedictini, nescio quam vere. Certe error aliquis ex sequentis editionis confusione profluxit.

1562. Parisiis, apud Joannem Foucherium; in -12. Vincentii . . . . . liber pro cath. fidei antiquitate, etc. Repitita ed. a. 1560. Ibidem eodemque anno et forma eadem, sed non una cum Vicentio excusus est Stanisl. Hosii de expresso Dei Verbo libellus recens auctus et recognitus cum libellis paulo ante nominatis.

1562. Lovanii; in-12. Idem liber cum eodem Commentario. Cat. Bibl. Baluz. t. II, p. 1000.

1568. Lovanii, apud Joannem Bogardum; in-12. Idem liber, nescio an et Commentarius. Benedd. et Ceillier. t. XIII, p. 582.

1569. Coloniae, apud Matern. Cholinum; in-12. Idem liber cum Commentario Costerii. Possevin. app. t. III, p. 353.

1569. Parisiis, apud Mich. Julianum; in-8o. Idem liber haud dubie cum eodem Commentario. Cat. Bibl. Bodlei.

[Col. 0633A] 1575. Parisiis, apud Mich. Sonnium; in-fol. Vincentii. . . . Commonitorium pro fide catholica contra haereses; in Bibl. PP. Bign. tomo V. Titulum ex Ittigio laudo.

1585. Lugduni, apud Guil. Rovillium; in-16. Vincentii. . . . liber pro cath. fide; cum Dionysii Areopagitae Operibus, et Epistolis S. Ignatii, Polycarpi et Martialis. BENEDD.

1586. Parisiis, apud Sebastian. Nivellium; in-4o. Peregrini pro catholicae fidei antiquitate et universitate adversus profanas omnium haereticorum novitates Commonitoria duo; in Veterum aliquot Galliae Theologorum Scriptis a Pithaeo editis pagg. 1-76. Titulus addit, ex opusculis in hoc volumine contentis nonnulla ex veteribus libris emendatius, aliqua nunc [Col. 0633B] primum edi; quae quoniam nullus in eo praefationi aliive declarationi locus est, cum auctoris nomine pro commendatione esse debent.

1589. Coloniae, apud. . . . . . Herstium; in-16. Vincentii. . . . . liber pro cath. fidei antiquitate, etc. Benedd. ex Possevino.

1589. Parisiis, in-fol. Vincentii Lirinensis de Haeresibus liber; in tomo IV secundae ed. Bibl. PP. Bign.

1591. Londini; in-8o. Vincentii. . . . liber pro cath. fidei antiquitate, etc. Cat. Bibl. Bodlei.

1591. Pragae, typis Michaelis Petreli; in-12. Vincentii libellus pro catholicae fidei antiquitate et veritate, adversus profanas omnium haereseon novationes cum notis Jo. Langii marginalibus. Cat. Bibl. [Col. 0633C] Bunau.

1594. Coloniae; in-12. Vincentii. . . . . liber pro cath. fidei antiquitate, cum Variis Doctorum Virorum Notis. Cat. Bibl. Barberin.

1600. Coloniae, in officina Birkmanniana; in-12. S. Vincentii Lirinensis libellus adversus profanas haereseon novationes, cum scholiis et commentariis Jo. Costerii et B. item Edmundi Campiani S. I. in Anglia pro religione catholica occisi, rationes decem oblati certaminis in causa fidei redditae Academicis Angliae. Cat. Bibl. Reg. Paris.



SAECULO XVII.

1605. Cracoviae; in-16. Vincentii Lirinensis Galli adversus profanas haereseon novationes libellus vere aureus distributus in capita et notis brevibus ex [Col. 0633D] Joannis Costerii Commentariis illustratus.

1611. Duaci, apud Marcum Wyon, in-16. Vincentii. . . . adversus profanas haereseon novationes cum commentariolo Jo. Costerii et Bartholomaei Petri notis breviculis et dissertatione apologetica de Vincentio ejusque scriptis. Caveus t. I, p. 425 ed. nov, Ox.

Benedictini monent, Barth. Petrum textum Vincentii juxta duos vetustos codices mss. recognitum dedisse describendum.

1613. Coloniae; in-16. Idem liber cum commentariis Jo. Costerii. Caveus.

1613. Lugduni. . . . . . Vincentii Lirinensis de catholicae fidei antiquitate, adversus haeresium novationes, [Col. 0634A] cum notis Jo. Costerii; in Chronologia Sanctorum et aliorum virorum illustrium ac abbatum sacrae insulae Lirinensis, a Domino Vincentio Barrali, Salerno monacho Lirinensi in unum volumen compilata.

1618. Coloniae, apud Ant. Hierat; in-fol. Vincentii Lirinensis de profanis vocum novitatibus liber; in Magna Bibl. PP. t. V, part. II.

1619. Parisiis, apud Dionys. Langlois; in-4o. Vincentii Lirinensis, monachi, seu Peregrini, Commonitoria duo, cum Commentariis Joannis Filesaci. Cat. Bibl. Reg. Paris.

1622. Lugduni, sumptibus Claudii Landry; in-12. Vincentii. . . . . pro cath. fidei antiquitate et universitate, etc., pagg. 65-131; in libro cui titulus: [Col. 0634B] Sandapila Silicernio quinti ac sexti Evangelii efferendo humeris ac nisu valentissimorum quatuor succollatorum. Quorum anteriores duo, TERTULLIANUS libro de Praescriptionibus, VINCENTIUS Lyrinensis Commonitorio adversus haereses. Posteriores item duo, EDMUNDUS Campianus de Societate Jesu, gloriosissimus Christi martyr, libro Rationum Academicis Oxoniensibus oblatarum, LEONARDUS Lessius ex eadem Societate, Consultatione de Religione.

Praefatio hujus opusculi latius acumina tituli explicat et facile prodit ex qua schola editor bellas istas elegantias hauserit.

1624. Parisiis, in-fol. Idem liber Vincentii; in Bibl. PP. tomo IV.

[Col. 0634C] 1629. Helmstadii, in acad. Julia, typogr. Calixtino, exc. Henningo Mullero; in-8o. Vincentii Lerinensis Commonitorium. Georgius Calixtus recensuit et edidit; cum Augustini libris IV de Doctrina Christiana et de Fide et Symbolo. Peculiaris titulus est: Peregrini sive Vincentii Lerinensis pro catholicae fidei antiquitate et universitate adversus profanas omnium haereseon novationes. Commonitoria duo, quorum tamen posterius maximam partem intercidit.

Prooemii ad Lectorem maxima pars ad Vincentii librum refertur, cujus sententias et regulam accurate explicat, et in primis ostendere studet quid haeresis nomine venire debeat, et quae sit consensionis Ecclesiarum in unam doctrinam ratio. Hinc calamum contra Catholicorum de traditione itemque de [Col. 0634D] potestate et infallibilitate praecepta dirigit, et quemadmodum iis in reipublicae omniumque potestatum detrimentum Loyolitae tum abuti coeperint perorat.

1631. Oxoniae; in-24. Peregrini, id est, ut vulgo perhibetur, Vincentii Lirinensis Commonitoria duo adversus profanas haereses; adjicitur D. Augustini liber de Haeresibus, editio repurgata, caeteris emendatior. Cat. Bibl. Reg. Paris.

1644. Parisiis, in-fol. Vincentii Lirinensis de Haeresibus liber; in Bibl. PP. tomi IV, part. I. Haec editio, ut saepe a nobis monitum est, ab illa a. 1654 non nisi titulo diversa est.

1655. Helmstadii ex typographeo Calixtino opera Henningi Muelleri; in-4o. Vincentii Lerinensis Commonitorium [Col. 0635A] Georgius Calixtus recensuit et edidit. Editio altera.

Huic editioni ad calcem accessit nova disputatio editoris, Admonitionis ad Lectorem nomine. In ea ab initio declarat unde sibi ante annos XXVI prima Vincentii edendi occasio enata fuerit. »Cum enim tunc temporis pontificii, inquit, in hac et vicinis provinciis monasteria et beneficia ecclesiastica occuparent, nostros ejicerent, et nova sua dogmata mentibus nonnullorum, qui aures praeberent, inserere conarentur, venit mihi in mentem Commonitorium a Vincentio sub nomine Peregrini editum, quo novitatem omnem, quod attinet dogmata ad salutem necessaria, serio et severe rejicit, et id solum admittendum censet, quod testimonio antiquitatis nitatur, [Col. 0635B] sive quod, ut loquitur, universaliter antiquitus receptum fuerit: venit quoque in mentem, scriptores pontificios recentiores, quos praecipuos legere meminissem, doctrinam Vincentii summopere laudare et approbare, et proinde recte me facturum, si hanc ipsam, antiquitatis adeo tenacem et adversariis tantopere gratam, pontificiis novitatibus opponerem.« Quod quemadmodum fecerit, antea monitum est.

1663. Parisiis, apud Franc. Muguet; in-8o. Vincentii Lirinensis Commonitorium, STEPHANUS BALUZIUS ad fidem codicum mss. emendavit notisque illustravit; cum Salviano ejusdem.

Adhibuit duos codices Regiae Bibl. Paris. et pauculas notas addidit, de quibus vide ad Salvianum.

[Col. 0635C] 1664. Raceburgi, per Nicolaum Nissen; in-12. Vincentii Lirinensis pro cath. fidei antiquitate, etc. Cat. Bibl. Bunau.

1669. Parisiis, apud Franc. Muguet; in-8o. Vincentii Lirinensis Commonitorium ex secunda BALUZII editione.

1677. Lugduni, apud Anissonios; in-fol. Vincentii Commonitorium adversus haereses; in Bibl. Max. PP. t. VII, pagg. 249-263.

1684. Parisiis, apud Franc. Muguet; in-8o. Vincentii Lirinensis Commonitorium ex tertia editione STEPH. BALUZII; cum Salviano.

Retractavit et passim mutavit priorum editionum textum, notasque auctiores addidit.

1687. Cantabrigiae, ex off. Joan. Hayes, impensis [Col. 0635D] Guil. Graves; in-12. Vincentii Lirinensis adversus profanas omnium novitates haereticorum Commonitorium, cum notis V. C. Steph. Baluzii. Adjicitur S. Augustini liber de Haeresibus.

Praecedit immensa praefatio. Notis additus est Appendix Actorum adversus Pelagium et Coelestinum. Vid. SALVIANUS.

1688. Bremae, sumplib. Hermanni Braveri; in-4o. Vincentii Lirinensis Commonitorium a Baluzio Tutelensi ad fidem veterum codicum mss. emendatum et illustratum. Praemissa dissertatione G. Calixti in Vincentium, etc.; cum Salviani Operibus.

Calixti dissertatio ex prooemio ejus desumpta est.



SAECULO XVIII.
[Col. 0636A]

1709. Romae, ex typographia sacrae Congr. de Propag. fide; in-8o. Vincentii Lirinensis Commonitorium in Josephi Tommasii Institutionum Theologicarum Antiquorum Patrum tomo I, pagg. 193-275. Recusae sunt eaedem ibidem, a. 1746 totidem tomis.

Exemplari Bibliothecae nostrae nonnulla ascripsit b. C. A. Heumannus, ex quibus haec notasse juvabit: »Hoc libello, inquit, Vincentius stabilire conatur summis viribus praejudicium auctoritatis, contra hominibus eripere studet omnem usum rationis in sacris, commendans prorsus . Agit igitur hic non veritatis patronum, sed erroris. Erroris est, quaerere, ut sub umbra auctoritatis et antiquitatis lateat. Veritas sua luce radiat et omnibus [Col. 0636B] omni tempore se praebet inspiciendam atque examinandam. Bonum aurum, si vel sexcenties examinaveris, semper reperies bonum aurum. Sic et veritas post mille examina manet veritas, et quemadmodum arithmeticus computationis suae veritatem numquam probat per consensum aliorum arithmeticorum, sed exclamat: Proba, examina. Sic et veritas.« Notavit idem, quantopere hoc opus contempserit Dan. Whitby in praef. ad librum de Patrum in Scripturam S. commentariis.

1731. Romae, typis Jo. Zempel prope Montem Jordanum; in 8o. Sanctorum Vincentii Lirinensis et Hilarii Arelatensis Opera ad mss. cod. insignioresque editiones recognita ac notis observationibusque illustrata a D. Joanne SALINAS Neapolitano Can. Reg. [Col. 0636C] Lat. ac S. Theol. Lect. ad sanctiss. Patrem Clementem XII pont. max.

Scilicet non sua denuo opera recognitum dedit Vincentium, sed Baluzianam editionem a. 1669: nam tertiam haud novit, sicut nec caeterarum editionum praeterquam ex Labbeo et Caveo notitiam habuit; immo non unam laudat diserte editionem in cujus anno non error sit. »Notas vero observationesque, inquit, tales adjecimus, quae laborem diligentiamque desiderarunt (sic): utrum postea alicujus sint utilitatis, dicere non audeo, et libens illas aequi lectoris judicio submitto. Capitum distinctionem licet a Baluzio sublatam, cum editoribus aliis retinere justum ac rationi consentaneum apparuit (sic), et meo quidem judicio non prorsus inutiliter. De [Col. 0636D] doctrina S. Viri, pergit, circa Traditiones alibi disseremus contra Joannem Dallaeum ac Georgium Calixtum, Lutheranae familiae hominem, qui Helmstadii periit!« Eodem stylo et ingenio notas suas pertexuit statim subjectas.

1774. Venetiis, apud Jo. Bapt. Albritium; in-fol. Vincentii Lirinensis Commonitorium juxta tertiam Steph. Baluzii editionem cum notis ejusdem expressum; in Andreae Gallandii Bibl. PP. et SS. Vet. Eccles. t. X, pagg. 103-121.

Pauculas de suo observationes ad oram paginae inferiorem apposuit, dissertationemque de Vincentio praemisit in Prolegg. cap. II, pagg. IV-VI.



Versiones.
[Col. 0637A]

Haud segniori, quam quo superioribus duobus saeculis docti indoctique viri contenderunt ad Vincentii textum typis multiplicandum studio, ab aliis allaboratum est, ut recentiori aliquo idiomate loqui eum docerent. Primum quantum scio exemplum Anglorum fuit, sed Francogalli plurimas et optimas versiones dederunt, ut sequentia docebunt.

1o Anglicae.---1554. London, by Robert Caly; in-8o. The waye home to Christ and truth leading from Anthichrist and errour, made and set forth in the Latine tongue, by that famous and great Clearke Vincent. Ou, Le retour à Christ, composé par le docteur Vincent de Lerins, françois de nation, et traduit en anglois. Cat. Bibl. Reg. Par. unde et sequentia [Col. 0637B] decerpsimus.

2o Gallicae.---1560. Paris, chez M. Vascosan; in-8o. Traité de Vincent Lirinense, pour la verité et antiquité de la foy catholique contre les profanes nouveautez de toutes heresies, traduit de latin en françois par G. Ruzé

1580. Paris, chez Feder. Morel; in-8o. Eadem versio.

1615. Paris chez Jean de Heuqueville; in-8o. Vincent [Col. 0638A] de Lerins, contre les heresies avec deux epistres, l'une de S. Cyprien, l'autre de S. Hierosme; le tout traduit en françois par le Sr. de la Brosse.

1684. Paris, chez Christoph Journel; in-12. Avertissemens de Vincent de Lerins, touchant l'antiquité et l'université de la foy catholique contre les nouveantez profanes de tous les heretiques, traduits en françois avec des remarques par de Frontignieres.

3o Italicae.---1565. In Monte Regale, presso Lionardo Torrentino; in-8o. Libro de Vincentio Lirenense contra le profane innovationi di tutte le heresie; tradotto in lingua Italiana per Hieronimo Mutio, Justinopolitano. Argelati Bibl. degli Volgarizz. t. IV, pag. 109.



Codices.
[Col. 0638B]

Ex iis quae in antecedentibus monita sunt, patebit quatuor tantum Vincentii editores consuluisse mss. exemplaria, nempe Jo. Sichardum, Petrum Pithoeum, Bartholomaeum Petri, de quibus quod dicamus haud suppetit. Postremus fuit Baluzius, qui duos habuit, alterum Colbertinum, eumdem qui Pithoei fuerat, alterum monasterii Corbeiensis.




[Col. 0637]
[DUO COMMONITORIA.(C)]



S. VINCENTII LIRINENSIS COMMONITORIUM PRIMUM.
(Ex editione Baluziana.)


[Col. 0637C] INCIPIT TRACTATUS [(1) 2Kb] Peregrini pro Catholicae fidei antiquitate et universitate adversus prophanas omnium Haereticorum novitates.

I. DICENTE Scriptura et monente, Interroga patres tuos, et dicent tibi; seniores tuos, et adnuntiabunt tibi, Deut. 32, et item, Verbis sapientium adcommoda aurem tuam, Eccli. 6, et item, Fili mi [(2) 1Kb] , hos sermones ne obliviscaris, mea autem verba custodiat cor tuum, Prov. 3, videtur mihi minimo omnium servorum Dei Peregrino [Col. 0638C] quod res non minimae utilitatis, Domino adjuvante, futura sit, si ea quae fideliter a sanctis patribus accepi litteris comprehendam, infirmitati certe propriae pernecessaria, quippe cum adsit in promptu unde imbecillitas memoriae meae adsidua lectione reparetur. Ad quod me negotium non solum fructus operis, sed etiam consideratio temporis et opportunitas loci adhortatur. Tempus: propterea quod cum ab eo omnia humana rapiantur, et nos ex eo aliquid invicem rapere [Col. 0639] debemus quod in vitam proficiat aeternam; praesertim cum et appropinquantis divini Judicii terribilis quaedam exspectatio augeri efflagitet studia Religionis, et novorum Haereticorum fraudulentia multum curae et attentionis indicat. Locus [(1) 1Kb] autem, quod urbium frequentiam turbasque vitantes, remotioris [(2) 1Kb] villulae et in ea secretum monasterii incolamus habitaculum, ubi absque magna distractione fieri possit illud quod canitur in psalmo: Vacate, inquit, et videte quoniam ego sum Dominus, Psal. 45. Sed et propositi nostri ratio in id convenit; quippe qui cum aliquandiu variis ac tristibus secularis militiae turbinibus volveremur, tandem nos in portum Religionis, cunctis semper fidissimum, Christo adspirante condidimus; ut ibi depositis vanitatis ac superbiae flatibus, Christianae humilitatis sacrificio placantes Deum, non solum praesentis vitae naufragia, sed etiam futuri seculi incendia vitare possimus. Sed jam in nomine Domini quod instat adgrediar, ut scilicet a majoribus tradita et apud nos deposita describam, relatoris fide potius quam auctoris praesumptione; hac tamen scribendi lege servata, ut nequaquam omnia, sed tantum necessaria quaeque perstringam, neque id ornato et exacto sed facili communique sermone, ut pleraque significata potius quam explicata videantur. Scribant ii laute et accurate qui ad hoc munus vel ingenii fiducia vel officii ratione ducuntur. Me vero sublevandae recordationis vel potius oblivionis meae gratia Commonitorium [(3) 1Kb] mihimet parasse suffecerit: quod tamen paulatim, recolendo quae didici, emendare et implere quotidie, Domino praestante, conabor. Atque hoc ipsum idcirco praemonui, ut si forte elapsum nobis, in manus sanctorum devenerit, nihil in eo temere reprehendant, quod adhuc videant promissa emendatione limandum.

II. Saepe igitur magno studio et summa attentione perquirens a quamplurimis sanctitate et doctrina praestantibus viris quonam modo possim certa quadam et quasi generali ac regulari via catholicae fidei veritatem ab haereticae pravitatis falsitate discernere, hujusmodi semper responsum ab omnibus fere retuli, quod sive ego, sive quis alius vellet exsurgentium haereticorum fraudes deprehendere laqueosque vitare, et in fide sana sanus atque integer permanere, duplici modo munire [Col. 0640] fidem suam, Domino adjuvante, deberet: primùm scilicet divinae legis auctoritate, tum deinde Ecclesiae catholicae traditione. Hic forsitan requirat aliquis: Cum sit perfectus Scripturarum Canon, sibique ad omnia satis superque sufficiat, quid opus est ut ei Ecclesiasticae intelligentiae jungatur auctoritas? Quia videlice Scripturam sacram pro ipsa sua altitudine non uno eodemque sensu universi accipiunt, sed ejusdem eloquia aliter atque aliter alius atque alius interpretatur; ut pene quot homines sunt, tot illinc sententiae erui posse videantur. Aliter namque illam Novatianus, aliter Sabellius, aliter Donatus exponit, aliter Arius, Eunomius, Macedonius; aliter Photinus, Apollinaris, Priscillianus, aliter Jovinianus, Pelagius, Caelestius; aliter postremo Nestorius. Atque idcirco multùm necesse est, propter tantos tam varii erroris anfractus, ut propheticae et apostolicae interpretationis linea secundum Ecclesiastici et Catholici sensus normam dirigatur. In ipsa item Catholica Ecclesia magnopere curandum est ut id teneamus quod ubique, quod semper, quod ab omnibus creditum est. Hoc est etenim [(1) 2Kb] vere proprieque catholicum, quod ipsa vis nominis ratioque declarat, quae omnia fere universaliter comprehendit. Sed hoc ita demum fiet, si sequamur universitatem, antiquitatem, consensionem. Sequemur autem universitatem hoc modo, si hanc unam fidem veram esse fateamur quam tota per orbem terrarum confitetur Ecclesia; antiquitatem vero ita, si ab his sensibus nullatenùs recedamus quos sanctos majores ac patres nostros celebrasse manifestum est: consensionem quoque itidem, si, in ipsa vetustate, omnium vel certe pene omnium sacerdotum pariter et magistrorum definitiones sententiasque sectemur.

III. Quid igitur tunc faciet Christianus catholicus, si se aliqua Ecclesiae particula ab universalis fidei communione praeciderit? Quid utique nisi ut pestifero corruptoque membro sanitatem universi corporis anteponat? Quid si novella aliqua contagio non jam portiunculam tantum, sed totam pariter Ecclesiam commaculare [Col. 0641] conetur? Tunc item providebit ut antiquitati inhaereat, quae prorsum jam non potest ab ulla novitatis fraude seduci. Quid si in ipsa vetustate, duorum aut trium hominum, vel certe civitatis unius aut etiam provinciae alicujus error deprehendatur? Tunc omnino curabit ut paucorum temeritati vel inscitiae, si qua sunt, universaliter antiquitus universalis Ecclesiae [(1) 1Kb] decreta praeponat. Quid si tale aliquid emergat ubi nihil hujusmodi reperiatur? Tunc operam dabit ut collatas inter se majorum consulat interrogetque sententias, eorum duntaxat qui diversis licet temporibus et locis, in unius tamen Ecclesiae Catholicae communione et fide permanentes, magistri probabiles exstiterunt; et quicquid non unus aut duo tantum, sed omnes pariter uno eodemque consensu aperte, frequenter, perseveranter tenuisse, scripsisse, docuisse cognoverit, id sibi quoque intelligat absque ulla dubitatione credendum.

IV. Sed ut planiora fiant quae dicimus, exemplis singillatim illustranda sunt et paulo uberius exaggeranda; ne immodicae brevitatis studio rapiantur rerum pondera orationis celeritate. Tempore Donati [(2) 2Kb] , a quo Donatistae, cum sese [(3) 2Kb] multa pars Africae in erroris [Col. 0642] sui furias praecipitaret, cumque immemor nominis, religionis, professionis, unius hominis sacrilegam temeritatem Ecclesiae Christi praeponeret, tunc quicumque per Africam constituti, profano schismate detestato, universis mundi Ecclesiis adsociati sunt, soli ex illis omnibus intra sacraria catholicae fidei salvi esse potuerunt; egregiam profecto relinquentes posteris formam, quemadmodum scilicet deinceps, bono more, unius aut certe paucorum vesaniae universorum sanitas anteferretur. Item quando Arianorum venenum non jam portiunculam quamdam, sed pene orbem totum contaminaverat, adeo ut prope cunctis Latini sermonis Episcopis partim vi, partim fraude deceptis, caligo quaedam mentibus offunderetur, quidnam potissimum in tanta rerum confusione sequendum foret, tunc quisquis verus Christi amator et cultor exstitit, antiquam fidem novellae perfidiae praeferendo, nulla contagii ipsius peste maculatus est. Cujus quidem temporis periculo satis superque monstratum est quantum invehatur calamitatis novelli dogmatis inductione. Hunc siquidem non solum parvae res, sed etiam maximae labefactatae sunt. Nec enim tantum adfinitates, cognationes, amicitiae, domus, verum etiam urbes, populi, provinciae, nationes, universum postremo Romanum Imperium funditus concussum et emotum est. Namque cum prophana ipsa Arianorum novitas, velut quaedam Bellona aut furia, capto primo omnium Imperatore [(1) 1Kb] , cuncta deinde palatii culmina legibus novis subjugasset, nequaquam deinceps destitit universa miscere atque vexare, privata ac publica, sacra prophanaque omnia, nullum boni et veri gerere discrimen, sed quoscumque conlibuisset, tanquàm de loco superiore percutere. Tunc temeratae conjuges, depullatae [(2) 2Kb] [Col. 0643] viduae, prophanatae virgines, monasteria demolita [(1) 1Kb] , disturbati clerici, verberati levitae, acti in exilium sacerdotes, oppleta sanctis ergastula, carceres, metalla [(2) 1Kb] : quorum pars maxima, interdictis urbibus, protrusi atque extorres, inter deserta, speluncas, feras, saxa, nuditate, fame, siti affecti, contriti et tabefacti sunt. Atque haec omnia numquid ullam aliam ob causam, nisi utique dum pro coelesti dogmate humanae superstitiones introducuntur, dùm bene fundata antiquitas scelesta novitate subruitur, dum superiorum instituta violantur, dum rescinduntur scita patrum, dum convelluntur definita majorum, dùm sese intra sacratae atque incorruptae vetustatis castissimos limites prophanae ac novellae curiositatis libido non continet?

V. Sed forsitan odio novitatis et amore vetustatis haec fingimus. Quisquis hoc aestimat, beato saltem credat Ambrosio, qui, in secundo ad Imperatorem Gratianum libro, acerbitatem temporis ipse deplorans, ait: »Sed jam satis, inquit, omnipotens Deus, nostro exilio nostroque sanguine Confessorum neces, exilia Sacerdotum, et nefas tantae impietatis eluimus. Satis claruit eos qui violaverint fidem tutos esse non posse.« Ambros. lib. 2 de fide cap. 4, alias 16. Item in tertio ejusdem operis libro: »Servemus igitur, inquit, praecepta majorum, nec haereditaria signacula ausi rudis temeritate violemus. Librum signatum illum propheticum non Seniores, non Potestates, non Angeli, non Archangeli aperire ausi sunt: soli Christo explanandi ejus praerogativa servata est. Librum sacerdotalem quis nostrum resignare audeat, signatum a Confessoribus, et multorum jam martyrio consecratum? Quem qui resignare coacti sunt [(3) 1Kb] postea [Col. 0644] tamen damnata fraude signarunt; qui violare non ausi sunt, Confessores et martyres exstiterunt. Quomodo fidem eorum possumus denegare quorum victoriam praedicamus?« Ibid. lib. 3. cap. 7, alias 15. Praedicamus plane, inquam, ô venerande Ambrosi! praedicamus plane, laudantesque miramur. Nam quis ille tam demens est qui eos, etsi adsequi non evaleat, non exoptet sequi quos a defensione fidei majorum nulla vis depulit, non minae, non blandimenta, non vita, non mors, non palatium, non satellites, non Imperator, non imperium, non homines, non daemones? quos, inquam, pro religiosae vetustatis tenacitate tanto munere Dominus dignos judicavit [(1) 2Kb] ut per eos prostratas restauraret Ecclesias, exstinctos spiritales populos vivificaret, dejectas sacerdotum coronas, reponeret, nefarias illas novellae impietatis non litteras, sed lituras, infuso coelitus Episcopis fidelium lacrymarum fonte, deleret, universum postremo jam pene mundum saeva repentinae haereseos tempestate perculsum ad antiquam fidem a novella perfidia, ad antiquam sanitatem a novitatis vesania, ad antiquam lucem a novitatis caecitate revocaret. Sed in hac divina quadam Confessorum [(2) 1Kb] virtute illud est etiam nobis vel maxime considerandum, quod tunc apud ipsam Ecclesiae vetustatem non partis alicujus, sed universitatis ab iis est suscepta defensio. Neque enim fas erat, [Col. 0645] ut tanti ac tales viri unius aut duorum hominum errabundas sibique ipsis contrarias suspiciones tam magno molimine adsererent, aut vero pro alicujus provincio lae temeraria quadam conspiratione certarent, sed omnium sanctae Ecclesiae sacerdotum apostolicae et catholicae veritatis haeredum decreta et definita sectantes, maluerunt semetipsos quam vetustae universitatis fidem prodere. Unde et ad tantam gloriam pervenire meruerunt, ut non solum Confessores, verum etiam Confessorum principes jure meritoque habeantur.

VI. Magnum hoc igitur eorumdem beatorum exemplum, planeque divinum, et veris quibusque Catholicis indefessa meditatione recolendum, qui modum septemplicis candelabri septenâ sancti Spiritus luce radiante, clarissimam posteris formulam praemonstrarunt quonam modo deinceps per singula quaeque errorum vaniloquia, sacratae vetustatis auctoritate prophanae novitatis conteratur audacia. Neque hoc sane novum. Siquidem mos iste semper in Ecclesia viguit ut quo quisque foret religiosor, eo promptius novellis adintentionibus contrairet. Exemplis talibus plena sunt omnia. Sed ne longum fiat, unum aliquod, et hoc ab Apostolica potissimum Sede sumemus; ut omnes luce clarius videant beatorum Apostolorum beata successio quanta vi semper, quanto studio, quanta contentione defenderit susceptae semel Religionis integritatem. Quondam igitur venerabilis memoriae Agrippinus Carthaginensis [(1) 2Kb] Episcopus, primus omnium mortalium contrà divinum Canonem, contra universalis Ecclesiae regulam, contra sensum omnium consacerdotum, contra morem atque instituta majorum, rebaptizandum esse censebat. Quae praesumptio tantum mali invexit, ut non solùm Haereticis omnibus formam sacrilegii, sed etiam quibusdam Catholicis occasionem praebuerit erroris. Cùm ergo undique ad novitatem rei cuncti reclamarent, atque omnes quaquaversum sacerdotes pro suo quisque studio retinerentur, tunc beatae memoriae Papa Stephanus [(2) 1Kb] apostolicae Sedis antistes, cum [Col. 0646] caeteris quidem collegis suis, sed tamen prae caeteris restitit, dignum, ut opinor, existimans si reliquos omnes tantum fidei devotione vinceret quantum loci auctoritate superabat. Denique in Epistola [(1) 1Kb] quae tunc ad Africam missa est, his verbis sanxit: NIHIL NOVANDUM NISI QUOD TRADITUM EST. Intelligebat etenim vir sanctus et prudens nihil aliud rationem pietatis admittere, nisi ut omnia, qua fide a patribus suscepta forent, eâdem fide filiis consignarentur; nosque Religionem, non qua vellemus ducere, sed potius quà illa duceret sequi oportere; idque esse proprium Christianae modestiae et gravitatis, non sua posteris tradere, sed a majoribus accepta servare. Quis ergo tunc universi negotii exitus? Quis utique nisi usitatus et solitus? Retenta est scilicet antiquitas, explosa novitas. Sed forte tunc ipsi novitiae adinventioni patrocinia defuerunt? Imo vero tanta vis ingenii adfuit, tanta eloquentiae flumina, tantus adsertorum numerus, tanta verisimilitudo, tanta divinae legis oracula, sed plane novo ac malo more intellecta, ut mihi omnis illa conspiratio nullo modo destrui potuisse videatur nisi sola tanti moliminis causa ipsa illa suscepta, ipsa defensa, laudata novitatis professio destituisset. Quid postremo? Ipsius Africani Concilii [(2) 1Kb] sive decreti quae vires? Donante Deo, nullae; sed universa tanquam somnia, tanquam fabulae, tanquam superflua, abolita, antiquata [(3) 2Kb] calcata sunt. Et, o rerum mira conversio! Auctores ejusdem opinionis Catholici, consectatores vero Haeretici judicantur; absolvuntur magistri, condemnantur discipuli; conscriptores librorum filii regni erunt, adsertores vero gehenna suscipiet. Nam quis ille tam demens est qui illud sanctorum omnium et Episcoporum et Martyrum lumen beatissimum Cyprianum cum caeteris collegis suis in aeternum dubitet regnaturum esse cum Christo? Aut quis tam contrà sacrilegus qui Donatistas et caeteras pestes, quae illius auctoritate Concilii [Col. 0647] rebaptizare se jactitant, in sempiternum neget arsuros esse cum diabolo?

VII. Quod quidem mihi divinitus videtur promulgatum esse judicium propter eorum maxime fraudulentiam qui cum sub alieno nomine haeresim concinnare machinentur, captant plerumque veteris cujuspiam viri scripta paulo involutius edita, quae pro ipsa sui obscuritate dogmati suo quasi congruant; ut illud nescio quid quodcunque proferunt, neque primi neque soli sentire videantur. Quorum ego nequitiam duplici odio dignam judico, vel eo quod haereseos venenum propinare aliis non pertimescunt, vel eo etiam quod sancti cujusque viri memoriam tanquam sopitos jam cineres prophana manu ventilant, et quae silentio sepeliri oportebat, rediviva opinione diffamant, sequentes omnino vestigia auctoris sui Cham, qui nuditatem venerandi Noe non modo operire neglexit, verum quoque irridendam caeteris enuntiavit. Unde tantam laesae pietatis meruit offensam ut etiam posteri ipsius peccati sui maledictis obligarentur, beatis illis fratribus multum longeque dissimilis, qui nuditatem ipsam reverendi patris neque suis temerare oculis, neque alienis patere voluerunt, sed aversi, ut scribitur, texerunt eum: quod est erratum sancti viri nec approbasse nec prodidisse [(1) 2Kb] ; atque idcirco beata in posteros benedictione donati sunt. Sed ad propositum redeamus. Magno [Col. 0648] igitur metu nobis immutatae fidei ac temeratae religionis piaculum pertimescendum est; a quo nos solum constitutionis Ecclesiasticae disciplina, sed etiam censura Apostolicae deterret auctoritatis. Scitum enim cunctis est quam graviter, quam severe, quam vehementer invehatur in quosdam beatus Apostolus Paulus, qui mira levitate nimium cito translati fuerant ab eo qui eos vocaverat in gratiam Christi, in aliud Evangelium [(1) 1Kb] , quod non est aliud; 2 Tim. 4, qui coacervarant sibi magistros ad sua desideria, a veritate quidem auditum avertentes, conversi vero ad fabulas; 1 Tim. 5, habentes damnationem quod primam fidem irritam fecissent; quos deceperant ii de quibus ad Romanos fratres scribit idem Apostolus: Rogo autem vos, fratres, ut observetis eos qui dissentiones et offendicula, praeter doctrinam quam ipsi didicistis, faciunt; et declinate ab illis. Hujusmodi enim Christo Domino non serviunt, sed suo ventri, et per dulces sermones et benedictiones seducunt corda innocentium, Rom. 16. Qui intrant per domos, et captivas ducunt mulierculas oneratas peccatis, quae ducuntur variis desideriis; semper discentes, et ad scientiam veritatis nunquam pervenientes, 2 Tim. 3. Vaniloqui et seductores, qui universas domos subvertunt, docentes quae non oportet, turpis lucri gratia, Tit. 1. Homines corrupti mente, reprobi circà fidem, 2 Tim. 3, superbi, et nihil scientes, sed languentes circa quaestiones et pugnas verborum; qui veritate privati sunt, existimantes quaestum esse pietatem: simul autem et otiosi discunt circumire domos; non solum autem otiosi, sed et verbosi, et curiosi loquentes quae non oportet, 1 Tim. 5: qui bonam conscientiam repellentes, circa fidem naufragaverunt, 1 Tim. 1: quorum prophana vaniloquia multum proficiunt ad impietatem, et sermo eorum ut cancer serpit, 2 Tim. 2. Bene autem quod de iis item scribitur: Sed ultra non proficient. Insipientia enim eorum manifesta erit omnibus, sicut et illorum fuit. 2 Tim. 3.

VIII. Cum ergo tales quidam circumeuntes provincias et civitates, atque errores venalitios circumferendo, etiam ad Galatas [(2) 1Kb] devenissent, cùmque his auditis Galatae nausea quadam veritatis affecti, Apostolicae Catholicaeque doctrinae manna revomentes, haereticae novitatis sordibus oblectarentur, ita sese Apostolicae potestatis exeruit auctoritas, ut summa cum severitate [Col. 0649] decerneret: Sed licet nos, inquit, aut angelus de coelo evangelizet vobis praeterquam quod evangelizavimus vobis, anathema sit, Gal. 1. Quid est quod ait, Sed licet nos? Cur non potius, Sed licet ego? Hoc est: Etiamsi Petrus, etiamsi Andreas, etiamsi Joannes, etiamsi postremo omnis Apostolorum chorus evangelizet vobis praeterquam quod evangelizavimus, anathema sit. Tremenda districtio, propter adserendam primae fidei tenacitatem, nec sibi, nec caeteris coapostolis pepercisse! Parum est: Etiamsi angelus, inquit, de coelo evangelizet vobis, praeterquam quod evangelizavimus, anathema sit. Non suffecerat ad custodiam traditae semel fidei, humanae conditionis commemorasse naturam, nisi angelicam quoque excellentiam comprehendisset. Licet nos, inquit, aut angelus de coelo. Non quia sancti coelestesque angeli peccare jam possint; sed hoc est quod dicit: Si etiam, inquit, fiat quod non potest fieri, quisquis ille traditam semel fidem mutare tentaverit, anathema sit. Sed haec forsitan perfunctorie praelocutus est, et humano potius effudit impetu, quam divina ratione decrevit. Absit. Sequitur enim, et hoc ipsum ingenti molimine iteratae insinuationis inculcat: Sicut praediximus, et nunc iterum dico: Si quis vobis evangelizaverit, praeterquam quod accepistis, anathema sit. Non dixit: Si quis vobis annuntiaverit praeterquam quod accepistis, benedictus sit, laudetur, recipiatur; sed, anathema sit, inquit, id est, separatus, segregatus, exclusus, ne unius ovis dirum contagium innoxium gregem Christi venenata permixtione contaminet.

IX. Sed forsitan Galatis ista tantum praecepta sunt. Ergo et illa solis Galatis imperata sunt quae in ejusdem Epistolae sequentibus commemorantur: qualia sunt haec: Si vivimus spiritu, spiritu et ambulemus. Non efficiamur inanis gloriae cupidi, invicem provocantes, invidentes, Gal. 5, et reliqua. Quod si absurdum est, et omnibus ex aequo imperata sunt, restat ut sicut haec morum mandata, ita etiam illa quae de fide cauta sunt omnes pari modo comprehendant, et sicut nemini licet invicem provocare aut invidere invicem, ita nemini liceat, praeter id quod Ecclesia Catholica usquequaque evangelizat accipere. Aut forsitan tunc jubebatur, si quis annuntiasset praeterquam quod annuntiatum fuerat, anathematizari; nunc vero jam non jubetur. Ergo et illud quod item ibi ait: Dico autem, spiritu ambulate, et desiderium carnis non perficietis, tunc tantum jubebatur, modo vero jam non jubetur. Quod si impium pariter et perniciosum est ita credere, necessario sequitur ut sicut haec cunctis aetatibus observanda sunt, ita illa quoque quae de non mutanda fide sancita sunt cunctis aetatibus imperata sint. Annuntiare ergo aliquid Christianis catholicis, praeter id quod acceperunt nunquam licuit, nusquam licet, nunquam licebit; et anathematizare eos qui annuntiant aliquid praeterquam quod semel acceptum est, nunquam non oportuit, nusquam non oportet, nunquàm non oportebit. Quae cùm ita sint, estne aliquis vel tantae audaciae qui praeter id quod apud Ecclesiam annuntiatum est annuntiet, vel tantae levitatis qui praeter id quod ab Ecclesia accepit accipiat? Clamat et repetendo clamat, et omnibus, et [Col. 0650] semper, et ubique per litteras suas clamat ille, ille vas electionis, ille magister gentium, ille Apostolorum tuba, ille terrarum praeco, ille coelorum conscius, ut si quis novum dogma annuntiaverit, anathematizetur. Et contra reclamant ranae quaedam, et cyniphes, et muscae [(1) 2Kb] moriturae, quales sunt Pelagiani, et hoc Catholicis: Nobis, inquiunt, auctoribus, nobis principibus, nobis expositoribus, damnate quae tenebatis, tenete quae damnabatis, rejicite antiquam fidem, paterna instituta, majorum deposita; et recipite: quaenam illa tandem? horreo dicere: sunt enim tam superba, ut mihi non modo afirmari, sed ne refelli quidem sine aliquo piaculo posse videantur.

X. Sed dicet aliquis: Cur ergo persaepe divinitus sinuntur excellentes quaedam personae in Ecclesia constitutae res novas Catholicis annuntiare? Recta interrogatio et digna quae diligentius atque uberius pertractetur: cui tamen non ingenio proprio, sed divinae legis auctoritate, Ecclesiastici magisterii documento satisfaciendum est. Audiamus ergo sanctum Moysen; et ipse nos doceat cur docti viri, et qui propter scientiae gratiam ab Apostolo etiam prophetae nuncupantur, proferre interdum permittantur nova dogmata, quae vetus Testamentum allegorico sermone deos alienos appellare consuevit, eò quod scilicet ita ab haereticis ipsorum opiniones sicut a gentibus dii sui observentur. Scribit ergo in Deuteronomio beatus Moyses: Si surrexerit, inquit, in medio tuî propheta, aut qui somnium vidisse se dicat, Deut. 13, id est, magister in Ecclesia constitutus, quem discipuli vel auditores sui ex aliqua revelatione docere arbitrentur. Quid deinde? et praedixerit, inquit, signum atque portentum, et evenerit quod locutus est. Magnus profecto nescio quis signatur magister et tantae scientiae qui sectatoribus propriis non solum quae humana sunt nosse, verum etiam quae supra hominem sunt praenoscere posse videatur; quales fere discipuli sui jactitant fuisse Valentinum, Donatum, Photinum, Apollinarem, caeterosque ejusmodi. Quid postea? et dixerit, inquit, tibi: Eamus, et sequamur deos alienos quos ignoras, et serviamus eis. Qui sunt dii alieni, nisi errores extranei quos ignorabas, id est, novi et inauditi? Et [Col. 0651] serviamus eis, id est, credamus eis, sequamur eos. Quid ad extremum? non audies, inquit, verba prophetae illius aut somniatoris. Et quare, oro te, a Deo non prohibetur doceri quod a Deo prohibetur audiri? Quia, inquit, tentat vos Dominus Deus vester, ut palam fiat utrum diligatis eum an non, in toto corde et in tota anima vestrâ. Luce clarius aperta causa est cur interdum divina Providentia quosdam Ecclesiarum magistros nova quaedam dogmata praedicare patiatur. Ut tentet vos, inquit, Dominus Deus vester. Et profecto magna tentatio est cum ille quem tu prophetam, quem prophetarum discipulum, quem doctorem et adsertorem veritatis putes, quem summa veneratione et amore complexus sis, is subito latenter noxios subinducat errores, quos nec cito deprehendere valeas, dum antiqui magisterii duceris praejudicio, nec facile damnare fas ducas, dum magistri veteris praepediris affectu.

XI. Hic forsitan efflagitet aliquis ut ea quae sancti Moysi verbis adserta sunt, Ecclesiasticis aliquibus demonstrentur exemplis. Aequa expostulatio, nec diù differenda. Nam ut a proximis et manifestis incipiam, qualem fuisse nuper tentationem putamus, cùm infelix ille Nestorius, subito ex ove conversus in lupum, gregem Christi lacerare coepisset, cum eum hi ipsi qui rodebantur ex magna adhuc parte ovem crederent, ideoque morsibus ejus magis paterent? Nam quis eum facile errare arbitraretur quem tanto Imperii judicio [(1) 1Kb] electum, tanto sacerdotum studio prosecutum videret; qui cum magno sanctorum amore, summo populi favore celebraretur, quotidie palam divina tractabat eloquia, et noxios quosque Judaeorum et Gentilium confutabat errores? Quo tandem iste modo non cuivis fidem faceret se recta docere, recta praedicare, recta sentire, qui ut uni haeresi suae auditum patefaceret, cunctarum haereseon [(2) 1Kb] blasphemias insectabatur? Sed hoc erat illud quod Moyses ait: Tentat vos Dominus Deus vester si diligatis eum an non. Et ut Nestorium praetereamus, in quo plus semper admirationis quam utilitatis, plus famae quam experientiae fuit, quem opinione vulgi aliquamdiù magnum humana magis fecerat [Col. 0652] gratia quam divina, eos potius commemoremus qui multis profectibus multaque industria praediti non parvae tentationi Catholicis hominibus exstiterunt. Velut apud Pannonias majorum memoria Photinus Ecclesiam Sirmitanam tentasse memoratur: ubi cum magno omnium favore in sacerdotium fuisset ascitus, et aliquandiu tanquam Catholicus administraret, subito, sicut malus ille propheta aut somniator quem Moyses significat, creditam sibi plebem Dei persuadere coepit ut sequeretur deos alienos, id est, errores extraneos, quos antea nesciebat. Sed hoc usitatum. Illud vero perniciosum, quod ad tantum nefas non mediocribus adminiculis utebatur. Nam erat et ingenii viribus valens et doctrinae opibus [(1) 4Kb] excellens et eloquio [Col. 0653] praepotens; quippe qui utroque sermone copiose et graviter disputaret et scriberet: quod monumentis librorum suorum manifestatur, quos idem partim graeco, partim latino sermone composuit. Sed bene quod commissae ipsi oves Christi multum pro catholica fide vigilantes et cautae, cito ad praemonentis Moysi eloquia respexerunt, et prophetae atque pastoris sui licèt admirarentur eloquentiam, tentationem tamen non ignorarunt. Nam quem antea quasi arietem gregis sequebantur, eumdem deinceps veluti lupum fugere coeperunt. Neque solum Photini sed etiam Apollinaris [(1) 2Kb] exemplo istius Ecclesiasticae tentationis periculum discimus, et simul ad observandae diligentius fidei custodiam commonemur. Etenim ipse auditoribus suis magnos aestus [(2) 1Kb] et magnas generavit angustias; quippe cum eos huc Ecclesiae traheret auctoritas, huc magistri retraheret consuetudo; cumque inter utraque nutabundi et fluctuantes, quid potius sibi seligendum foret non expedirent. Sed forsitan ejusmodi ille vir erat qui dignus esset facile contemni. Imo vero tantus ac talis cui nimium cito in plurimis crederetur. Nam quid illo praestantius, acumine, exercitatione, doctrina? Quam multas ille haereses multis voluminibus oppresserit, quot inimicos fidei confutaverit errores, indicio est opus illud triginta non minus librorum, nobilissimum ac maximum, quo insanas Porphyrii calumnias magna probationum mole confudit. Longum est universa ipsius opera commemorare; quibus profecto summis aedificatoribus Ecclesiae par esse potuisset, nisi prophana illa haereticae curiositatis libidine novum nescio quid adinvenisset quo et cunctos labores suos velut cujusdam leprae admixtione foedaret et committeret ut doctrina ejus non tam aedificatio, quam tentatio potius Ecclesiastica diceretur.

[Col. 0654] XII. Hic a me forsitan deposcatur ut horum quos supra commemoravi haereses exponam, Nestorii scilicet, Apollinaris, et Photini. Hoc quidem ad rem de qua nunc agimus non attinet. Propositum etenim nobis est, non singulorum errores persequi, sed paucorum exempla proferre, quibus evidenter ac perspicue demonstretur illud quod Moyses ait, quia scilicet si quando Ecclesiasticus aliquis magister, et ipse interpretandis prophetarum mysteriis propheta, novi quiddam in Ecclesiam Dei tentet inducere, ad tentationem id nostram fieri Providentia divina patiatur. Utile igitur fuerit, in excursu, quid supra memorati haeretici sentiant breviter exponere, id est, Photinus, Apollinaris, Nestorius. Photini ergo secta haec est. Dicit Deum singulum esse et solitarium, et more Judaico confitendum. Trinitatis plenitudinem negat, neque ullam Dei Verbi aut ullam Spiritus sancti putat esse personam. Christum vero hominem tantummodo solitarium adserit, cui principium adscribit ex Maria: et hoc omnimodis dogmatizat, solam nos personam Dei Patris et solum Christum hominem colere debere. Haec ergo Photinus. Apollinaris vero in unitate quidem Trinitatis quasi consentire se jactitat, et hoc ipsum non plena fidei [(1) 2Kb] sanitate; sed in Domini incarnatione aperta professione blasphemat. Dicit enim in ipsa Salvatoris nostri carne aut animam humanam penitus non fuisse, aut certè talem fuisse cui mens et ratio non esset. Sed et ipsam Domini carnem non de sanctae Virginis Mariae carne susceptam, sed de coelo in Virginem descendisse dicebat; eamque nutabundus semper et dubius modo coaeternam Deo Verbo, modo de Verbi divinitate factam praedicabat. Nolebat enim in Christo esse duas substantias, unam divinam, alteram humanam, unam ex Patre, alteram ex matre; sed ipsam Verbi naturam putabat esse discissam, quasi aliud ejus permaneret in Deo, aliud vero versum fuisset in carnem; ut cum veritas dicat ex duabus substantiis unum esse Christum, ille contrarius veritati ex una Christi divinitate duas adserat factas esse substantias. Haec itaque Apollinaris. Nestorius autem contrario Apollinari morbo, dum sese duas in Christo substantias distinguere simulat, duas introducit repente personas, et inaudito scelere duos [Col. 0655] esse vult filios Dei, duos Christos, unum Deum, alterum hominem, unum qui ex Patre, alterum qui sit generatus ex matre. Atque ideo asserit sanctam Mariam non Theotocon, sed Christotocon esse dicendam: quia scilicet ex ea non ille Christus qui Deus, sed ille qui erat homo, natus sit. Quod si quis eum putat in litteris suis unum Christum dicere et unam Christi praedicare personam, non temere credat. Aut enim istud fallendi arte machinatus est, ut per bona facilius suaderet et mala, sicut ait Apostolus: Per bonum mihi operatus est mortem, Rom. 7. Aut ergo, ut diximus, fraudulentiae causa quibusdam in locis scriptorum suorum unum Christum et unam Christi personam credere se jactitat, aut certe post partum jam Virginis ita in unum Christum duas perhibet convenisse personas, ut tamen conceptus seu partus Virginei tempore, et aliquantò posteà duos Christos fuisse contendat; ut cum scilicet Christus homo communis primum et solitarius natus sit, et necdum Dei Verbo personae unitate sociatus, postea in eum adsumentis Verbi persona descenderit; et licet nunc in Dei gloria maneat adsumptus, aliquandiu tamen nihil inter illum et caeteros homines interfuisse videatur.

XIII. Haec ergo Nestorius, Apollmaris, Photinus adversus Catholicam fidem rabidi canes latrant: Photinus, Trinitatem non confitendo; Apollinaris, convertibilem Verbi dicendo naturam, et duas in Christo substantias non confitendo, et aut totam Christi animam aut certe mentem atque rationem in anima denegando, et adserendo pro sensu mentis fuisse Dei Verbum; Nestorius, duos Christos aut semper esse, aut aliquandiu fuisse adseverando. Ecclesia vero Catholica et de Deo et de Salvatore nostro recta sentiens, nec in Trinitatis mysterio nec in Christi incarnatione blasphemat. Nam et unam divinitatem in Trinitatis plenitudine et Trinitatis aequalitatem in una atque eadem majestate veneratur, et unum Christum Jesum, non duos, eumdemque Deum pariter atque hominem confitetur. Unam quidem in eo personam, sed duas substantias; duas substantias, sed unam credit esse personam: duas substantias, quia mutabile non est Verbum Dei, ut ipsum verteretur in carnem; unam personam, ne duos profitendo filios, quaternitatem videatur colere, non Trinitatem. Sed operae pretium est ut id ipsum etiam atque etiam distinctius et expressius enucleemus. In Deo una substantia, sed tres personae; in Christo duae substantiae, sed una persona. In Trinitate alius atque alius, non aliud atque aliud; in Salvatore aliud atque aliud, non alius atque alius. Quomodo in Trinitate alius atque alius, non aliud atque aliud? Quia scilicet alia et persona Patris, alia Filii, alia Spiritus sancti; sed tamen Patris et Filii et Spiritus sancti non alia et alia, sed una eademque natura. Quomodo in Salvatore aliud atque aliud, non alius atque alius? Quia videlicet altera substantia divinitatis, altera humanitatis; sed tamen deitas et humanitas non alter et alter, sed unus idemque Christus, unus idemque filius Dei, et unius ejusdemque Christi et filii Dei una eademque persona; sicut in homine aliud caro, et aliud anima, sed unus idemque homo anima et caro. In Petro et Paulo aliud [Col. 0656] anima, aliud caro; nec tamen duo Petri, caro et anima; aut alter Paulus anima, et alter caro; sed unus idemque Petrus, unus idemque Paulus, ex duplici diversaque subsistens animi corporisque natura. Ita igitur in uno eodemque Christo duae substantiae sunt; sed una divina, altera humana; una ex Patre Deo, altera ex matre Virgine; una coaeterna et aequalis Patri, altera ex tempore et minor Patre; una consubstantialis Patri, altera consubstantialis matri; unus tamen idemque Christus in utraque substantia. Non ergo alter Christus Deus, alter homo; non alter increatus, alter creatus; non alter impassibilis, alter passibilis; non alter aequalis Patri, alter minor Patre; non alter ex Patre, alter ex matre; sed unus idemque Christus Deus et homo, idem non creatus et creatus, idem incommutabilis et impassibilis, idem commutatus et passus, idem Patri et aequalis et minor, idem ex Patre ante secula genitus, idem in seculo ex matre generatus, perfectus Deus, perfectus homo. In Deo summa divinitas, in homine plena humanitas. Plena, inquam, humanitas: quippe quae animam simul habeat et carnem, sed carnem veram, nostram, maternam, animam vero intellectu praeditam, mente ac ratione pollentem. Est ergo in Christo verbum, anima, caro; sed hoc totum unus est Christus, unus filius Dei, et unus Salvator ac Redemptor noster. Unus autem, non corruptibili nescio qua divinitatis et humanitatis confusione, sed integra et singulari quadam unitate personae. Neque enim illa conjunctio alterum in alterum convertit atque mutavit (qui est error proprius Arianorum) [(1) 2Kb] , sed ita in unum potius utrum que compegit, ut manente semper in Christo singularitate [Col. 0657] unius ejusdemque personae, in aeternum quoque permaneat proprietas uniuscujusque naturae; quo scilicet nec unquàm Deus corpus esse incipiat, nec aliquando corpus, corpus esse desistat. Quod etiam humanae conditionis demonstratur exemplo. Neque enim in praesenti tantum, sed in futuro quoque, unusquisque hominum ex anima constabit et corpore, nec tamen unquam aut corpus in animam aut anima vertetur in corpus; sed unoquoque hominum sine fine victuro, in unoquoque hominum sine fine necessario utriusque substantiae differentia permanebit. Ita in Christo quoque utriusque substantiae sua cuique in aeternum proprietas, salva tamen personae unitate, retinenda est.

XIV. Sed cum personam saepius nominamus, et dicimus quod Deus per personam homo factus sit, vehementer verendum est ne hoc dicere videamur quod Deus verbum sola imitatione actionis quae sunt nostra susceperit, et quidquid illud est conversationis humanae, quasi adumbratus, non quasi verus homo fecerit; sicut in theatris fieri solet, ubi unus plures effingit repente personas, quarum ipse nulla est. Quotiescumque etenim aliqua suscipitur imitatio actionis alienae, ita aliorum officia aut opera patrantur, ut tamen hi qui agunt, non sint ipsi quos agunt. Neque enim (ut, verbi gratia, secularium et Manichaeorum [(1) 1Kb] utamur exemplis), cum actor tragicus Sacerdotem effingit aut regem, sacerdos aut rex est. Nam desinente actu simul et ea quam susceperat persona desistit. Absit hoc a nobis nefarium scelestumque ludibrium. Manichaeorum sit ista dementia; qui phantasiae praedicatores, aiunt Filium Dei Deum, personam hominis non substantia extitisse, sed actu putativo quodam et conversatione simulasse. Catholica vero fides ita Verbum Dei hominem factum esse dicit, ut quae nostra sunt, non fallaciter et adumbrate, sed vere expresseque susciperet, et quae erant humana, non quasi aliena imitaretur, sed potius ut sua gereret; et prorsus quod agebat, hoc etiam esset. Sicut ipsi nos quoque in eo quod loquimur, sapimus, vivimus, subsistimus, non imitamur homines, sed sumus. Neque enim Petrus et Joannes, ut eos potissimùm nominem, imitando erant homines, sed subsistendo. Neque enim Paulus simulabat Apostolum, aut fingebat Paulum; sed erat Apostolus, et subsistebat Paulus. Ita etiam Deus Verbum adsumendo et habendo carnem, loquendo, faciendo, patiendo per carnem, sine ulla tamen suae corruptione naturae, hoc omnino praestare dignatus est ut hominem perfectum non imitaretur aut fingeret, sed exhiberet, ut homo verus non videretur aut putaretur, sed esset atque subsisteret. Igitur sicut anima connexa carni, nec in carnem tamen versa, non imitatur hominem, sed est homo, et homo non per simulationem, sed per substantiam, ita etiam Verbum Deus, absque ulla sui conversione, [Col. 0658] uniendo se homini, non confundendo, non imitando factus est homo, sed subsistendo. Abjiciatur ergo tota penitùs personae illius intelligentia quae fingendo imitatione suscipitur, ubi semper alius est et aliud simulatur, ubi ille qui agit, nunquam is est quem agit. Absit etenim ut hoc fallaci modo Deus Verbum personam hominis suscepisse credatur; sed ita potius ut incommutabili sua manente substantia, et in se perfecti hominis suscipiendo naturam, ipse caro, ipse homo, ipse persona hominis existeret, non simulatoria, sed vera, non imitativa, sed substantiva, non denique quae cum actione desisteret, sed quae prorsus in substantia permaneret.

XV. Haec igitur in Christo personae unitas nequaquam post Virginis partum, sed in ipso Virginis utero compacta atque perfecta est. Vehementer enim praecavere debemus, ut Christum non modo unum, sed etiam semper unum confiteamur: quia intoleranda blasphemia est ut etiamsi nunc eum unum esse concedas, aliquando tamen non unum, sed duos fuisse contendas, unum scilicet post tempus baptismatis, duos vero sub tempore nativitatis. Quod immensum sacrilegium non aliter profecto vitare poterimus nisi unitum hominem Deo, sed unitate personae, non ab ascensu, vel resurrectione, vel baptismo, sed jam in matre, jam in utero, jam denique in ipsa virginali conceptione fateamur: propter quam personae unitatem indifferenter atque promiscue et quae Dei sunt propria tribuuntur homini, et quae carnis propria adscribuntur Deo. Inde est enim quod divinitus scriptum est et filium hominis descendisse de coelo, et Dominum majestatis crucifixum in terra, Joan. 3. 1 Cor. 2. Inde etiam est ut carne Domini facta, carne Domini creata, ipsum Verbum Dei factum, ipsa sapientia Dei impleta, scientia creata dicatur; sicut in praescientia manus ipsius et pedes ejus fossi esse referuntur. Per hanc, inquam, personae unitatem illud quoque similis mysterii ratione perfectum est, ut carne Verbi ex integra matre nascente, ipse Deus Verbum natus ex Virgine catholicissime credatur, impiissime denegetur. Quae cum ita sint, absit ut quisquam sanctam Mariam divinae gratiae privilegiis et speciali gloria fraudare conetur. Est enim singulari quodam Domini ac Dei nostri, Filii autem sui, munere verissime ac beatissime theotocos confitenda; sed non eo modo theotocos quo impia quaedam haeresis suspicatur, quae adserit eam Dei matrem sola appellatione dicendam, quod eum scilicet pepererit hominem qui postea factus est Deus; sicut dicimus Presbyteri matrem, aut Episcopi matrem, non jam Presbyterum aut Episcopum pariendo, sed eum generando hominem qui postea Presbyter vel Episcopus factus est. Non ita, inquam, sancta Maria theotocos, sed ideo potiùs quoniam, ut supra dictum est, jam in ejus sacrato utero sacrosanctum illud mysterium perpetratum est, quod propter singularem quamdam atque unicam personae unitatem, sicut Verbum in carne caro, ita homo in Deo, Deus est.

XVI. Sed jam ea quae supra de memoratis haeresibus [Col. 0659] vel de catholica fide breviter dicta sunt renovandae causa memoriae brevius strictiusque repetamus; quo scilicet et intelligantur iterata plenius, et firmius inculcata teneantur. Anathema igitur Photino non recipienti plenitudinem Trinitatis, et Christum hominem tantummodo solitarium praedicanti. Anathema Apollinari adserenti in Christo conversae divinitatis corruptionem, et auferenti perfectae humanitatis proprietatem. Anathema Nestorio neganti ex Virgine Deum natum, adserenti duos Christos, et explosa Trinitatis fide, quaternitatem nobis introducenti. Beata [(1) 2Kb] vero Catholica Ecclesia, quae unum Deum in Trinitatis plenitudine et item Trinitatis aequalitatem in una Divinitate veneratur; ut neque singularitas substantiae personarum confundat proprietatem, neque item Trinitatis distinctio unitatem separet Deitatis. Beata, inquam, Ecclesia, quae in Christo duas veras perfectasque substantias, sed unam Christi credit esse personam, ut neque naturarum distinctio unitatem personae dividat, neque item personae unitas differentiam confundat substantiarum. Beata, inquam, Ecclesia, quae ut unum semper Christum esse et fuisse fateatur, unitum hominem Deo, non post partum, sed jam in ipso matris utero confitetur. Beata, inquam, Ecclesia, quae Deum factum hominem non conversione naturae, sed personae ratione intelligit, personae autem non simulatoriae et transeuntis, sed substantivae ac permanentis. Beata, inquam, Ecclesia, quae hanc personae unitatem tantam vim habere praedicat ut propter eam miro ineffabilique mysterio et divina homini et Deo adscribat humana. Nam propter eam et hominem de coelo secundum Deum descendisse non abnegat, et Deum secundum hominem credit in terra factum, passum, et crucifixum. Propter ea denique et hominem Dei filium et Deum filium Virginis confitetur. Beata igitur ac veneranda, benedicta, et sacrosancta, et omnino supernae illi angelorum laudationi comparanda confessio, quae unum Dominum Deum trina sanctificatione glorificat. Idcirco etenim vel maxime unitatem Christi praedicat, ne mysterium Trinitatis excedat. Haec in excursu dicta sint, alias, [Col. 0660] si Deo placuerit, uberius tractanda et explicanda. Nunc ad propositum redeamus.

XVII. Dicebamus ergo in superioribus quod in Ecclesia Dei tentatio esset populi, error magistri, et tanto major tentatio quanto ipse esset doctior qui erraret. Quod primum Scripturae auctoritate, deinde ecclesiasticis docebamus exemplis, eorum scilicet commemoratione qui cum aliquandiu sanae fidei forent habiti, ad extremum tamen aut in alienam decidissent sectam, aut ipsi suam haeresim condidissent. Magna profecto res, et ad discendum utilis, et ad recolendum necessaria; quam etiam atque etiam exemplorum molibus illustrare atque inculcare debemus; ut omnes vere Catholici noverint se cum Ecclesia doctores recipere, non cum doctoribus Ecclesiae fidem deserere debere. Sed ego ita arbitror, quod cum multos in hoc tentandi genere proferre valeamus, nemo pene sit qui Origenis tentationi valeat comparari; in quo plura adeo praeclara, adeo singularia, adeo mira exstiterunt, ut inter initia habendam cunctis adsertionibus ejus fidem quivis ille facile judicaret. Nam si vita facit auctoritatem, magna illi industria, magna pudicitia [(1) 3Kb] , patientia, tolerantia. Si genus vel [Col. 0661] eruditio, quid eo nobilius [(1) 1Kb] , qui primum in ea domo natus est quae est illustrata martyrio, deinde pro Christo non solum patre sed omni quoque facultate privatus, tantum inter sanctae paupertatis profecit augustias ut pro nomine Dominicae confessionis [(2) 2Kb] saepius, ut ferunt, adfligeretur. Neque vero haec in illo sola erant quae cuncta postea tentationi forent, sed tanta etiam vis ingemi, tam profundi, tam acris, tam elegantis ut omnes pene multum longeque superaret; tanta doctrinae ac totius eruditionis magnificentia ut pauca forent divinae, pene fortasse nulla humanae philosophiae quae non penitus adsequeretur: cujus scientiae cum Graeca concederent [(3) 3Kb] , Hebraea quoque elaborata sunt. Eloquentiam vero quid memorem, cujus [Col. 0662] fuit tam amoena, tam lactea, tam dulcis oratio ut mihi ex ore ipsius non tam verba quam mella quaedam fluxisse videantur? Quae non ille persuasu difficilia disputandi viribus elimpidavit, quae factu ardua non ut facillima viderentur effecit? Sed forsitan argumentorum tantummodo nexibus adsertiones suas texuit? Imo plane nemo unquam magistrorum fuit qui pluribus divinae legis uteretur exemplis. Sed, credo, pauca conscripsit? Nemo mortalium plura; ut mihi sua omnia non solum non perlegi, sed ne inveniri quidem posse videantur: cui ne quicquam ad scientiae instrumenta deesset, etiam plenitudo exabundavit aetatis [(1) 1Kb] . Sed forsitan discipulis parum felix? Quis unquam felicior? Nempe innumeri ex sinu suo doctores, innumeri sacerdotes, confessores et martyres extiterunt. Jam vero quanta apud omnes illius admiratio, quanta gloria, quanta gratia fuerit, quis exsequi valeat? Quis non ad eum paulo religiosor ex ultimis mundi partibus advolavit? Quis Christianorum non pene ut prophetam, quis philosophorum non ut magistrum veneratus est? Quam autem non solum privatae conditioni, sed ipsi quoque fuerit reverendus imperio declarant historiae, quae eum a matre [(2) 1Kb] Alexandri Imperatoris accitum ferunt, coelestis utique sapientiae merito, cujus et ille gratia et amore illa flagrabat. Sed et ejusdem Epistolae testimonium perhibent quas ad Philippum Imperatorem [(3) 2Kb] , qui primus Romanorum Principum Christianus [Col. 0663] fuit, Christiani magisterii auctoritate conscripsi. De cujus incredibili quadam scientia si quis referentibus nobis Christianum non accepit testimonium, saltem testificantibus philosophis gentilem recipiat confessionem. Ait namque impius ille Porphyrius [(1) 1Kb] excitum se fama ipsius Alexandriam puerum fere perrexisse, ibique eum vidisse jam senem, sed plane talem tantumque qui arcem totius scientiae condidisset. Dies me citius defecerit quam ea quae in illo viro praeclara exstiterunt vel ex minima saltem parte perstringam: quae tamen omnia non solum ad Religionis gloriam, sed etiam ad tentationis magnitudinem pertinebant. Quotus enim quisque tanti ingenii, tantae doctrinae, tantae gratiae virum aut facilè deponeret, ac non illa potius uteretur sententia, se cum Origene errare malle, quam cum aliis vera sentire? et quid plura? Eo res decidit ut tantae personae, tanti doctoris, tanti prophetae, non humana aliqua, sed, ut exitus docuit, nimium periculosa tentatio plurimos a fidei integritate deduceret. Quamobrem hic Origenes tantus ac talis, dum gratia Dei insolentius abutitur, dum ingenio suo nimium indulget, sibique satis credit, cum parvi pendit antiquam Christianae Religionis simplicitatem, dum se plus cunctis sapere praesumit, dum ecclesiasticas traditiones et veterum magisteria contemnens, quaedam Scripturarum capitula [(2) 1Kb] novo more interpretatur, meruit ut de se quoque Ecclesiae Dei [Col. 0664] diceretur: Si surrexerit in modio tuî propheta, Deut 13. Et paulo post: Non audies, inquit, verba prophetae illius. Et item: Quia tentat vos, inquit, Dominus Deus vester utrum diligatis eum an non. Vere non solum tentatio, sed etiam magna tentatio deditam sibi atque in se pendentem Ecclesiam admiratione ingenii, scientiae, eloquentiae, conversationis, et gratiae, nihil de se suspicantem, nihil verentem, subito a veteri Religione in novam prophanitatem sensim paulatimque traducere. Sed dicet aliquis corruptos esse Origenis libros. Non resisto; quin potius et malo. Nam id a quibusdam et traditum et scriptum est, non Catholicis tantum, verum etiam Haereticis. Sed illud est quod nunc debemus advertere etsi non ipsum, libros tamen sub nomine suo editos, magnae esse tentationi: qui multis blasphemiarum vulneribus scatentes, non ut alieni, sed quasi sui et leguntur et amantur; ut etsi in errore concipiendo Origenis non fuit sensus, ad errorem tamen persuadendum Origenis auctoritas valere videatur.

XVIII. Sed et Tertulliani quoque eadem ratio est Nam sicut ille apud Graecos, ita hic apud Latinos nostrorum omnium facile princeps judicandus est. Quid enim hoc viro doctius, quid in divinis atque humanis rebus exercitatius? Nempe omnem philosophiam et cunctas philosophorum sectas, auctores, adsertoresque sectarum, omnesque eorum disciplinas, omnem historiarum ac studiorum varietatem mira quadam mentis capacitate complexus est. Ingenio vero nonne tam gravi ac vehementi excelluit ut sibi nihil pene ad expugnandum proposuerit quod non aut acumine inruperit, aut pondere eliserit? Jam porro orationis suae laudes quis exsequi valeat, quae, tanta nescio qua rationum necessitate concerta est ut ad consensum suî quos suadere non potuerit impellat; cujus quot pene verba, tot sententiae sunt; quot sensus, tot victoriae. Sciunt hoc Marciones, Apelles, Praxeae, Hermogenes, Judaei, Gentiles, Gnostici, caeterique; quorum ille blasphemias multis ac magnis voluminum suorum molibus, velut quibusdam fulminibus, evertit. Et tamen hic quoque post haec omnia, hic, inquam, Tertullianus, catholici dogmatis, id est, universalis ac vetustae fidei parum tenax, ac disertior multo quam felicior, mutata deinceps sententia, fecit ad extremum quod de eo beatus confessor Hilarius quodam loco scribit: Se quenti, inquit, errore detraxit scriptis probabilibus auctoritatem, Hilarius in Matth. c. 5. Et fuit ipse quoque in Ecclesia magna tentatio. Sed de hoc nolo plura dicere. Hoc tantum commemorabo, quod contra Moysi praeceptum exsurgentes in Ecclesia novellas Montani furias et insana illa insanarum mulierum novitii dogmatis somnia [(1) 2Kb] veras prophetias adseverando, meruit ut de se [Col. 0665] quoque et scripturis suis diceretur: Si surrexerit in medio tuî propheta. Et mox: Non audies verba prophetae illius. Quare? Quia, inquit, tentat vos Dominus vester utrum diligatis eum an non.

XIX. His igitur tot ac tantis caeterisque ejusmodi Ecclesiasticorum exemplorum molibus evidenter advertere, et secundum Deuteronomii leges luce clarius intelligere debemus, quod si quando aliquis Ecclesiasticus magister a fide aberraverit, ad tentationem id nostram fieri Providentia divina patiatur, utrum diligamus Deum an non in toto corde et in tota anima nostra.

XX. Quae cum ita sint, ille est verus et germanus Catholicus qui veritatem Dei, qui Ecclesiam, qui Christi corpus diligit, qui divinae Religioni, qui catholicae fidei nihil praeponit, non hominis cujuspiam auctoritatem, non amorem, non ingenium, non eloquentiam, non philosophiam; sed haec cuncta despiciens, et in fide fixus, stabilis, permanens, quicquid universaliter antiquitus Ecclesiam Catholicam tenuisse cognoverit, id solum sibi tenendum credendumque decernit; quicquid vero ab aliquo deinceps uno praeter omnes vel contra omnes sanctos novum et inauditum subindici senserit, id non ad Religionem sed ad tentationem potiùs intelligit pertinere, tum praecipue beati Apostoli Pauli eruditus eloquiis: hoc est enim quod in prima ad Corinthios Epistola scribit: Oportet, inquit, et haereses esse, ut probati manifesti fiant in vobis, 1 Cor. 11; ac si diceret: Ob hoc haereseon non statim divinitus eradicantur auctores, ut probati manifesti fiant, id est, ut unusquisque quam tenax et fidelis et fixus catholicae fidei sit amator appareat. Et revera, cùm quaeque novitas ebullit, statìm cernitur frumentorum gravitas et levitas palearum; tunc sine magno molimine excutitur ab area quod nullo pondere intra aream tenebatur. Namque alii illico prorsus avolant; alii vero tantummodo excussi, et perire metuunt, et redire erubescunt saucii, [Col. 0666] semineces ac semivivi; quippe qui tantam veneni hauserint quantitatem quae nec occidat nec digeratur, nec mori cogat nec vivere sinat, heu miseranda conditio! quantis illi curarum aestibus, quantis turbinibus exagitantur? Nunc etenim, qua ventus impulerit, incitato errore rapiuntur; nunc in semetipsos reversi, tanquam contrarii fluctus, reliduntur, nunc temeraria praesumptione et ea quae incerta videntur adprobant; nunc irrationali metu, etiam quae certa sunt expavescunt; incerti qua eant, qua redeant, quid adpetant, quid fugiant, quid teneant, quid dimittant. Quae quidem dubii et male penduli cordis afflictio divinae erga se miserationis est medicina, si sapiant. Idcirco etenim extra tutissimum catholicae fidei portum diversis cogitationum quatiuntur, verberantur, ac pene enecantur procellis, ut excussa in altum elatae mentis vela deponant, quae male novitatum ventis expanderant, seseque intra fidissimam stationem placidae ac bonae matris reducant et teneant, atque amaros illos turbulentosque errorum fluctus primitus revomant, ut possint deinceps vivae et salientis aquae fluenta potare. Dediscant bene quod didicerant non bene; et ex toto Ecclesiae dogmate quod intellectu capi potest capiant, quod non potest credant.

XXI. Quae cum ita sint, iterum atque iterum eadem mecum revolvens et reputans, mirari satis nequeo tantam quorumdam hominum vesaniam, tantam excaecatae mentis impietatem, tantam postremo errandi libidinem ut contenti non sint tradita semel et accepta antiquitus credendi regula, sed nova ac nova in diem quaerant, semperque aliquid gestiant Religioni addere, mutare, detrahere; quasi non coeleste dogma sit quod semel revelatum esse sufficiat, sed terrena institutio, quae aliter perfici nisi assidua emendatione, imo potius reprehensione non possit, cum divina clament oracula: Ne transferas terminos quos posuerunt patres tui, Prov. 22; et: Super judicantem ne judices, Eccli. 8; et: Scirdentem sepem mordebit eum serpens, Eccles. 10, et illud apostolicum, quo omnes omnium haereseon sceleratae novitates velut quodam spiritali gladio saepe truncatae semperque truncandae sunt: O Timothee, depositum custodi, devitans prophanas vocum novitates et oppositiones falsi nominis scientiae, quam quidam promittentes, circa fidem exciderunt, 1, Tim. 6. Et post haec inveniuntur aliqui tanta inveteratae frontis duritia, tanta impudentiae incude, tanto adamante pertinaciae, qui tantis eloquiorum coelestium molibus non succumbant, tantis ponderibus non fatiscant, tantis malleis non conquassentur, tantis postremo fulminibus non conterantur? Devita, inquit, prophanas vocum novitates: Non dixit antiquitates, non dixit vetustates; imo plane quid e contrario sequeretur ostendit. Nam si vitanda est novitas, tenenda est antiquitas; et si prophana est novitas, sacrata est vetustas. Et oppositiones, inquit, falsi nominis scientiae. Vere falsum nomen apud doctrinas Haereticorum; ut ignorantia scientiae, et caligo serenitatis, et tenebrae luminis appellatione fucentur. Quam quidam, inquit, promittentes, circa fidem exciderunt. [Col. 0667] Quid promittentes exciderunt, nisi novam nescio quam ignoratamque doctrinam? Audias etenim quosdam ipsorum dicere: Venite, o insipientes et miseri, qui vulgo Catholici vocitamini, et discite fidem veram, quam praeter nos nullus intelligit, quae multis ante seculis latuit, nuper vero revelata et ostensa est; sed discite furtìm atque secretìm: delectabit enim vos. Et item: Cum didiceritis, latenter docete; ne mundus audiat, nec Ecclesia sciat: paucis namque concessum est tanti mysterii capere secretum. Nonne haec verba sunt illius meretricis quae apud Salomonis Proverbia vocat ad se praetereuntes viam qui dirigunt iter suum? Qui est, inquit, vestrum insipientissimus, divertat ad me. Inopes autem sensu exhortatur dicens: Panes occultos libenter attingite, et aquam dulcem furtim bibite. Quid deinde? At ille, inquit, nescit quoniam terrigenae apud eam pereunt, Prov. 9. Qui sunt isti terrigenae? Exponat Apostolus: Qui circa fidem, inquit, exciderunt, 2 Tim. 2.

XXII. Sed operae pretium est totum ipsum Apostoli capitulum diligentius pertractare. O Timothee, inquit, depositum custodi, devitans profanas vocum novitates. O! Exclamatio ista et praescientiae est pariter et charitatis. Praevidebat enim futuros, quos etiam praedolebat, errores. Quis est hodie Timotheus nisi vel generaliter universa Ecclesia, vel specialiter totum corpus Praepositorum, qui integram divini cultûs scientiam vel habere ipsi debent vel aliis infundere? Quid est, depositum custodi? Custodi, inquit, propter fures, propter inimicos, ne dormientibus hominibus, superseminent zizania super illud tritici bonum semen quod seminaverat filius hominis in agro suo, Depositum, inquit, custodi. Quid est depositum? id est, quod tibi creditum est, non quod a te inventum; quod accepisti, non quod excogitasti; rem non ingenii, sed doctrinae, non usurpationis privatae, sed publicae traditionis; rem ad te perductam, non a te prolatam: in qua non auctor debes esse, sed custos; non institutor, sed sectator; non ducens, sed sequens. Depositum, inquit, custodi; catholicae fidei talentum inviolatum illibatumque conserva. Quod tibi creditum, hoc penes te maneat, hoc a te tradatur. Aurum accepisti, aurum redde: nolo mihi pro aliis alia subjicias: nolo pro auro aut impudenter plumbum aut fraudulenter aeramenta supponas: nolo auri speciem, sed naturam plane. O Timothee, O Sacerdos, O Tractator, O Doctor, si te divinum munus idoneum fecerit, ingenio, exercitatione, doctrina, esto spiritalis tabernaculi Beseleel, pretiosas divi dogmatis gemmas exsculpe, fideliter coapta, adorna sapienter, adjice splendorem, gratiam, venustatem. Intelligatur, te exponente illustrius, quod ante obscurius credebatur. Per te posteritas intellectum gratuletur quod ante vetustas non intellectum venerabatur. Eadem tamen quae didicisti doce, ut cum dicas nove, non dicas nova.

XXIII. Sed forsitan dicit aliquis: Nullusne ergo in Ecclesiâ Christi profectus habebitur Religionis? Habeatur plane, et maximus. Nam quis ille est tam invidus hominibus, tàm exosus Deo, qui istud prohibere conetur? Sed ita tamen ut verè profectus sit ille fidei, [Col. 0668] non permutatio. Siquidem ad profectum pertinet ut in semetipsum unaquaeque res amplificetur; ad permutationem verò, ut aliquid ex alio in aliud transvertatur. Crescat igitur oportet et multùm vehementerque proficiat tam singulorum quam omnium, tam unius hominis quam totius Ecclesiae, aetatum ac seculorum gradibus, intelligentia, scientia, sapientia, sed in suo duntaxa: genere, in eodem scilicet dogmate, eodem sensu, eademque sententia. Imitetur animarum religio rationem corporum: quae licet annorum processu numeros suos evolvant et explicent, eadem tamen quae erant permanent. Multum interest inter pueritiae florem et senectutis maturitatem; sed iidem tamen ipsi fiunt senes qui fuerant adolescentes; ut quamvis unius ejusdemque hominis status habitusque mutetur, una tamen nihilominus eademque natura, una eademque persona sit. Parva lactentium membra, magna juvenum, eadem ipsa sunt tamen. Quot parvulorum artus, tot virorum; et si qua illa sunt quae aevi maturioris aetate pariuntur, jam in seminis ratione proserta sunt; ut nihil novum postea proferatur in senibus quod non in pueris jam antè latitaverit. Undè non dubium est hanc esse legitimam et rectam proficiendi regulam, hunc ratum atque pulcherrimum crescendi ordinem, si eas semper in grandioribus partes ac formas numerus detexat aetatis quas in parvulis Creatoris sapientia praeformaverat. Quod si humana species in aliquam deinceps non sui generis vertatur effigiem, aut certe addatur quippiam membrorum numero vel detrahatur, necesse est ut totum corpus vel intercidat, vel prodigiosum fiat, vel certe debilitetur: ita etiam Christianae Religionis dogma sequatur has decet profectuum leges, ut annis scilicet consolidetur, dilatetur tempore, sublimetur aetate, incorruptum tamen illibatumque permaneat, et universis partium suarum mensuris cunctisque quasi membris ac sensibus propriis plenum atque perfectum sit, quod nihil praeterea permutationis admittat, nulla proprietatis dispendia, nullam definitionis sustineat varietatem. Exempli gratia: Severunt majores nostri antiquitus in hac ecclesiastica segete triticeae fidei semina: iniquum valde et incongruum est ut nos eorum posteri pro germana veritate frumenti subdititium zizaniae legamus errorem. Quin potiùs hoc rectum et consequens est ut primis atque extremis sibimet non discrepantibus, de incrementis triticeae institutionis triticei quoque dogmatis frugem demetamus; ut cùm aliquid ex illis seminum primordiis accessu temporis evolvatur, et nunc laetetur et excolatur, nihil tamen de germinis proprietate mutetur: addatur licet species, forma, distinctio, eadem tamen cujusque generis natura permaneat. Absit etenim ut rosea illa catholici sensus plantaria in carduos spinasque vertantur. Absit inquam, ut in isto spiritali paradiso de cinnamomi et balsami surculis lolium repente atque aconita proveniant. Quodcumque igitur in hac Ecclesia Dei agricultura fide patrum satum est, hoc idem filiorum industriâ decet excolatur et observetur, hoc idem floreat et maturescat, hoc idem proficiat et perficiatur. Fas est etenim ut prisca illa coelestis [Col. 0669] philosophiae dogmata processu temporis excurentur, limentur, poliantur; sed nefas est ut commutentur, nefas ut detruncentur, ut mutilentur. Accipiant, licet, evidentiam, lucem, distinctionem; sed retineant necesse est plenitudinem, integritatem, proprietatem. Nam si semel admissa fuerit haec impiae fraudis licentia, horreo dicere quantum exscindendae atque abolendae Religionis periculum consequatur. Abdicata etenim qualibet parte catholici dogmatis, alia quoque atque item alia, ac deinceps alia et alia, jam quasi ex more et licito, abdicabuntur. Porro autem sigillatìm partibus repudiatis, quid aliud ad extremum sequetur, nisi ut totum pariter repudietur? sed e contra, si novitia veteribus, extranea domesticis, et profana sacratis admisceri coeperint, proserpat hic mos in universum necesse est ut nihil posthac apud Ecclesiam relinquatur intactum, nihil illibatum, nihil integrum, nihil immaculatum, sed sit ibidem deinceps impiorum ac turpium errorum lupanar ubi erat antea castae et incorruptae sacrarium veritatis. Sed avertat hoc a suorum mentibus nefas divina pietas, sitque hic potiùs impiorum furor. Christi vero Ecclesia, sedula et cauta depositorum apud se dogmatum custos, nihil in his unquam permutat, nihil minuit, nihil addit, non amputat necessaria, non apponit superflua, non amittit sua, non usurpat aliena; sed omni industria hoc unum studet ut vetera fideliter sapienterque tractando, si qua sunt illa antiquitus informata et inchoata, accuret et poliat; si qua jam expressa et enucleata consolidet, firmet; si qua jam confirmata et definita, custodiat; denique quid unquam aliud Conciliorum decretis enisa est nisi ut quod antea simpliciter credebatur, hoc idem postea diligentius crederetur, quod antea lentius praedicabatur, hoc idem postea instantius praedicaretur, quod antea securius colebatur, hoc idem postea sollicitiùs excoleretur? Hoc, inquam semper, neque quicquam praeterea, Haereticorum novitatibus excitata, conciliorum suorum decretis catholica perfecit Ecclesia, nisi ut quod prius à Majoribus sola traditione susceperat, hoc deinde posteris etiam per Scripturae chirographum consignaret, magnam rerum summam paucis litteris comprehendendo, et plerumque, propter intelligentiae lucem, non novum fidei sensum [(1) 2Kb] novae appellationis proprietate signando.

[Col. 0670] XXIV. Sed ad Apostolum redeamus. O Timothee, inquit, depositum custodi, devitans prophanas vocum novitates. Devita, inquit, quasi viperam, quasi scorpionem, quasi basiliscum, ne te non solum tactu, sed etiam visu afflatuque percutiant. Quid est devitare? cum hujusmodi nec cibum sumere, 1 Cor. 5. Quid est, devita? Si quis, inquit, venit ad vos, et hanc doctrinam non affert, 2 Joann. Quam doctrinam, nisi catholicam et universalem, et unam eamdemque per singulas aetatum successiones incorrupta veritatis traditione manentem, et usque in secula sine fine mansuram? Quid tum? Nolite, inquit, recipere eum in domum, nec ave ei dixeritis. Qui enim dicit illi ave, communicat operibus ejus malignis. Prophanas, inquit, vocum novitates. Quid est prophanas? Quae nihil habent sacri, nihil religiosi, ab Ecclesiae penetralibus, quae est templum Dei, penitus extraneas. Prophanas, inquit, vocum novitates. Vocum, id est, dogmatum, rerum, sententiarum novitates, quae sunt vetustati atque antiquitati contrariae: quae si recipiantur, necesse est ut fides beatorum patrum, aut tota, aut certe magnâ ex parte violetur; necesse est ut omnes omnium aetatum fideles, omnes sancti omnes casti, continentes, virgines, omnes clerici, levitae et sacerdotes, tanta confessorum millia, tanti martyrum exercitus, tanta urbium, tanta populorum celebritas et multitudo, tot insulae, provinciae, reges, gentes, regna, nationes, totus postremo jam pene terrarum orbis, per catholicam fidem Christo capiti incorporatus, tanto seculorum tractu ignorasse, errasse, blasphemasse, nesciisse quid crederet, pronuntietur. Prophanas, inquit, vocum novitates devita: quas recipere atque sectari nunquam Catholicorum, semper vero Haereticorum fuit. Et revera, quae unquam haeresis nisi sub certo nomine, certo loco, certo tempore ebullivit? Quis unquam haereses instituit nisi qui se prius ab Ecclesiae catholicae universitatis et antiquitatis consensione discreverit? Quod ita esse luce clarius exempla demonstrant. Quis enim unquam ante profanum illum Pelagium tantam virtutem liberi praesumpsit arbitrii ut ad hoc in bonis rebus per actus singulos adjuvandum necessariam Dei gratiam non putaret? Quis ante prodigiosum discipulum ejus Coelestium [(1) 1Kb] reatu praevaricationis Adae omne [Col. 0671] humanum genus denegavit adstrictum? Quis ante sacrilegum Arium trinitatis unitatem discindere, quis ante sceleratum Sabellium unitatis Trinitatem confundere ausus est? Quis ante crudelissimum Novatianum [(1) 1Kb] crudelem Deum dixit, eo quod mallet mortem morientis quam ut revertatur et vivat? Quis ante magum Simonem, apostolica districtione percussum (a quo vetus ille turpitudinum gurges usque in novissimum Priscillianum [(2) 1Kb] continua et occulta successione manavit) auctorem malorum [(3) 2Kb] , id est, scelerum, impietatum, flagitiorumque nostrorum ausus est dicere creatorem Deum? Quippe quem adserit talem hominum manibus ipsam suis creare naturam, quae proprio quodam motu et necessariae cujusdam voluntatis impulsu nihil aliud possit, nihil aliud velit nisi peccare, eò quòd furiis vitiorum omnium exagitata et inflammata in omnia turpitudinum barathra inexhausta cupiditate rapiatur. Innumera sunt talia, quae brevitatis studio praetermittimus: quibus tamen cunctis satis evidenter perspicueque monstratur hoc apud omnes fere haereses quasi solemne esse ac legitimum, [Col. 0672] ut semper profanis novitatibus gaudeant, antiquitatis scita fastidiant, et per oppositiones falsi nominis scientiae a fide naufragent. Contra vero Catholicorum hoc vere proprium, deposita sanctorum patrum et commissa servare, damnare profanas novitates, et sicut dixit atque iterum praedixit Apostolus, si quis annuntiaverit praeterquam quod acceptum est, anathema sit, Gal. 1.

XXV. Hic fortasse aliquis interroget an et Haeretici divinae Scripturae testimoniis utantur. Utuntur plane. et vehementer quidem. Nam videas eos volare per singula quaeque sanctae legis volumina, per Moysi, per Regum libros; per Psalmos, per Apostolos, per Evangelia, per Prophetas. Sive enim apud suos, sive alienos, sive privatìm, sive publice, sive in sermonibus, sive in libris, sive in conviviis, sive in plateis, nihil unquam pene de suo proferunt quod non etiam Scripturae verbis [(1) 1Kb] adumbrare conentur. Lege Pauli Samosateni opuscula, Priscilliani, Eunomii, Joviniani, reliquarumque pestium; cernas infinitam exemplorum congeriem, prope nullam omitti paginam quae non novi aut veteris Testamenti sententiis fucata et colorata sit. Sed tanto magis cavendi et pertimescendi sunt, quanto occultius sub divinae legis umbraculis latitant. Sciunt enim faetores suos nulli fere cito esse placituros, si nudi et simplices exhalentur; atque idcirco eos coelestis eloquii velut quodam aromate aspergunt, ut ille qui humanum facile despiceret errorem, divina non facile contemnat oracula. Itaque faciunt quod hi solent [(2) 1Kb] , qui parvulis austera quaedam temperaturi pocula, prius oras melle circumlinunt, ut incauta aetas cum dulcedinem praesenserit, amaritudinem non reformidet. Quod etiam iis curae est qui mala gramina et noxios succos medicaminum vocabulis praecolorant, ut nemo fere ubi suprascriptum legerit remedium, suspicetur venenum. Inde denique et Salvator clamabat: Attendite vobis a pseudoprophetis, qui veniunt ad vos in vestitu ovium, ab intus autem sunt lupi rapaces, Matth. 7. Quid est vestitus ovium, nisi Prophetarum et Apostolorum proloquia, quae iidem, ovili quadam sinceritate, agno illi immaculato, qui [Col. 0673] tollit peccatum mundi, tanquam vellera quaedam texuerunt? Qui sunt lupi rapaces, nisi sensus Haereticorum feri et rabidi, qui caulas Ecclesiae semper infestant et gregem Christi quaqua possunt dilacerant? Sed ut fallacius incautis ovibus obrepant, manente luporum ferocia, deponunt lupinam speciem, et sese divinae legis sententiis velut quibusdam velleribus obvolvunt, ut cum quisque lanarum mollitiem praesenserit, nequaquam aculeos dentium pertimescat. Sed quid ait Salvator? Ex fructibus eorum cognoscetis eos: id est, cum coeperint divinas illas voces non jam proferre tantum, sed etiam exponere, nec adhuc jactare solum, sed etiam interpretari, tunc amaritudo illa, tunc acerbitas, tunc rabies intelligetur, tunc novitium virus exhalabitur, tunc profanae novitates aperientur; tunc primum scindi sepem videas, tunc transferri patrum terminos, tunc Catholicam fidem caedi, tunc Ecclesiasticum dogma lacerari. Tales erant ii quos percutit Apostolus Paulus in secunda ad Corinthios Epistola, dicens: Nam ejusmodi, inquit, pseudoapostoli, sunt operarii subdoli, transfigurantes se in Apostolos Christi? 2 Cor. 11. Quid est transfigurantes se in Apostolos Christi? Proferebant Apostoli divinae legis exempla; proferebant et illi. Proferebant Apostoli psalmorum auctoritates; proferebant et illi. Proferebant Apostoli sententias Prophetarum; et illi nihilominus proferebant. Sed cum ea quae similiter protulerant, interpretari non similiter coepissent, tunc simplices a subdolis, tunc infucati a fucatis, tunc recti a perversis, tunc postremo veri Apostoli a falsis Apostolis discernebantur. Et non mirum, inquit. Ipse enim Satanas transfigurat se in angelum lucis. Non est ergo magnum si ministri ejus transfigurantur sicut ministri justitiae. Ergo secundum Apostoli Pauli magisterium, quotiescumque vel pseudoapostoli vel pseudoprophetae vel pseudodoctores divinae legis sententias proferunt, quibus male interpretatis errores suos adstruere conentur, non dubium est quin auctoris sui callida machinamenta sectentur, quae ille nunquam profecto comminisceretur, nisi sciret omnino nullam esse ad fallendum faciliorem viam, quam ut ubi nefarii erroris subinducitur fraudulentia, ibi divinorum verborum praetendatur auctoritas.

XXVI. Sed dicet aliquis: Unde probatur quia sacrae legis exemplis Diabolus uti soleat? Legat Evangelia, in quibus scribitur: Tunc assumpsit illum Diabolus, id est, Dominum Salvatorem, et statuit illum super pinnam templi, et dixit ei: Si filius Dei es, mitte te deorsum. Scriptum est enim quod angelis suis mandavit de te ut custodiant te in omnibus viis tuis; in manibus tollent te, ne forte offendas ad lapidem pedem tuum, Matth. 4. Quid hic faciet misellis hominibus qui ipsum Dominum majestatis Scripturarum testimoniis appetivit? Si, inquit, filius Dei es, mitte te deorsum. Quare? Scriptum est enim, inquit. Magnopere nobis doctrina loci istius attendenda atque retinenda est, ut tanto evangelicae auctoritatis exemplo, quando aliquos apostolica seu prophetica verba proferre contra catholicam fidem viderimus, diabolum per eos loqui minime dubitemus. Nam sicut tunc caput capiti, ita nunc quoque membra [Col. 0674] membris loquuntur, membra scilicet diaboli membris Christi, perfidi fidelibus, sacrilegi religiosis, Haeretici postremo Catholicis. Sed quid tandem dicunt? Si, inquit, filius Dei es, mitte te deorsum; hoc est, si filius esse vis Dei et haereditatem regni coelestis accipere, mitte te deorsum, id est, ex istius te sublimis Ecclesiae, quae etiam templum Dei putatur, doctrina et traditione demitte. Ac si quis interroget quempiam haereticorum sibi talia persuadentem: Unde probas, unde doces quod Ecclesiae Catholicae universalem et antiquam fidem dimittere debeam? statim ille: Scriptum est enim. Et continuo mille testimonia, mille exempla, mille auctoritates parat de lege, de Psalmis, de Apostolis, de Prophetis, quibus novo et malo more interpretatis, ex arce catholica in haereseos barathrum infelix anima praecipitetur. Jam vero illis quae sequuntur promissionibus miro modo incautos homines Haeretici decipere consueverunt. Audent etenim polliceri et docere quod in Ecclesia sua, id est, in communionis suae conventiculo, magna et specialis ac plane personalis quaedam sit Dei gratia, adeo ut sine ullo labore, sine ullo studio, sine ulla industria, etiamsi nec petant, nec quaerant, nec pulsent, quicumque illi ad numerum suum pertinent, tamen ita divinitus dispensentur ut angelicis evecti manibus, id est, angelica protectione servati, nunquam possint offendere ad lapidem pedem suum, id est, nunquam scandalizari.

XXVII. Sed dicet aliquis: Si divinis eloquiis, sententiis, promissionibus et Diabolus et discipuli ejus utuntur, quorum alii sunt pseudoapostoli, alii pseudoprophetae et pseudomagistri, et omnes ex toto Haeretici, quid facient Catholici homines et matris Ecclesiae filii? Quonam modo in Scripturis sanctis veritatem a falsitate discernent? Hoc scilicet facere magnopere curabunt, quod in principio Commonitorii istius sanctos et doctos viros nobis tradidisse scripsimus, ut divinum Canonem secundum universalis Ecclesiae traditiones et juxtà Catholici dogmatis regulas interpretentur; in qua item Catholica et apostolica Ecclesia sequantur necesse est universitatem, antiquitatem, consensionem. Et si quando pars contra universitatem, novitas contra vetustatem, unius vel paucorum errantium dissensio contra omnium vel certè multo plurium Catholicorum consensionem rebellaverit, praeferant partis corruptioni universitatis integritatem: in qua eadem universitate, novitatis profanitati antiquitatis religionem, itemque in ipsa vetustate, unius sive paucissimorum temeritati primum omnium generalia, si qua sunt, universalis Concilii decreta praeponant; tunc deinde, si id minus est, sequantur quod proximum est, multorum atque magnorum consentientes sibi sententias magistrorum. Quibus, adjuvante Domino, fideliter, sobriè, sollicite observatis, non magna difficultate noxios quosque exsurgentium Haereticorum deprehendemus errores.

XXVIII. Hic jam consequens esse video ut exemplis demonstrem quonam modo prophanae Haereticorum novitates prolatis atque collatis veterum magistrorum concordantibus sibimet sententiis et [Col. 0675] deprehendantur et condemnentur. Quae tamen antiqua sanctorum patrum consensio non in omnibus divinae legis quaestiunculis, sed solum certe praecipue in fidei regula magno nobis studio et investiganda est et sequenda. Sed neque semper neque omnes haereses hoc modo impugnandae sunt, sed novitiae recentesque tantummodo, cum primum scilicet exoriuntur, ante quam infalsare vetustae fidei regulas ipsius temporis vetantur angustiis, ac priusquam manante latius veneno, majorum volumina vitiare conentur. Caeterum dilatatae et inveteratae haereses nequaquam hac via adgrediendae sunt, eo quod prolixo temporum tractu longa iis fruendae veritatis patuerit occasio. Atque ideo quascumque illas antiquiores vel schismatum vel haereseon profanitates nullo modo nos oportet nisi aut sola, si opus est, Scripturarum auctoritate convincere, aut certe jam antiquitus universalibus sacerdotum catholicorum Conciliis convictas damnatasque vitare. Itaque, cum primum mali cujusque erroris putredo erumpere coeperit, et ad defensionem suî quaedam sacrae legis verba furari, eaque fallaciter et fraudulenter exponere, statim interpretando Canoni majorum sententiae congregandae sunt; quibus illud quodcumque exsurget novitium, ideoque profanum et absque ulla ambage prodatur, et sine ulla retractatione damnetur. Sed eorum duntaxat patrum sentententiae conferendae sunt, qui in fide et communione Catholica sancte, sapienter, constanter viventes [(1) 2Kb] , docentes, et permanentes, vel mori in Christo fideliter vel occidi pro Christo feliciter meruerunt. Quibus tamen hac lege credendum est ut quicquid vel omnes vel plures uno eodemque sensu manifestè, frequenter, perseveranter, velut quodam consentiente sibi magistrorum concilio, accipiendo, tenendo, tradendo firmaverint, id pro indubitato, certo, ratoque habeatur. Quicquid vero, quamvis ille sanctus et doctus, quamvis Confessor et Martyr, praeter omnes aut etiam contra omnes senserit, id inter proprias et occultas et privatas opiniunculas a communis et publicae ac generalis sententiae auctoritate secretum sit; ne cum summo aeternae salutis periculo, juxta sacrilegam Haereticorum et Schismaticorum consuetudinem, universalis dogmatis antiqua veritate dimissa, unius hominis novitium [Col. 0676] sectemur errorem. Quorum beatorum patrum sanctum catholicumque consensum, ne quis sibi temere contemnendum forte arbitretur, ait in prima ad Corinthios Apostolus: Et quosdam quidem posuit Deus in Ecclesiâ primum Apostolos (quorum ipse unus erat), secundo Prophetas (qualem in Actibus Apostolorum legimus Agabum), tertio Doctores, qui tractatores nunc appellantur, quos hic idem Apostolus etiam Prophetas interdum nuncupat, eo quod per eos Prophetarum mysteria populis aperiantur. Hos ergo in Ecclesia Dei divinitus per tempora et loca dispensatos quisquis in sensu catholici dogmatis unum aliquid in Christo sentientes contempserit, non hominem contemnit, sed Deum: a quorum veridica unitate ne discrepet, impensius obtestatur idem Apostolus dicens: Obsecro autem vos, fratres, ut id ipsum dicatis omnes, et non sint in vobis schismata, sitis autem perfecti in eodem sensu et in eadem sententia, 1 Cor. 1. Quod si quis ab eorum sententiae communione desciverit, audiet illud ejusdem Apostoli: Non est Deus dissensionis, sed pacis, 1 Cor. 14 (id est, non ejus qui a consentiendi unitate defecerit, sed eorum qui in consentiendi pace permanserint) sicut in omnibus, inquit, Ecclesiis sanctorum doceo, id est, Catholicorum: quae ideo sanctae sunt, quia in fidei communione persistunt. Et ne quis forsitan, praetermissis caeteris, se solum audiri, sibi soli credi adrogaret, paulo post ait. An a vobis, inquit, verbum Dei processit, aut in vos solos devenit? Et ne hoc quasi perfunctorie acciperetur, adjecit: Si quis, inquit, videtur propheta esse aut spiritalis, cognoscat quae scribo vobis, quia Domini sunt mandata. Quae utique mandata, nisi ut si quis est propheta aut spiritalis, id est, spiritalium rerum magister, summo studio aequalitatis et unitatis cultor existat; ut scilicet neque opiniones suas caeteris praeferat [(1) 1Kb] , et ab universorum sensibus non recedat. Cujus rei mandata qui ignorat, inquit, ignorabitur: id est, qui aut nescita non discit, aut scita contemnit, ignorabitur, hoc est, indignus habebitur qui inter unitos fide et exaequatos humilitate divinitùs respiciatur: quo malo nescio an quicquam acerbius cogitari queat. Quod tamen juxta apostolicam comminationem Pelagiano illi provenisse cernimus Juliano [(2) 3Kb] , [Col. 0677] qui se collegarum sensui aut incorporare neglexit, aut excorporare praesumpsit. Sed jam tempus est ut pollicitum proferamus exemplum, ubi et quomodo sanctorum patrum sententiae congregatae sint, ut secundum [Col. 0678] eas ex decreto atque auctoritate Concilii ecclesiasticae fidei regula figeretur. Quod quo commodius fiat, hìc sit jam hujus Commonitorii modus; ut caetera quae sequuntur, ab alio sumamus exordio.



SECUNDUM COMMONITORIUM
[Col. 0677]

Interlapsum est [(1) 1Kb] , neque ex eo amplius quicquam quam postrema particula remansit, id est, sola recapitulatio, quae et subjecta est.

[Col. 0677] XXIX. Quae cum ita sint, jam tempus est ut ea quae duobus his Commonitoriis dicta sunt, in hujus secundi fine recapitulemus. Diximus in superioribus hanc fuisse semper et esse hodieque Catholicorum consuetudinem, ut fidem veram duobus his modis adprobent, primum divini Canonis auctoritate, deinde Ecclesiae Catholicae traditione; non quia Canon solus non sibi ad universa sufficiat, sed quia verba divina pro suo plerique arbitratu interpretantes, varias opiniones erroresque concipiant, atque ideò necesse sit ut ad unam ecclesiastici sensûs regulam Scripturae coelestis intelligentia dirigatur, in his duntaxat praecipue quaestionibus quibus totius Catholici dogmatis fundamenta nituntur. Item diximus in ipsa rursus Ecclesia universitatis pariter et antiquitatis consensionem spectari oportere; ne aut ab unitatis integritate in partem schismatis abrumpamur, aut a vetustatis religione in haereseon novitates praecipitemur. Item diximus in ipsa Ecclesiae vetustate duo quaedam vehementer studioseque observanda, quibus penitus inhaerere deberent quicumque haeretici esse nollent: primum, si quid esset antiquitus ab omnibus Ecclesiae Catholicae sacerdotibus universalis Concilii auctoritate decretum; deinde si qua nova exsurgeret quaestio, ubi id minimè reperiretur, recurrendum ad sanctorum patrum sententias, eorum duntaxat qui suis quisque temporibus [Col. 0678] et locis in unitate communionis et fidei permanentes, magistri probabiles exstitissent, et quicquid uno sensu atque consensu tenuisse invenirentur, id Ecclesiae verum et catholicum absque ullo scrupulo judicaretur. Quod ne praesumptione magis nostra quam auctoritate ecclesiastica promere videremur, exemplum adhibuimus sancti Concilii quod ante triennium [(1) 1Kb] fermè in Asiâ apud Ephesum celebratum est VV. CC. Basso Antiochoque Consulibus: ubi cum de sanciendis fidei regulis disceptaretur, ne qua illic forsitan profana novitas in modum perfidiae Ariminensis obreperet, universis sacerdotibus, qui illo ducenti fere numero [(2) 1Kb] convenerant, hoc catholicissimum, fidelissimum, atque optimum factu visum est ut in medium sanctorum patrum sententiae proferrentur, quorum alios martyres, alios confessores, omnes vero catholicos sacerdotes fuisse et permansisse constaret; [Col. 0679] ut scilicet rite atque solemniter ex corum consensu atque decreto antiqui dogmatis religio confirmaretur et prophanae novitatis blasphemia condemnaretur. Quod cum ita factum foret, jure meritoque impius ille Nestorius catholicae vetustati contrarius [(1) 5Kb] , beatus [Col. 0680] vero Cyrillus sacrosanctae antiquitati consentaneus judicatus est. Et ut ad fidem rerum nihil deesset, tam nomina et numerum (licèt ordinem fuissemus obliti) edidimus eorum patrum juxtà quorum ibidem concinentem sibi concordemque sententiam et legis sacrae proloquia exposita sunt, et divini dogmatis regula constabilita est: quos, ad confirmandam memoriam, hìc quoque recensere nequaquam superfluum est.

XXX. Sunt ergo hi viri quorum in illo Concilio vel tanquam judicum vel tanquam testium scripta recitata sunt. Sanctus Petrus [(1) 1Kb] Alexandrinus Episcopus [(2) 1Kb] doctor praestantissimus et martyr beatissimus. Sanctus Athanasius, ejusdem civitatis antistes, magister fidelissimus et confessor eminentissimus. Sanctus Theophilus [(3) 1Kb] , ejusdem item urbis Episcopus, vir fide, vita, scientia satis clarus, cui successit venerandus Cyrillus, qui nunc Alexandrinam illustrat Ecclesiam. [Col. 0681] Et ne forsitan unius civitatis ac provinciae doctrina haec putaretur, adhibita sunt etiam illa Cappadociae lumina, Sanctus Gregorius Episcopus et confessor de Nazianzo; Sanctus Basilius, Caesareae Cappadociae Episcopus et confessor; Sanctus item alter Gregorius Nyssenus Episcopus, fidei, conversationis, integritatis et sapientiae merito, fratre Basilio dignissimus. Sed ne sola Graecia aut Oriens tantum, verum etiam Occidentalis et Latinus orbis ita semper sensisse adprobaretur, lectae sunt quoque ibi quaedam ad quosdam Epistolae sancti Felicis [(1) 4Kb] martyris et sancti Julii, urbis Romae Episcoporum. Et ut non solum caput orbis, verum etiam latera illi judicio testimonium perhiberent, [Col. 0682] adhibitus est à Meridie beatissimus Cyprianus Episcopus Carthaginensis et martyr; a Septentrione sanctus Ambrosius Mediolanensis Episcopus. Hi sunt igitur omnes apud Ephesum sacrato Decalogi numero magistri, consiliarii, testes, judicesque producti; quorum beata illa Synodus doctrinam tenens, consilium sequens, credens testimonio, obediens judicio, absque taedio, praesumptione, et gratia de fidei regulis pronuntiavit. Quanquam multo amplior majorum numerus adhiberi potuerit, sed necesse non fuit; quia neque multitudine testium negotii tempora occupari oportebat, et decem illos non aliud vere sensisse quam caeteros omnes collegas suos nemo dubitabat.

XXXI. Post quae omnia, adjecimus etiam beati Cyrilli sententiam, quae gestis ipsis ecclesiasticis continetur. Namque cum lecta esset Sancti Capreoli [(1) 1Kb] , Episcopi Carthaginensis Epistola, qui nihil aliud intendebat et precabatur nisi ut, expugnata novitate, antiquitas [(2) 1Kb] defenderetur, ita Episcopus Cyrillus prolocutus est et definivit. Quod hìc quoque interponere non abs re videtur. Ait enim in fine gestorum: Et haec, inquit, quae lecta est Epistola venerandi et multum religiosi Episcopi Carthaginensis Capreoli, fidei gestorum inseretur; cujus aperta sententia est. Vult etenim antiquae fidei dogmata confirmari, novitia vero et superflue adinventa et impie promulgata, reprobari atque damnari. Omnes Episcopi adclamaverunt: Hae omnium voces sunt, haec omnes dicimus, hoc omnium votum est. Quae tandem omnium voces, aut quae omnium vota, nisi ut quod erat antiquitus traditum teneretur, quod adinventum nuper, exploderetur? Post quae admirati sumus et praedicavimus quanta Concilii illius fuerit humilitas et sanctitas, ut tot numero sacerdotes, pene ex majori parte Metropolitani, tantae eruditionis tantaeque doctrinae ut prope omnes possent de dogmatibus disputare, quibus propterea ipsa in unum congregatio audendi ab se aliquid et statuendi addere videretur fiduciam, nihil tamen novarent, nihil praesumerent, [Col. 0683] nihil sibi penitus adrogarent, sed omnimodis praecaverent ne aliquid posteris traderent quod ipsi a patribus non accepissent, et non solum in praesenti rem bene disponerent, verum etiam post futuris exempla praeberent ut et ipsi scilicet sacratae vetustatis dogmata colerent, profanae vero novitatis adinventa damnarent. Invecti etiam sumus in Nestorii sceleratam praesumptionem, quod sacram Scripturam se primum et solum intelligere [(1) 2Kb] , et omnes eos ignorasse jactaret, quicumque antè se, magisterii munere praediti, divina eloquia tractavissent, universos scilicet sacerdotes, universos confessores et martyres, quorum alii explanassent Dei legem, alii verò explanantibus consensissent vel credidissent, totam postremo etiam nunc errare et semper errasse adseveraret Ecclesiam, quae, ut ipsi videbatur, ignaros erroneosque doctores et secuta esset et sequeretur.

XXXII. Quae omnia licet cumulate abundeque sufficerent ad profanas quasque novitates obruendas et exstinguendas, tamen ne quid deesse tantae plenitudini videretur, ad extremum adjecimus geminam Apostolicae Sedis auctoritatem, unam scilicet sancti Papae Sixti [(2) 3Kb] qui nunc Romanam Ecclesiam venerandus [Col. 0684] illustrat, alteram decessoris sui beatae memoriae Papae Coelestini, quam hìc quoque interponere necessarium judicavimus. Ait itaque sanctus Papa Xis tus in Epistola quam de causa Nestorii Antiocheno [(1) 1Kb] misit Episcopo: Ergo, inquit, quia, sicut ait Apostolus, fides una est, quae evidenter obtinuit, dicenda credamus et tenenda dicamus. Quae sunt tandem illa credenda et dicenda? Sequitur, et ait: Nihil ultra, inquit, liceat novitati, quia nihil addi convenit vetustati. Perspicua majorum fides et credulitas nulla coeni permixtione turbetur. Omnino apostolice: ut majorum credulitatem perspicuitatis lumine ornaret, novitias vero profanitates coeni permixtione describeret. Sed et sanctus Papa Coelestinus pari modo eademque sententia. Ait enim in Epistola quam Gallorum sacerdotibus misit, arguens eorum conniventiam quod antiquam fidem silentio destituentes, profanas novitates exsurgere paterentur: Merito, inquit, causa nos respicit, si silentio foveamus errorem. Ergo corripiantur hujusmodi; non sit his liberum habere pro voluntate sermonem. Hic aliquis fortasse addubitet quinam sint illi quos habere prohibeat liberum pro voluntate sermonem, vetustatis praedicatores, an novitatis adinventores. Ipse dicat, dubitationem legentium ipse dissolvat. Sequitur enim: Desinat, inquit, si ita res est (id est, si ita est ut apud me quidam urbes et provincias vestras criminantur, quod eas quibusdam novitatibus consentire noxia dissimulatione faciatis), desinat itaque, inquit, si ita res est, incessere novitas vetustatem. Ergo haec fuit beati Coelestini beata sententia, ut non vetustas cessaret obruere novitatem, sed potius novitas desineret incessere vetustatem.

XXXIII. Quibus apostolicisque catholicis decretis quisquis refragatur, insultet primum omnium necesse est memoriae sancti Coelestini, qui statuit ut desineret incessere novitas vetustatem, deinde irrideat definita sancti Xysti, qui censuit ne ultra quicquam liceat novitati, quia nihil addi convenit vetustati, sed et beati Cyrilli statuta contemnat, qui venerandi Capreoli zelum magna praedicatione laudavit quod antiqua fidei dogmata confirmari cuperet, novitia vero adinventa damnari, Ephesinam quoque synodum, id est, totius pene Orientis sanctorum Episcoporum judicata proculcet, quibus divinitus placuit nihil aliud posteris credendum decernere nisi quod sacrata sibique in Christo consentiens [Col. 0685A] sanctorum patrum tenuisset antiquitas, quique etiam vociferantes et adclamantes, uno ore testificati sunt has esse omnium voces, hoc omnes optare, hoc omnes censere; ut sicut universi ferè antè Nestorium haeretici, contemnentes vetustatem, et adserentes novitatem, damnati fuissent, ità ipse quoque Nestorius, auctor novitatis, et impugnator vetustatis, condemnaretur. Quorum sacrosanctae et coelestis gratiae munere inspirata consensio si cui displicet, quid aliud sequitur, nisi ut profanitatem Nestorii adserat non jure damnatam? Ad extremum quoque universam Christi Ecclesiam et magistros ejus Apostolos et prophetas, praecipuèque tamen beatum Apostolum Paulum, velut quaedam purgamenta contemnat; illam, quòd à Religione colendae et excolendae semel sibi traditae [Col. 0685B] fidei nunquàm recesserit; illum verò, qui scripserit: O Timothee, depositum custodi, devitans profanas [Col. 0686A] vocum novitates, et item: Siquis vobis annuntiaverit praeterquàm quod accepistis, anathema sit. Quòd si neque apostolica definita neque ecclesiastica decreta temeranda sunt, quibus secundùm sacrosanctam universitatis et antiquitatis consensionem cuncti semper haeretici, et ad extremum Pelagius, Coelestius, Nestorius, jure meritoque damnati sunt, necesse est profectò omnibus deinceps Catholicis, qui sese Ecclesiae matris legitimos filios probare student, ut sanctae sanctorum Patrum fidei inhaereant, adglutinentur, immoriantur, profanas verò profanorum novitates detestentur, horrescant, insectentur, persequantur.

Haec sunt ferè quae duobus Commonitoriis latiùs disserta, aliquantò nunc breviùs recapitulandi lege constricta sunt; ut memoria mea, cui adminiculandae [Col. 0686B] ista confecimus, et commonendi assiduitate reparetur, et prolixitatis fastidio non obruatur.




ANN. DOMINI CCCCXLIX.
S. EUCHERIUS, LUGDUNENSIS EPISCOPUS.



PROLEGOMENA.




[Col. 0685]
NOTITIA HISTORICO-LITTERARIA IN S. EUCHERIUM.
(Ex Schoenemanni Bibl. Hist. Litt., Lips. 1794, tom. II.)



§ I. Vita.
[Col. 0685C]

Eucherius Gallus, orsus ex senatorio sanguine, patre Valeriano, quem plerique eumdem putant cum Prisco Valeriano, qui circa idem tempus praefecturam Galliae obtinuit et cognatus Aviti imperatoris fuit. Gallam uxorem duxit, pari nobilitate feminam, ex eaque duos suscepit filios, quorum alter Salonius postmodum Genevensi Ecclesiae praefuit, alter Veranius ipsi patri in episcopatu Lugdunensi successit. Circa annum 409 aut 410, vegeta ac florente adhuc aetate Lirinum concesserat indeque cum uxore et filiis in insulam propinquam Leronem, quae hodie Sanctae Margarethae est, se contulit et anachoretam egit, ita tamen, ut potissimam curam liberorum suorum educationi impenderet, ex quibus Salonium [Col. 0685D] quoque aliquantisper Lirinensibus magistris Honorato Salviano ac Vincentio formandum dedit. Vix [Col. 0686C] autem alius quisquam ex clarioribus Ecclesiae Gallicanae membris apud optimum quemque et doctissimum saeculi virum tantam comparavit existimationem quam Eucherius: nam cum multis familiariter vixit et cum plerisque litterarum habuit commercium et ab omnibus immensis laudibus ornatus est Evenit hac fama tandem, ut anno circiter 434 ad episcopatum Lugdunensem eveheretur, quod munus usque ad annum 450 obtinuisse eum existimant [(a) 1Kb] .



§ II. Scripta.

Circumferuntur hodie sequentia Eucherii Lugdunensis scripta:

I. De laude Eremi ad Hilarium Arelatensem epistola, scr. a. 428.

II. Epistola Paraenetica ad Valerianum cognatum de [Col. 0686D] contemptu mundi et saecularis philosophiae, scr. a. 432.

[Col. 0687A] III. Liber Formularum spiritalis intelligentiae ad Veranium filium. Inscribitur alias etiam de forma spiritalis intellectus.

IV. Instructionum libri II ad Salonium filium, quorum alter quaestiones de difficilioribus V. et N. T. locis tractat, alter Explicationes nominum Hebraicorum continet et sic inscribitur.

V. Historia Passionis S. Mauritii et sociorum martyrum legionis Felicis Thebaeae Agaunensium, a quibusdam huic Eucherio abjudicata, juniori alicui tributa.

VI. Homiliae, illae scilicet, quae pro genuinis ab omnibus agnoscuntur.

VII. Exhortatio ad Monachos ex tribus, quas sub ejus nomine Holstenius in codice Regularum protulit, [Col. 0687B] prima.

VIII. Epitome Operum Cassiani.

Deperditae sunt plures Eucherii homiliae, nisi aliae fortasse supersint in Collectione homiliarum, quae nomen Eusebii Emisseni seu Gallicani nomine in Bibliothecis Patrum praefert. Tribuuntur Eucherio, et quidem falso: 1o Commentarius in Genesim; et 2o libri IV Commentariorum in libros Regum a Jo. Alex. Brassicano primum evulgati; 3o epistola ad Faustinum a Labbeo edita; 4o epistola ad Philonem quemdam, quam Baluzius ad calcem Agobardi protulit; 5o Regula duplex ad Monachos in codice Regularum Holstenii; 6o Tota illa Homiliarum collectio quae sub nomine Eusebii Emisseni circumfertur.



§ III. Editiones.

[Col. 0687C] Integra omnium Eucherii opusculorum collectio nondum exstat. Primum opusculum, quod obstetricante typographia lucem vidit, fuit Passio S. Mauricii et sociorum, sed interpolata et sine nomine ejus in Vitis Sanctorum Mombritii. Haud exiguo vero intervallo post, a. 1516, exiit nomen auctoris in fronte gerens epistola ad Valerianum, Basileae ex recognitione B. Rhenani, citoque ibidem a. 1520 cum Erasmi scholiis, et Parisiis a. 1525 repetita est. Accesserunt paulo post Basileae apud Cratandrum a. 1530, aut aliquanto citius Parisiis apud Claudium Chevallonium sine anno Formulae intelligentiae spiritalis et libri duo Instructionum, quibus anno sequenti ex reliquiis Bibliothecae Budensis addidit spuria duo, Commentaria in Genesim et libros Regum, Joannes [Col. 0687D] Alexander Brassicanus, simulque Formularum librum ex codice ms. sedulo castigavit. Haec omnia junctim recusa sunt Romae apud Paulum Manutium a. 1564, curante Petro Galesinio et Andreae Schotti cura a. 1618, in tomo V Bibl. PP. Coloniensis. Interea reperta est et a Gilberto Genebrardo seu potius Dionysio Faucherio Parisiis, a. 1578 edita, epistola de laude Eremi ad Hilarium, itemque tenebris ereptae editaeque sunt Homiliae genuinae per Joan. Livineium cum Theodoro Studita Antuerpiae a. 1602; indeque omissis homiliis genuina Eucherii opuscula, nempe Formulae intelligentiae spiritalis, Instructionum libri duo et epistolae ad Valerianum et Hilarium, una exhibita Lugduni 1613; in Chronologia [Col. 0688A] Lirinensi Vincentii Barralis tandemque additis Passione S. Mauricii et Commentariis illis spuriis in Genesim et libros Regum recusa sunt in Bibl. PP. Max. Lugduni a. 1677. Post haec singula tantum, imprimis ascetica illa sive seorsim sive cum aliis operibus typis sunt reddita, quae, ne sequens omnium editionum recensus chronologicus negotium alicui facessat, paucis hic complecti juvat. Videlicet Passio S. Mauricii post Mombriti, Surii et Stevartii editiones sincerior edita est a Chiffletio in Paulino illustrato a. 1662; indeque in Bibl. Max. Patrum Lugduni 1677, tomo XXVII, et apud Ruinartum et in Actis Bollandianis repetita. Epistola ad Valerianum recusa fuit Lugduni 1541 et 1627, et cum Herib. Rosweydi scholiis Antuerpiae a. 1621, Monachii 1635, [Col. 0688B] Genuae 1644, Parisiis 1646, cur. Phil. Labbei itemque cum epistola ad Hilarium aliisque opusculis asceticis Viennae Austriae 1670, Bruxellis 1671, Parisiis 1673, Venetiis 1726, eademque haud raro in recentiorum populorum idiomata conversa. Formulae intelligentiae spiritalis a Flacio Illyrico insertae sunt Clavi Scripturae sacrae Basileae 1580, et cum hoc opere saepius diversis in locis recusae. Epistola ad Hilarium cum scholiis Herib. Rosweydi prodiit Antuerpiae 1621, indeque translata in Bibl. PP. Colon. 1618, t. XV, et cum epistola ad Valerianum Lugduni 1627, Genuae 1644, et Parisiis 1673, exscripta est. Homiliae a Livineio editae insertae sunt Bibl. Patrum Paris. 1624, 1644, 1654, t. II, et in Bibliothecam Concionatoriam Combefisii migrarunt. [Col. 0688C] Porro a. 1657, in Bibliotheca Mss. sub Eucherii nomine edidit epistolam ad Faustum s. Faustinum, anno 1661. Triplicem Eucherii regulam ad Monachos, veram unam, duas autem nomen ejus mentientes produxit Lucas Holstenius in codice Regularum; epistola ad Philonem presbyterum falso nomen Eucherii praeferens reperta fuit a Baluzio et ad calcem Operum Agobardi Parisiis, a. 1665, ab eo prolata est. Denique Epitomes Cassiani Graece conversae specimen dedit Montefalco in editione Operum Athanasii, de quo nos in Cassiano dicere memini. Sequitur Index chronologicus.



SAECULO XVI.

Sine anno, loco et typographo (Mediolani); in-fol. [Col. 0688D] Passio S. Mauritii et ejus commilitonum; in Bonini Mombritii Vitis Sanctorum, vol. II, fol. CLIII---CLV.

Prima haec editio est hujus opusculi, sed, ut antea monitum, non sincera.

1516. Basileae; in-4o. D. Eucherii . . . epistola Paraenetica ad Valerianum cognatum suum de contemptu mundi (ex recognitione Beati Rhenani). Cat. Bibl Bunau.

1520. Basileae; apud Andream Cratandrum; in-4o. Clari juxta ac diserti viri Eucherii Lugdunensis episcopi ad Valerianum cognatum suum epistola Paraenetica, ab amore mundi studioque profanae philosophiae ad pietatis veraeque sapientiae studium provocans, cum scholiis Des. Erasmi.

[Col. 0689A] Ad hanc editionem pertinet haud dubie epistola Erasmi, quae libello huic in editione Basileensi a. 1531 praefixa est, ad Alardum Amstelredamum liberalium artium professorem, a quo mss. ejus exemplar abs auctoris nomine accepisse videtur. »Libellus, inquit, quem misisti, cum suis dotibus undique mirum in modum placuerit, tum hoc placuit impensius, quod olim puero mihi et lectitatum esse et placuisse memini. Si quid meo suffragio tribuis, nihil video profectum a nostrae religionis hominibus, qui eloquentiae quoque gloria floruerint, quod cum hujus phrasi sit conferendum. Ut nusquam non praestat egregium artificem, sive spectes ordinem, sive transitus subinde novos, sive non vulgare ingressum, veluti limen argumentationis. Nullam suasorii [Col. 0689B] generis partem non tractat. Nusquam desidet in locis communibus. Magis urget et instat argumentis, mire pungit epiphonematis, delectat juxta et movet sententiis. Quodque magis etiam mirandum est, sic Isocratis schematibus modulata, structa, picturataque est oratio, ut nusquam frigeat, aut ineptiat. Sic arguta, ut interim nervosa; sic elaborata, ut tamen dilucida; sic nova, sed ut taedio careat affectationis; sic festiva, ut nihilo secius gravis ac seria; sic rhetorica, ut tamen Christiana. Denique sic acris ac vehemens, ut sui tamen ubique similis, pari intentione ad extremum usque calcem properans, sani videlicet vegetique ingenii argumentum. Gennadius dum huic stylum tribuit scholasticum, ni fallor, plusculum in eo desideravit arcanarum [Col. 0689C] litterarum. Caeterum libellum hunc a Rodolpho Agricola versum non esse, vel stylus ipse satis arguit, praesertim cum quaedam sint schemata quae ne possint quidem ad Graecam orationem respondere. Gennadius indicat Eucherii esse Lugdunensis Ecclesiae episcopi. Moxque hujus meminit epistolae, quam scripserat ad Valerianum propinquum suum, de contemptu mundi, deque relinquendo studio profanae philosophiae. Atque utinam reliqua hujus exstarent, vel is liber, quo carptim obscura quaeque divinorum voluminum capitula explanavit, vel is, quo prolixa Cassiani opuscula contraxit in compendium.«

1525. Parisiis apud Jodocum Badium; in-8o. Eucherii . . . . epistola ad Valerianum . . . . Item disticha [Col. 0689D] veteris cujusdam philosophi, etc. Benedd. in Hist. lit. Galliae.

Sine anno. Parisiis per Claudium Chevellonium; in-8o, s. in-12. Eucherii Lugdunensis archiepiscopi, Formulae intelligentiae spiritalis; libri duo Instructionum nunc primum editi; epistola Paraenetica ad Valerianum cognatum suum cum scholiis Desiderii Erasmi, S. Basilii episcopi, epistola consolatoria adversus mundi incommoda, nunc primum edita; nonnihil de carnis resurrectione ex epistola D. Hieronymi ad Pammachium adversus errores Joannis Hierosolymitani: omnia edita studio Petri Gerardi. Cat. Bibl. Reg. Paris. et Baluz. t. II p. 641.

Tametsi haec editio anni nota careat, tamen, cum [Col. 0690A] propter typographum aut bibliopolam aetas ejus incerta esse non possit, et ne series harum editionum, quae plura Eucherii opuscula junctim exhibent, intercipiatur, huc reponere eam visum est. Praefatus est Petrus Gerardus epistola data Parisiis XVIII kalend. Novembr. sine anno, ad Gulielmum Parvum Trecensem episcopum et Regiae confessionis auditorem, cujus beneficio cum Eucherii haec opuscula alioqui, ut ait, rara consecutus sit, ingrati atque impudentis ingenii fore ait, nisi ejus nomini consecraret. »Accedit, inquit, quod in publicum mittitur industria excusus et informatus Claudii Chevallonii hominis T. D. addictissimi, quique vehementer annixus est, ut quoad fieri posset, id exemplar, quod unum sua liberalitate nactus erat, repurgaretur tot mendis, [Col. 0690B] quibus propemodum labefactatum erat: adhibitis etiam ad hunc usum vetustissimis LXX Interpretibus, et aliorum codicum, quibus illa aetas assueverat, translationibus; quas nihil gravate ascivit, ut hac ratione suam diligentiam tibi approbaret, et bonis studiis hac quoque in parte prodesset.« Exemplum hujus epistolae nobis praebet editio Lugdunensis a. 1613. Notari autem debet, Casimirum Oudinum (Comm. de SS. Eccl. t. I p. 1220) qui hujus editionis natales circa annum 1520 collocat, contulisse primum ejus opusculum Formularum spiritualis intelligentiae cum mss. codicibus Bibliothecarum Parisiensium, Regiae 3795, Colbertinae 1893, et sancti Germani 250; atque primam hanc ut recte existimavit illius editionem solam germanam et hisce 600 vel [Col. 0690C] 700 annorum codicibus conformem deprehendisse. Observat autem sequentes editiones, veluti Basileensem a. 1531 (quam secundam vocat), Romanam a. 1564, et Lugdunensem a. 1677, duplo esse auctiores et innumera habere admixta ex auctoribus S. Eucherio posterioribus et maxime ex S. Gregorio papa; adeo ut genuinum istud opus Eucherii vix mediam partem contineat eorum quae in ultimis hujus libri editionibus impressa sint.

1530. Basileae apud Andr. Cratandrum; in-4o. D. Eucherii episcopi Lugdunensis, liber Formularum intelligentiae spiritualis; ejusdem liber de Quaestionibus difficilioribus veteris et novi Testamenti, Interpretatio nominum Hebraicorum, et aliorum sacris litteris contentorum, et epistola ad Valerianum de contemptu [Col. 0690D] mundi: ex editione et cum scholiis Desiderii Erasmi. Cat. Bibl. Reg. Par.

1531. Basileae in officina Frobeniana; in-folo. D. Eucherii Lugdunensis episcopi doctiss. Lucubrationes non minus piae quam eruditae cura ac beneficio Joannis Alexandri Brassicani jureconsulti recens editae, quarum haec est summa: In Genesim Commentariorum libri III; in libros Regum Commentariorum libri IV; Formularum Spiritalium liber I, accurate recognitus, adjectis iis omnibus quae in superiore editione quam plurima desiderabantur; Quaestiones in vetus et novum Testamentum; Nominum Hebraicorum ac aliorum etiam, quae in sacris litteris habentur, Interpretatio; epistola Paraenetica ad Valerianum [Col. 0691A] cognatum suum, de contemptu mundi, cum scholiis D. Erasmi Roterodami. In fine: Bas. in off. Frob. per Hieronymum Frobenium et Nicolaum Episcopium, mense Augusto (in titulo mense Septembri) M. D. XXXI.

De editore Joanne Alexandro Brassicano vide quae infra ad Salvianum disputamus. Inscripsit ille primum opus eidem, cui Salvianum nuncupavit episcopo Augustensi Christophoro a Stadion. Plena est epistola (data Viennae Austriae ex regio collegio a. 1530, mensis Decembris die 20) laudibus Eucherii, sed ad rem praesentem parum facit. Alterum opus quod peculiari titulo gaudet, et tertium epistolis ibidem eodemque anno et mense exaratis, dicata sunt D. Jano a Sivolla, equiti et jurisconsulto. In his jucunda sunt et memoratu non indigna quae de vario [Col. 0691B] librorum vetustorum intra et extra urbem Viennam, dum a Turcis obsessa esset, fato aspersit. Depraedicans scilicet divinam curam atque providentiam quanta sit in conservandis veterum auctorum, praesertim iis, quae sacra enarrent, scriptis, de Eucherio exemplum capit. »Nam anno superiore, inquit, cum immanissimi Turcae Viennam inaudita obsidione premerent, et omnia circumjecta, nimirum urbes, arces, coenobia, villas, pagos, agros, vineas, ferro et igne vastarent, excusserant etiam regium hoc, instituti divi Bernardi coenobium, quod ad S. Crucem divo Leopoldo archiduci Austriae appellare placuit; et cum hoc ita miseris modis accepissent, ut jam coenobium quaereretur in coenobio, libros tamen omnes et veteres, et adhuc minime vulgatos, incorruptos, [Col. 0691C] et ex nulla parte deminutos reliquerunt. Ita ut ignis iis non aliter pepercisse videatur, quam Aeneae Anchisem patrem humeris efferenti, nec flammarum vis, nec hostium infelix occursus obesse potuit, aut Aetnae incendium pios illos adolescentes parentum suorum latera claudentes, salvos ac incolumes abire permisit. Pepercit igitur incendium hoc atrocissimum Eucherio, et ab eo libris isthic omnibus omne jus belli Turcae abstinuerunt. Cum interea nostri milites, intra moenia, libros omnes discerperent, omnia volumina corrumperent. Ita ut vix a publicis etiam bibliothecis diripiendis aut vi prohibiti, aut auctoritate submoti fuerint. Vides, optime vir, quam unico nomine tantum non etiam moribus a Turcis hae belluae differunt. Certe non minus periculi fuit ab [Col. 0691D] imposito praesidio, quam ab externo et eo quidem perniciosissimo hoste.« Atque haec priora duo opuscula ipse primus Brassicanus ex laudati monasterii membranis chartisve produxit; tertium, prout fert ipse titulus, denuo ad manuscriptum exemplar ejusdem monasterii recognovit. Qua de opera sua ad eumdem Janum a Sivolla ita loquitur: »Oculatus ipse mihi testis es, mi Jane, quantum mihi laboris exhauriendum, immo, ut verius dicam, quantum taedii exsorbendum fuerit in restituendis ac repurgandis Eucherii Spiritalibus illis Formulis. Nam exemplum recens editum non tantum mutilum, verum etiam eximie mendosum fuit. Cujus rei culpam, tantum abest, ut illi imputem qui primum nobis hoc dedit, [Col. 0692A] ut etiam benignitatem hominis eruditi ac candorem laudibus vehendum existimem, qui studiosis exhibere maluit id quod commodum acquisierat, quam ut pateretur hoc intercidere. Nos autem exemplo et integro et egregie sincero usi, quod nobis cum plerisque aliis aeque bonis auctoribus Reverendus pater, Dominus Joannes Hartmannus abbas Sanctae Crucis in Austria, vir et studiorum et studiosorum unicus patronus, meum autem praecipuum decus et praesidium, libenter et ex animo communicavit; primum id quod deerat adjecimus, et quae depravata fuerant religiose castigavimus; quod ut studiosi planius cognoscant, subjiciam duo tantum exempla, ex quibus reliqua facile, tamquam leonem ex unguibus aestimare possint. Primum caput de [Col. 0692B] divinis nominibus, quod totum desiderabatur, jam ex veteri neque minus sincero exemplo repositum est. Jam enim consulta opera praetermitto quanta facta sit in omnibus capitibus accessio. In praefatione Eucherii sic legitur: Atqui secundum allegoriam baptismus, secundum anagogen angeli; cum sit legendum: Aquae secundum allegoriam baptismus, secundum anagogen angeli; unde est illud, Et aquae quae super coelos sunt, laudent nomen Domini et caetera. Non equidem invideo, si quis veteres scriptores in lucem proferat, miror autem magis si quis in iis castigate depromendis omnem operam suam collocet.« Sextum opusculum, epistola scilicet Paraenetica ad Valerianum, ex Erasmi editione descriptum est, additis scholiis ejus et epistola ad Alardum. Caeterum Frobenii [Col. 0692C] operam dederunt, ut tam commode, quam luculenter, typis hoc volumen exararetur.

1541. Lugduni apud Sebast. Gryphium; in-8o. Eucherii epistola ad Valerianum cognatum de contemptu mundi. Benedd. in Hist. lit. Galliae.

1564. Romae apud Paulum Manutium; in-folo. D. Eucherii episcopi Lugdunensis Opera, seu Commentarii in Genesim et in libros Regum, etc., ex editione Petri Galesinii. Cat. Bibl. Reg. Paris. et Pinell. Utinam vero titulum integrum proferrent!

1574. Coloniae Agr. apud Geruinum Calenum et haeredes Quentelios; in-folo. Martyrium fortissimorum martyrum Mauricii et sociorum ejus ab Eucherio Lugdunensi conscriptum, praemissa ejus epistola ad Sylvium (sic) episcopum; in tomo V Vitarum SS. Laurentii [Col. 0692D] Surii pagg. 325-330.

1578. Parisiis apud Aegidium Gorbinum sub signo Spei; in-8o. S. Eucherius episcopus Lugdunensis ad Hilarium Arelatensem de Laude Eremi, e Lirinensi Bibliotheca nunc primum productus; cum Hilarii Arelatensis Oratione Funebri de S. Honorato. Cinelli Bibl. Volante t. II, p. 265.

Dicitur haec editio plerumque Gilberti Genebrardi; sed Genebrardus quidem dedicationem praefixit, praefationem autem scripsit Dionysius Faucherius, ac memini eamdem recusam esse in Chronographia Lirinensi, de exemplari tamen, unde edatur hic libellus, altum in ea est silentium. De aliis, quae hoc volumen complectitur, vide ad Hilarium Arelatensem.

[Col. 0693A] 1580. Basileae ex offic. Hervag. per Euseb. episcopum; in-folo. Eucherii episcopi Lugdunensis liber Formularum Spiritualis Intelligentiae; ad calcem Clavis Scripturae sacrae Matthiae Flacii.

Nimirum Flacius appendicis loco eum adjecit Expositioni suae Singulorum Vocabulorum ac Nominum eo consilio, ut lectores veterum hac in re sententiam agnoscerent. Caeterum non dubito primam esse hanc quam indicavimus hujus operis editionem. Repetita est saepius diversis in locis, e. c., Basileae 1609, Francof. 1659, Hafniae 1695. In postrema Eucherii liber exstat pag. 1345-1372.



SAECULO XVII.

1602. Antuerpiae; in-8o. Eucherii Lugdunensis Episcopi Homiliae, ex editione Joannis Livineii Antuerpiensis [Col. 0693B] canonici, ad calcem Sermonum Catecheticorum Theodori Studitae, a pag. 372.

Haec est prima ut antea docuimus sermonum, quos vere Eucherii putant, et ab illis, qui sub Eusebii Emisseni aut Gallicani nomine circumferuntur, diversi sunt, editio.

1613. Lugduni sumptibus Petri Rigaud; in-4o. Eucherii Lugdunensis Ecclesiae quondam archiepiscopi theologi doctissimi, Intelligentiae spiritualis Formulae, Instructionum libri duo, ejusdem epistola Paraenetica ad Valerianum [ex editione Petri Gerardi; accedit ejusdem epistola ad Hilarium cum praefatione Dionysii Faucherii monachi Lirinensis, et annotationibus Vincentii Salerni]; in Chronologia Sanctorum et aliorum Virorum illustrium ac Abbatum Sacrae [Col. 0693C] Insulae Lirinensis per D. Vincentium Barralim Salernum, monachum Lirinensem, in unum compilata.

Gerardi praefationem hic descriptam esse antea monuimus.

1617. Ingolstadii ex typographia Ederiana; in-4o. D. Mauricius Thebeae legionis Dux, seu S. Mauricii Martyrium, a S. Eucherio, episcopo Lugdunensi, conscriptum, nunc iterum editum, cum notis et notationibus, studio et labore Petri Stevartii. Accessit etiam Officium S. Mauricii. Cat. Bibl. Reg. Paris.

1618. Coloniae Agr. sumptibus Ant. Hierat.; in-folo. Beati Eucherii Lugdunensis episcopi quae exstant omnia pia ad S. Scripturam Opuscula. I. Formulae seu Phrases S. Scripturae. II. Quaestiones veteris ac novi [Col. 0693D] Testamenti. III. Hebraicorum nominum Interpretatio. IV. De Vita Solitaria ad Valerianum, illustrata, recensita atque emendata studio Andreae Schotti soc. Jesu. Accedunt et Eucherio adscripti Commentarii in Genesim et libros Regum; in M. Bibl. Patrum tomo V, parte I, pagg. 739-918. Adjuncta est praefatio Alex. Brassicani.

In praefatione disserit A. Schottus de scriptis Eucherii tam genuinis quam supposititiis. Ibidem, a pag. 543 ad 738, insertae sunt Homiliae Eusebii Gallicani post editionem Jo. Gaigneii ab Andrea Schotto denuo recensitae et sermonibus locupletatae.

1618. Coloniae Agr. sumpt. Jo. Kreps et Herm. Mylii; in-folo. SS. Mauricii et sociorum Martyrum Agaunensium [Col. 0694A] martyrium ab Eucherio ep. Lugd. conscriptum; in Vitis SS. Surii ed. secundae volumine secundo ad d. 22 Sept. pagg. 220-223.

1621. Antuerpiae ex off. Plantin. apud Balthas. Moretum, et Viduam Jo. Moreti, et Jo. Meursium; in-8o. D. Eucherii episcopi Lugdunensis de contemptu mundi epistola Paraenetica ad Valerianum cognatum. Accedit Vita D. Paulini Nolani veri mundi contemptoris.

Editor est Heribertus Rosweydus, qui notatiunculas aliquot aspersit et inscripsit, uti et sequens opusculum, Henrico Vander Heyden Villariae abbati.

1621. Ibidem, apud eosdem bibliopolas; in-8o. D. Eucherii episcopi Lugdunensis de Laude Eremi ad Hilarium Lirinensem monachum libellus [cum Heriberti [Col. 0694B] Rosweydi notatiunculis].

1622. Coloniae Agr. sumpt. Ant. Hierat; in-folo. D. Eucherii Lugdunensis episcopi de Laude Eremi libellus cum Heriberti Rosweydi notatiunculis; in tomo XV, seu supplemento, seu appendice ad M. Bibl. Coloniensem.

1624. Parisiis . . . in-folo. Eucherii episcopi Lugd. Homiliae cum Theodori Studitae sermonibus Catecheticis juxta editionem. Jo. Livineii expressae; in Bibl. PP. Bign. ed. quartae (Paris) tomo II, a col. 767.

1626. Lugduni sumpt. Lud. Prost haeredis Rovillii; in-folo. S. Eucherii Difficiliores Quaestiones in vetus et novum Testamentum; ejusdem Interpretatio nominum Hebraicorum; in Ludovici de la Cerda Adversariis Sacris capite 115, pagg. 204-219, et cap. 164, pag. [Col. 0694C] 423-426. Errat autem Fabricius dum iisdem accenset caput 159, quod haud quaquam ad Eucherium pertinet, sed ipsius est Lacerdae.

1627. Lugduni apud Franc. de la Bottière; in-12. S. Eucherii Opuscula ascetica, Dorothei doctrinae aliaque opuscula curante Turriano sacerdote J. Benedd. in Hist. lit. Galliae disertius non laudant, sed inesse monent duas Eucherii epistolas ad Hilarium et Valerianum.

1635. Monachii [in-24]. De vera Sapientia, vera Virtute et Tranquillitate Animi SS. Eucherii Lugdunensis Martini Bracarensis, et Magni Wigonis, antistitum. Vide ed. Bruxellensem a. 1671.

1644. Genuae apud Joan. Mariam Pavonum; in-8o. [Col. 0694D] Epistolae genuinae divi Eucherii Lugdunensis episcopi, quas cum eximii concionatoris hortatu multi cuperent, habere vix pauci possent, sodales Jesu crucifixi in Collegio Genuensi soc. Jesu auctorati novissime imprimendas curarunt. Cinelli Bibl. Volant. cont. da Sancassani. t. II p. 265, Bibl. Baluz. t. II p. 1002

1644. Parisiis apud tres bibliopolas; in-folo. Eucherii Lugdunensis episcopi Homiliae; in Bibl. PP. Bign. tomo II, loco ultimo post Theodori Studitae sermones. Ejusdem editionis exemplaria sunt quae annum 1654 praeferunt.

1646. Parisiis; in-12. S. Eucherii . . . epistola Paraenetica ad Valerianum cognatum, curante Philippo Labbeo. Fabric. in Bibl. M. et I. Lat. ed. Patav. t. I p. 116.

[Col. 0695A] 1657. Parisiis apud Sebastianum et Gabrielem Cramoisy; in-fol. Epistola Eucherii episcopi ad Faustum seu Faustinum presbyterum Insulanum de situ urbis Hierosolymitanae atque ipsius Judaeae; in Philippi Labbei nova Bibl. Mss. librorum tomo I pag. 665 sq.

1661. Romae exc. Vitale Mascardo; in-4o. S. Eucherii Exhortatio ad Monachos. Ejusdem sententia ad Monachos. Ejusdem Admonitio ad Virgines, ex duobus mss. codicibus Floriacensibus Reginae Suecorum edidit Lucas Holstenius in appendice codicis Regularum pag. 89 sqq. in ed. Parisiensi pagg. 55-62.

1662. Parisiis sumpt. Ant. Bertier; in-folo. S. Eucherii Lugd. ep. Homiliae aliquot; in Bibliotheca Patrum concionatoria (octo voluminibus distributa) Francisci Combefisii. Editio novissima est Veneta a. [Col. 0695B] 1749, VII voll. Editor quascumque huic collectioni inseruit Eucherii nomine homilias a Livineio desumpsit.

1662. Divione; in-4o. Passio Agaunensium Martyrum, auctore S. Eucherio Lugdunensi episcopo; in Pet. Franc. Chiffletii Paulino illustrato. p. I pagg. 86-92.

1665. Parisiis apud Franc. Muguet; in-8o Epistola sancti Eucherii Lugdunensis episcopi ad Philonem presbyterum; ex veteri codice ms. Petri Marnaesii Senatoris Gratianopolitani edidit Steph. Baluzius, in Notis ad S. Agobardi Opera, tomo II pagg. 155, 156.

1670. Cygneae; in-8o B. Eucherii Homiliae de B. Virginis conceptione Fragmentum; in Christiani Daumii [Col. 0695C] Homiliis PP. in Nativ. J. Chr. p. 213-255. Ex Livineio.

1670. Viennae Austriae typis Matthaei Cosmerovii; in-8o. Divi Eucherii Lugdunensis episcopi epistola Paraenetica, ad D. Valerianum cognatum suum, ab amore profanae philosophiae ad studium verae sapientiae provocans. Item B. Francisci Borgiae olim Gandiae ducis, postea societatis Jesu generalis epistola practica. . . pro Xenio an. 1671 oblatae illustrissimae sodalitati Dominorum sub titulo Assumptae Deiparae in domo professa societatis Jesu Viennae erectae.

1671. Bruxellis apud Francisc. Foppens; in-24. De vera Sapientia, vera Virtute et Tranquillitate Animi SS. Eucherii Lugdunensis, Martini Bracarensis et Magni Wigonis antistitum. Editio nova juxta exemplar [Col. 0695D] Monachii impressum anno 1635.

Inest Eucherii epistola Paraenetica ad Valerianum. Sacerdos quidam societatis Jesu sodalitatis Latinae sub Titulo B. M. V. Visitantis erectae in collegio societatis Jesu Bruxellis director, qui sub litteris G. H. latere voluit, editionem horum libellorum Monachii a. 1635 factam et, ut ait, illico distractam recudi curavit.

1673. Parisiis apud Seb. Cramoisy; in-12o. Via ad aeternitatem, sive tria opuscula SS. Eucherii Lugdunensis et Hilarii Arelatensis 1o de Laude Eremi, 2o de Contemptu mundi, 3o de Vita S. Honorati. Cat. Bibl. Teller. pag. 34. a.

1677. Lugduni apud Anissonios; in-folo. Beati Eucherii [Col. 0696A] Lugdunensis episcopi quae exstant omnia pia ad sanctam Scripturam opuscula. . . illustrata, recensita atque emendata studio A. Schotti societ. Jesu; in tomo VI Bibl. Max. PP. pagg. 822-1014. Expressa juxta editionem Coloniens.; sed post quartum opus inserta sunt, Epistola ad Hilarium de laude Eremi et Acta Sanctorum Martyrum Agaunensium (ex Chiffletio), subjecta epistola ad Salvium episcopum. Ibidem tomo XXVII, pag. 180 sqq., legitur: Eucherii exhortatio ad Monachos et sententia ad eosdem, ex editione Lucae Holstenii.

1689. Parisiis; in-4o. Passio SS. Mauricii et Sociorum ejus Martyrum, auctore Eucherio ep. Lugd. Ex Paulino illustrato Chiffletii et variis codd. mss. Bibl. Reg. aliarumque, cum praemonitione Theod. [Col. 0696B] Ruinarti; in Actis Martyrum ejus pag. 289 sqq.; in ed. secunda, ab ipso auctore recognita, quae Amstelodami ex off. Wetsteniana prodiit a. 1713, in-folo. pag. 271; in Veronensi (ex Typogr. Tumermanniana) 1731, in-folo. pagg. 237-43.



SAECULO XVIII.

1726. Venetiis apud Bartholomaeum Giavarinam, in vico S. Joannis Chrysostomi; in-16o. De vera Sapientia, vera Virtute et Tranquillitate Animi SS. Eucherii Lugdunensis, Martini Bracarensis et Magni Wigonis antistitum opuscula, illustrissimo ac reverendissimo DD. Marco Gradonico, patriarchae Venetiarum, Dalmatiaeque primati, etc., dicata. Cinelli Bibl. Volante I supra laudata.

1747. Venetiis . . . . . in-folo. Eucherii Lugdunensis [Col. 0696C] episcopi epistola ad Faustum presbyterum Insulanum de situ urbis Hierosolymitanae atque ipsius Judaeae (falso ipsi tributa); in Blasii Ugolini Thesauro Antiquit. Sacrar. tomo VII, a col. 1201.

1757. Antuerpiae apud Bernhard. Alb. van der Plassche; in-folo. Passio SS. Mauritii aliorumque legionis Thebaeae Martyrum, auctore S. Eucherio Lugdunensi episcopo edita a Petr. Francisco Chiffletio s. J. et a Ruinartio, cum aliis mss. collata. Item Passio interpolata ex ms. S. Maximini Trevirensis, collata cum editis a Surio et mss. Fuldensi, S. Salvatoris Ultrajectensis, et Marchianensi, cum annotatis Joan. Stiltingii, etc., in Actis SS. Bollandist. mense Septembre, t. VI, pagg. 342-349.

Accessit Commentarius praevius, in quo omnia, [Col. 0696D] quae tam historiae ipsius, quam actorum sinceritatem respiciunt, non vulgari eruditione et solertia illustrantur. Inspersa sunt et alia monumenta ad eadem acta facientia.



Versiones.

Ex omnibus Eucherii lucubrationibus sola fere epistola ad Valerianum in recens aliquod idioma translata est. Primum hujus rei institutum, ni fallor, Gallis debemus. Neque Itali id neglexerunt et laudari etiam vides Hispanicas et Anglicas versiones. Nobis sequentia colligere licuit.

I. Epistola ad Valerianum.---1552. Lyon, chez Mace Bonhomme; in-4o. S. Euchier à Valerian, Exhortation rationale, retirant de mondanité et de la [Col. 0697A] philosophie prophane à Dieu et à l'etude des sainctes lettres, traduicte en vers françois, avec annotations, par Barptolemy Aneau. Cat. Bibl. Reg. Par.

1659. Lyon; in-8o. Eadem et epistola ad Hilarium de Laudibus Eremi, anonymo interprete [(a) 1Kb] in libro gallico, cui titulus: La Solitude Chrétienne. T. I, pag. 137 sq. Tertia hujus operis editio a. 1662 notatur a Benedd. in Hist. l. Galliae.

1672. Paris, chez Pierre le Petit; in-12. S. Eucher, Du mepris du monde, traduit en François par Robert Arnould d'Andilly, avec le Latin en suite. Exstat eadem in Operibus ejus, tomo I. Paris, 1675. pag. 24 sqq.

1609. In Venetia. Lettera di Eucherio santo vescovo di Lione, etc., tradotta dallo Spagnolo (Ludovici [Col. 0697B] Granatensis) [(b) 1Kb] in Italiano da Gio. Giolito. Exst. cum Libro della Spiritual Gratia, etc., di Giv. Lanspergio pag. 210 sqq.

1715. In Milano per Gius. Pandolfo Malatesta; in-8o. [Col. 0698A] Eadem transportata dal Latino da D. Carolo Giacinto Gariboldi, una cum textu Latino.

II. Passio SS. Martyrum Agaunensium.---1705. Amsterdam; in-12o. Dissertation historique et critique sur le Martyre de la légion Thébéenne avec Histoire du Martyre de cette légion attribuée à S. Eucher. Archetypum hujus dissertationis Joannis Dubordiaei (Dubourdieu) sacerdotis Calviniani coetus Saubadicae Londini, Anglico idiomate in lucem exiit, anno circiter 1696 [(c) 1Kb] . Sed magis obvia est versio Gallica. Studiose nec sine acrimonia refutare eum nituntur Antuerpienses Actorum SS. editores.

1778. In Roma nella Stamperia di S. Michele a Ripa; in 4o. Passione de' Santi Maurizio, e compagni Martiri scritta da S. Eucherio vescovo di Lione; in [Col. 0698B] Atti sinceri de primi martiri della chiesa Cat. racc. dal P. Ruinart e trad. da Franc. Maria Luchini tomo II, pagg. 457-467. Praemissa est non Ruinarti, sed ab ipso interprete scripta introductio.




[Col. 0697]
AND. SCHOTTI PRAEFATIO IN OPERA S. EUCHERII.


[Col. 0697B] Pio Lectori And. Schottus Societatis Jesu.

Damus en, pie lector, B. Eucherii Lugdunensis episcopi Opera dispersa hactenus, varieque edita, primum a Joanne Sichardo post meliora nonnihil [Col. 0697C] facta opera Alexandri Brassicani, hominis in colligendis veterum e naufragio scriptis perdiligentis: de quibus Eucherii scriptis nunc breviter animi mei sensum aperiam. Primum de legitimis hisce Praesulis opusculis ad S. Scripturam intelligendam utilibus, ac prope dixerim necessariis: mox de illegitimis seu spuriis, falsoque illi attributis disseram. Permagni enim interesse semper existimavi, ut vera a falsis disserendi arte dijudicare: sic et scripta antiquorum Patrum a discernere, ne quis abutatur, posse.

Formularum Spiritualium opus adhibet non raro Beda: ut veterum pleraque, potissimum Augustini, tacito nomine transcripsit. Neque idcirco Eucherio cum Sixto Senensi abjudicanda, et Bedae tribuenda [Col. 0697D] videri debent. Hic etiam mysticam membrorum Dei significationem reperias, aliorumque quae ad humanam formam pertinentia Deo in Scripturis sacris tribuuntur, quae leguntur etiam in libello de Essentia Trinitatis (qui B. Augustino tomo IV falso inscribitur), ut observarunt Conradus Brunus c. 4 et Jo. Molanus lib. II c. 3, uterque de Imaginibus disserendo. Nos idcirco S. Scripturae loca passim versibus singulis laudata toto opere ascribenda curavimus, ut facem veluti in tenebris praeferremus. Quaestiones veteris ac novi Testamenti scripsit et B. Augustinus libris tribus, aliique etiam Graeci Patres. Verum Augustini non esse legitimum fetum illum docet Alphonsus a Castro, lib. de Haeresibus: Julianus quoque Toletanus [Col. 0698B] Praesul nomine inscriptas, eidemque B. Ildephonsi Catalogo vindicatas, quae temporum injuria patrem ciere quia non poterant, sine auctoris titulo in Germaniam saepe exierunt. Aurea vero est ac mellita omnino epistola illa ad Valerianum [Col. 0698C] propinquum, De Contemptu Mundi, deque relinquendo studio profanae philosophiae, ut Gennadius laudat cap. LXIII. Item ad Uranium ac Salonium episcopos obscura quaeque sanctarum Capitula Scripturarum misit.

En tibi Claudiani Mamerci, episcopi Viennensis, lib. de Statu Animae testimonium. Haudquaquam, inquit, Eucherium praeterierim, mihi nunc viventem doctrina, et praesentaneis coram disputationibus cognitum, qui scilicet viridis aevi, maturus animi, terrae despuens, coeli appetens, humilis spiritu, ardens merito, ac perinde ingenii subtilissimus, scientiae plenus, eloquii profluus magnorum sui saeculi pontificum longe maximus, editis in rem fidei multijugis variorum operum voluminibus, ad populum quoque super animae [Col. 0698D] statu multa nobiliter concionatus est. Hactenus ille. Proferam et acris hujus tempestatis censoris de Eucherii eloquentia prope singulari testimonium, Nihil, inquit, video profectum a nostrae religionis hominibus, qui eloquentiae quoque gloria floruerint, quod cum hujus phrasi sit conferendum. Ut nusquam non praestat egregium artificem, sive spectes ordinem, sive transitus subinde novos, sive non vulgarem ingressum, veluti limen argumentationis. Nullam suasorii generis partem non tractat. Nusquam desidet in locis communibus. Magis urget, et instat argumentis, mire pungit epiphonematis: delectat juxta ac movet sententiis. Quodque magis etiam mirandum est, sic Isocratis schematibus modulata, structa, picturataque est oratio, ut [Col. 0699A] nusquam frigeat aut ineptiat. Sic arguta, ut interim nervosa, sic elaborata, ut tamen dilucida, sic nova, sed ut taedio careat affectationis; sic festiva, ut nihilo secius gravis ac seria; sic rhetorica, ut tamen Christiana. Denique sic acris ac vehemens, ut sui tamen ubique similis, pari intentione ad extremum usque calcem properans, sani videlicet vegetique ingenii argumentum.

Exstaret utinam quam in Catalogis Ecclesiasticorum Scriptorum nominari video, ex Joan. Cassiano Eucherii Epitoma. Lucem enim aliquam obscuris in locis, depravatisque opem haud dubie afferret. Adhuc quae exstant quaeque interciderunt recensui.

Venio nunc ad ea quae Eucherio falso tribui existimem. Exierunt enim typis And. Cratandri et Joan. [Col. 0699B] Frobenii Basileae pridem sub Eucherii nomine libri tres in Genesim, et in IV libros Regum Commentarius, quem nimium, quantum auxit, veluti , Angelomius Lexoviensis, Benedictinae sodalitatis familiae, utque ejus esse Eucherii promptius crederemus, additus ab audacibus sciolis titulus est: ad Uranium et Salonium fratres episcopos; nimirum ad quos et alia opuscula Eucherius retulerat: ad hunc quidem, Quaestiones utriusque Testamenti, atque Hebraicorum nominum Interpretationem; ad illum vero Formulas spirituales. Apage sis, et fucum detracta larva detegamus. Beati enim Eucherii neutrum esse hunc partum haec argumento fuerint. Primum quia refutat aetas. Obiit namque Eucherius, teste Gennadio, imperantibus Valentiniano et Marciano Augustis, [Col. 0699C] ad annum orbis a Christo redempti 440, testaturque adeo ipse epistola illa aurea ad Valerianum, se floruisse anno antea quinto, qui est post Romam conditam 1185, Christi vero 435. Fuitque Petronii Bononiensium antistitis aequalis, qui ad annum ejus saeculi septimum ac vicesimum claruit. Atque Commentarii illius in libros Regum auctor, quisquis est [Col. 0700A] Gregorium I Pontif. max (qui duobus prope saeculis inferior est) identidem citat, ad verbumque transcribit omnibus pene paginis, non tam in libros Regum Gregorii Commentarium, quam Moralium libros in Job vere aureos. En tibi extremo libro primo Explanationis ad Moralium libros Gregorii, lector, ablegatur. Deinde si conjectando investigare fas est, non Gallus homo, sed Britannus est. Nam in tertio Commentario in libros Regum cap. XXII: Rotae, inquit, basibus suppositae ad portandum luterem templi a terra sustollebant, cum nostris nuper temporibus B. papa Gregorius Evangelicis roboratus eloquiis Romanam rexit Ecclesiam. Rotae eaedem curribus Dei subnixae longe portabant, cum reverendissimi Patres Augustinus, Paulinus, et caeteri socii eorum iisdem evangelicis [Col. 0700B] roborati eloquiis, jubente illo venere in Britanniam, et Verbum Dei incredulis dudum commisere gentibus. Quae cum ita sint, efficitur hunc scriptorem B. Gregorio, cujus opera Britannia primum Christi est Evangelii lumine illustrata fuisse, et Anglum, non Eucherium hominem Gallum, qui cum Paulino, Ausonii discipulo, patriam habuerit communem. Sed quidni Bedam Venerabilem, inquies, auctorem asserimus? idque censore Sixto Senensi, doctissimo Dominicanorum sodali, libro IV Bibliothecae Sacrae, quodque magna ejus Commentarii pars in Quaestionibus Bedae supra libros Regum legatur, quem et geminos fere in sacros libros Commentarios evulgasse observare liceat. In promptu est quid respondeam: aetatem Bedae obstare, qui integro propemodum [Col. 0700C] saeculo B. Gregorio posterior vixerit. Atque hic suis temporibus ad Christi fidem conversam Britanniae insulam profitetur. Sed de his doctiores arbitrentur: equidem meos conatus in Eucherio legitimo illustrando, in manusque tradendo Romanae Ecclesiae, fidei parenti, libens volensque submitto, dedicoque.




[Col. 0699]
ALEX. BRASSICANI EPISTOLA IN S. EUCHERIUM.


[Col. 0699C] Ornatissimo viro D. Jano a Suolla, equiti ac jureconsulto, Joannes Alexander Brassicanus S. D. P.

Oculatus ipse mihi testis es, amicissime Jane, quantum mihi laboris exhauriendum, immo, ut verius dicam, quantum taedii exsorbendum fuerit in restituendis ac repurgandis Eucherii Spiritualibus illis Formulis. Nam exemplum recens editum non tantum mutilum, verum etiam eximie mendosum fuit. Cujus rei culpam tantum abest ut illi imputem qui primum nobis hoc dedit, ut etiam benignitatem [Col. 0699D] hominis eruditi ac candorem laudibus vehendum existimem, qui studiosis exhibere maluit id quod commodum acquisierat, quam ut pateretur hoc intercidere. Nos autem exemplo et integro et egregie sincero usi, quod nobis cum plerisque aliis aeque bonis auctoribus Reverendus Pater, Dominus Joannes Hartmannus, abbas Sanctae Crucis in Austria, vir et studiorum et studiosorum unicus patronus, meum autem praecipuum decus et praesidium, libenter et [Col. 0700C] ex animo communicavit; primum id quod deerat adjecimus, et quae depravata fuerant, religiose castigavimus: quod ut studiosi planius cognoscant, subjiciam duo tantum exempla, ex quibus reliqua facile, tamquam leonem ex unguibus, aestimare possint. Primum caput de divinis nominibus quod totum desiderabatur, jam ex veteri, neque minus sincero exemplo repositum est. Jam enim consulta opera praetermitto, quanta facta sit in omnibus capitibus [Col. 0700D] accessio. In praefatione Eucherii sic legitur: Atqui secundum allegoriam baptismus, secundum anagogen angeli; cum sit legendum: Aquae secundum allegoriam baptismus, secundum anagogen angeli, unde est illud: Et aquae quae super coelos sunt laudent nomen Domini, et caetera. Non quidem invideo si quis veteres scriptores in lucem proferat, miror autem magis si quis in iis castigate depromendis omnem operam suam collocet; sed haec hactenus. Caeterum quod apud Latinos fecit Eucherius, hoc [Col. 0701A] apud Graecos exactissime praestitit Theodoretus ille Cyrensis episcopus, ex cujus insigni opere quod apud nos est in antiquis membranis descriptum libet hic aliquot egregie erudita loca ascribere, ex quibus universi illius operis dignitas et utilitas elucescet, , , , hoc est, vinum divinam poenam significat. Sic David, quia poculum in manu Domini vini meri, plenum misto (Ps. LXXIV, 8). Item , , , , . , , . [Col. 0701B] , hoc est. Pili mortalitatis symbolum sunt: mortui enim cum sint, nullum doloris sensum admittunt. Admonet igitur et imperat eos veram agere vitam, qui Dei ministerio sese addixerunt, nihilque habere mortale et fetidum: quod etiam nos docet divinus ille Paulus, [Col. 0702A] cum Christo, inquit, crucifixus sum, vivoque non amplius ipse, sed vivit in me Christus: quasi diceret, quod se sacris officiis, divinisque actionibus addixisset, etc. Habent autem ejusmodi Formulae quiddam commune cum Hebraeorum Cabala, quam Graeci quondam parum animadvertentes secretis sensibus eruendis esse valde quam appositum, paucis litteris immutatis, hoc est, imposturas appellabant. Ita enim scholiastes Gregorii theologi scribit: et quoniam de ea re nostri etiam homines, nimirum Joannes Picus Mirandulanus, Paulus Ritius, et Joannes Capnion viri cum omni antiquitate certantes abunde scripserunt, nihil hic dicam prolixius, sed studium tantum meum et expromptam omnia recta studia promovendi voluntatem tibi commendo. Caeterum [Col. 0702B] quotiescumque te nomino, volo semel ac unico verbo omnes illos qui ingenio, virtute, bonis moribus, ac absoluta eruditione praestant, significasse, Vale bene, vir nobiliss. ac mihi modis omnibus amande. Viennae Austriae ex collegio Regio, Anno a nato Jesu, 1530, mense Decembri.




[Col. 0701]
SANCTI EUCHERII LUGDUNENSIS EPISCOPI DE LAUDE EREMI AD HILARIUM LIRINENSEM PRESBYTERUM EPISTOLA SEU LIBELLUS. (C,S)

[Col. 0701C] Domino sancto, et meritis beatissimo, et in Christo gloriosissimo HILARIO EUCHERIUS.

1. Magno tu quidem animo egressus dudum de domo tua, et de cognatione tua, usque in mare magnum recedentia eremi secreta penetraveras; majore tamen virtute repetita est a te eremus quam petita. Siquidem cum hanc primum hospes ingressus es, habuisti ducem et velut itineris tui praevium, quem deinde militiae coelestis magistrum; eumque tunc secutus, et parentes relinquens, parentem tamen sequebaris. Nunc vero cum eumdem ascitum ad pontificale fastigium prosequendum putaveris, ad familiare secretum eremi te amor retulit. Ergo nunc es nobilior et major exemplo. Prius enim cum desertum peteres, comitatus fratrem videbaris; nunc cum [Col. 0701D] desertum repetieris, etiam patrem reliquisti. At qualem illum, quantumque? quanto tibi semper dilectionis cultu observatum? quam singulari tibi affectione devinctum? ut cujus charitati praeferre nihil posses, nisi forte solam eremi charitatem: quam cum illi justo praeponis examine, approbasti diligere te non illum parum, sed hanc amplius aliquid. Ostendisti etiam ille in te secreti amor quam magnus esset, cui etiam maximus cederet. Qui quidem eremi amor, quid in te nisi Dei amor appellandus [Col. 0702C] est? Servasti ergo charitatis ordinem lege praescriptum, primo Deum tuum, exin proximum diligendo.

2. Quem tamen ego sola profectus tui contemplatione (ut animo conjicio) nec adversatum itineri consilioque tuo existimo, sed inusitato inter devinctas sibi personas modo, dimittere te ille (ut puto) non minus voluit, quam tu discedere. Diligit enim te et ille multum vicissim, in amore tamen tuo commodum tuum consuluit; cumque affluentissima ejus et summa in te sit charitas, fastigium tamen illius tendit usque ad utilitatem.

3. Et tu licet omnem jamdudum censum in Christi pauperes Christo dives effuderis, tum et praeferas licet annis juvenem, moribus senem, sis etiam ingenio clarus, clarus eloquio; nihil in te tamen [Col. 0702D] primore loco magis suspexerim dilexerimque, quam quod solitudinis sedem sic concupisti. Unde quia me respondere copiosius spatiosissimis ac facundissimis litteris tuis saepe postulas, sufferas paulisper necesse est, cum sis ipse sapiens, insipientiam meam, dum recolo multimodam Domini gratiam erga hanc ipsam eremum dilectam tuam.

Eremum ergo recte incircumscriptum Dei nostri templum dixerim; etenim quem certum est habitare in silentio, credendum est gaudere secreto. Saepius [Col. 0703A] se illic videndum sanctis suis praebuit, et conciliante loco, congressum non est aspernatus humanum. In deserto quippe Moyses glorificato Deum vultu conspicit (Exod. III): in deserto Elias vultum pavens ne Deum conspiciat, obvolvit (III Reg. XIX, 13). Et quamvis omnia ipse tamquam sua revisitet, neque uspiam desit; tamen (ut aestimare licet) peculiarius visitationem dignatur eremi, et coeli secretum.

4. Ferunt quemdam alii quaerenti quali inesse loco Deum crederet, respondisse ut quo se duceret impiger sequeretur. Tum comitante eodem, ad late patentis eremi secreta venisse. Et ostendens solitudinis vastae recessum, En, inquit, ubi Deus est. Nec immerito ibi esse promptius creditur, ubi facilius invenitur.

[Col. 0703B] 5. Nam et in primordiis rerum, cum omnia Deus in sapientia faceret, et singula quaeque futuris usibus apta distingueret, non utique hanc terrae partem inutilem et inhonoratam dimisit; sed cuncta non magis praesenti magnificentia, quam futuri praescientia creans, venturis (ut arbitror) eremum sanctis paravit. Credo his illam locupletem in fructibus voluit, et pro indulgentioris naturae vice hanc sanctorum dare fecundam, ut sic pinguescerent fines deserti, et cum rigaret de superioribus suis montes, abundarent quoque multiplicata fruge convalles; locorumque damna suppleret, cum habitationem sterilem habitatore ditaret.

6. Possessor paradisi et transgressor praecepti, cum locum voluptatis habitaret, fixam sibi a Deo [Col. 0703C] legem servare non potuit. Quanto enim jucundior ille amoenitatibus locus, tanto huic in lapsum pronior fuit. Unde non solum hunc legibus suis subdidit, sed etiam in nos usque suum illum stimulum mors tetendit. Proinde eremum colat, qui vitam cupit; quia amoeni incola mortem paravit. Sed jam ad posteriora eremi Deo semper acceptae exempla veniamus.

7. Moyses cum egisset pecus ad interiora deserti tunc resplendentem eminus Deum igne vidit innocuo; nec solum vidit, verum etiam audivit loquentem. Nempe tunc Dominus cum abjici pedum vincula commoneret, sanctam eremi terram pronuntiavit, dicens: Locus in quo tu stas, terra sancta est (Exod. III, 5); manifesto tunc judicio meritum occulti [Col. 0703D] honoris expressit. Confirmata quippe est a Deo sanctitas loci, sanctitate testimonii; in quo (ut reor) etiam illud pariter et latenter enuntiat, ut accedens ad eremum pristinis curarum obligationibus vitae se absolvat, et anterioribus vinculis expeditus incedat, ne locum polluat. Ibi primum Moyses divini colloquii familiaris adhibetur interpres; accipit verba, ac vicissim refert; dicenda agendave et percunctatur pariter et docetur, ac mutuo confabulationis usitatoque commercio cum coeli Domino sermocinatur. Ibi virgam resumit in opera signorum potentem, ingressusque eremum pastor ovium, pastor ab eremo revertitur populorum.

8. Quid deinde plebs Dei ab Aegypto liberanda, [Col. 0704A] et operibus absolvenda terrenis, numquid non avia petiit, ad solitudinesque confugit (Exod. XIV)? appropinquatura in eremo utique Deo, a quo fuerat exempta servitio. Tendebat igitur ad desertum longa vastitate terribile, Moyse duce. Quam magna multitudo dulcedinis tuae, Domine! Eremum ingressus Moyses, Deum viderat. En redit rursus ut videat. Ipse plane dux itineris populum suum Dominus ad deserta ducebat; in usum utriusque temporis trahens viantibus columnam, nunc rubentem flamma, nunc nube candentem. Dabat ita promerentibus e coelo signum, quod lactea mole porrectum alternis irradiabat ardoribus. Intento Israel lumine sequebatur radium, corusco eminus igne rutilantem, ut in eremi secreta tendentibus digne Dominus, cum iter ostenderet, [Col. 0704B] lumen praeferret.

9. Huic identidem populo nonne ad deserta tendenti objecta invii maris claustra patuerunt (Exod. XIV, 22)? Cum inter praeruptos gurgites iter carpens, pulverulento vestigiis agmine Rubris littoribus incessit; exstantesque undarum pendentium montes de profunda valle suspiciens, sic custos gentis freti stagna transmisit.

10. Neque in hoc tantum divini operis virtus stetit: nudata namque rursum refluo aequore operiens, iter eorum cum hoste delevit, totumque in sedibus suis mare (credo ne ab eremo Israel reverteretur) opposuit. Aperuit inter aquas viam, et circumfusis deinde aquis texit, ut desertum expetentibus patefaceret itum, clauderet reditum (Exod. XIV, 27).

[Col. 0704C] 11. Hac ergo gratiae virtute donata gens illa, cum ad solitudinem tenderet, plura tamen promeruit cum possideret. Illic namque eamdem insperato Dominus miraculo refecit, cum percussa silice exundantes aquas sitientibus praebuit, et abhorrentibus saxis rivos nativo fonte depromens, occulta manus imposuit subitam latentibus venis naturam (Exod. XVII, 6). Nec solum illic ingesto flumine viscera siccae rupis infudit, verum etiam dulcedine superindita amaros tristibus aquis haustus repressit (Exod. XV, 25). Illas elicuit, has placavit: nec majore miraculo e saxis aquas quam ex aquis alias aquas reddidit. Obstupuit plebs cuncta, coelestis illic auxilii opem sentiens, non minus in his aquis quae erant quam in illis quae nondum fuerant.

[Col. 0704D] 12. Illic etiam idem populus demissum coelitus cibum albenti solo legit, cum e nubibus Dominus panem pluvium sicco imbre dejecit (Exod. XVI, 14). In tabernacula et in circumjecta castrorum manna ninguido aere illapsum cecidit, ubi panem angelorum manducavit homo. Et quia sufficit diei malitia sua, quotidianum divina indulgentia victum contulit, jam tunc lege praemissa, ne in crastinum cogitaret. Sic quondam in eremo constitutis, quia praestare victum terrena non poterat, coelum ministrabat.

13. Legem etiam et coelestia edicta Hebraeus idem numquid non eremi inhabitator accepit, tum cum proprius admotus, inspicere divino digito impressa tabulis signa meruit (Exod. XX)? eductus castris in [Col. 0705A] occursum Domini, ad radicem montis obvius institit? Vidit equidem pavore perculsus illum Sinai verticem, quem terrore multo conspicua majestas insederat. Aspexit attonitus montem procul interfluenti igne fumantem; quem deinde totum late nubes densissima obtectum operiebat. Expavit hinc micantia expressis ignibus fulgura, et tonitrua crebris fragoribus mixto buccinarum clangore reboantia, ita filii Israel dum in solitudinibus degerent, Dei sedem videre, vocem audire meruerunt.

14. Talibus olim similibusque usa est ac sustentata miraculis natio illa (Deut. XXIX, 5), cum deserti incola fuit, cum eam inusitatus cibus repentinus potus, inconsummabilisque vestitus aleret, cum etiam illa quae extrinsecus corpus ambiebant, infatigabili habitu [Col. 0705B] permanerent. Quidquid eorum necessitati locorum ingenium non attulerat, manifesta Dei magnificentia suggerebat. Vix in haec coelestis gratiae dona pervenit sanctorum unus, qui de hoc populo ait: Non fecit taliter omni nationi (Ps. CXLVII, 20). Specialia contulit, inaudita concessit, cum divinis muneribus populum refecit in eremo.

15. Et haec quamvis in figuram nostri facta tradantur, et facies illa rerum mysteriis floreat occultis, omnesque in Moyse baptizati, in nube, et in mari escam spiritalem manducasse, potum spiritalem bibisse referantur (I Cor. X, 2); tamen omnia haec ita futurorum continent fidem, ut gestorum custodiant veritatem. Quamquam nec sic quidem eremi minor laus est, etiamsi ea quae illic gesta sunt, in sacramentorum [Col. 0705C] sint altitudinem referenda. Nihil ergo gratiae derogatur, etiamsi ille tunc status corporis, et vestimentorum non consecuta corruptio, venturae vitae specimen detulerunt. Magna namque loci gratia est, si quales illos beatissimi saeculi felicitas habebit, tales in hoc jam istos eremus habeat.

16. Quid, quod filii Israel ad illam desiderabilem terram non nisi habitatione eremi pervenerunt? Et ut gens eadem possideret postea illam lacte et melle manantem, prius hanc aridam incultamque possedit. Totum semper ad veram patriam eremi mansionibus iter panditur. Habitet inhabitabilem terram, qui vult videre bona Domini in terra viventium; sit hospes hujus, qui civis esse contendit illius.

17. Sed ut haec relinquam, David ipse insidias [Col. 0705D] regis infesti non nisi cum desertum expeteret evasit (I Reg. XXIII): qui in Idumaeae ariditatibus commoratus, toto Dominum corde sitiebat, ut sitiens in deserto et in invio et inaquoso, tum demum appareret Deo in sancto, ac deinceps Dei virtutem pariter et gloriam sanctus videret.

18. Elias vero, maximus secretorum colonus; coelum imbribus clausit, ignibus reseravit, ministra alite cibum sumpsit, fixa mortis jura revocavit, Jordanem dividuum interrupto amne transivit coelum ardenti curru raptus ascendit (III Reg. XVII, 18; IV Reg. II).

19. Quid deinde Elisaeus, consectator vitae hujus atque virtutis? nonne perinde divino miraculorum [Col. 0706A] opere inclaruit, quem insignem nunc scissus torrens, nunc innatans ferrum, nunc redivivi, nunc olei incrementa fecerunt; quique postremo post alia quamplurima duplicatam in se virtutem magistri hoc etiam comprobavit, quod ille superstes defunctum, hic defunctum exsuscitavit jam defunctus (IV Reg. II, 4, 6).

20. Filii quoque prophetarum relictis urbibus expetebant gemino defluentem fonte Jordanem, exstruebantque in abditis tabernacula remoto juncta torrenti. Excubabat cohors sancta secreti fluminis ripis, velut quibusdam sparsa tentoriis, et habitationibus congruis egregia indoles spiritum custodiebat paternum (IV Reg. VI).

21. Quid ille quo major inter natos mulierum non surrexit (Matt. III); nonne in deserto clamans, in [Col. 0706B] deserto vivebat? In deserto ab hoc baptismus traditur, in deserto poenitentia praedicatur, in deserto primum mentio regni coelestis infertur. Ibi haec ille audientibus primus ingessit, ubi haec citius ambiens quisque promeruit. Nec immerito futurus hic arduus deserti habitator, ante faciem Domini angelus mittitur, viam reserat in coeleste regnum, et praecursor et testis dignus qui Patrem e coelo loquentem audiret, Filium baptizando contingeret. Spiritum sanctum descendentem videret.

22. Ipse quoque Dominus ac Salvator noster baptizatus confestim (ut Scriptura ait [Matt. IV, 1]) a Spiritu in desertum ducitur. Quis hic igitur est Spiritus? Cunctatio nulla subest, quin Sanctus. Quod deinde Spiritus sanctus pertrahit in desertum, nimirum [Col. 0706C] istud ille dictat, istud ille tacitus inspirat, fitque eremus Spiritui sancto suggerenti digna suggestio. Mystico ergo flumine infusus, nihil sibi prius agendum putat, quam ut ad secreta contendat. Et tamen ille sanctificantes semper aquas tunc sanctificaverat, nec peccati hominem purgatus abluerat; peccatum enim ille neque fecerat, neque metuebat; et eremi tamen amore flagrabat, atque in omnibus salutaris auctor exempli, hanc non dignam nobis desiderabat. Quae si votiva Deo ab erroribus libero, quanto magis necessaria homini erroribus obnoxio? Si petita non delinquenti, quanto magis exoptanda peccanti.

23. Ibi etiam in famulatum Domini, remotis circumstrepentibus turbis, tacita divini vigoris ministeria [Col. 0706D] succedunt, et in eremo constitutus, tamquam jam in coelum revectus, occurrentium excipitur officiis angelorum (Matt. IV, 11). Ibi tunc tentantem notae artis insidiis hostem illum antiqui temporis confutavit, supplantatoremque veteris Adam novus Adam repulit. O laus magna deserti, ut diabolus qui vicerat in paradiso, in eremo vinceretur!

24. Desertus etiam locus ille erat in quo Salvator noster quinque virorum millia panibus quinque et piscibus tantum duobus pavit, satiavit, explevit (Marc. VIII). Semper in deserto, pane Jesus suos pascit. Suis praetulerat olim manna divini muneris fidem, nunc fragmina retulerunt: eodemque miraculo victus ut tunc esurientibus decidit, ita nunc [Col. 0707A] vescentibus crevit. Cunctis dono suo epulae auctioribus majores fuerunt cibis, quam fuerant illatae conviviis. Desertis, inquam, desertis tantorum nunc signorum causas demus, nec virtus potentiam declarasset si habuisset locus copiam.

25. Et tunc Dominus Jesus ad excelsi montis remotiora secessit, cum tribus tantum sibi adhibitis electis insolita claritate vultus effulsit; qui cum assumptum palam hominem praeferret, declarandae majestatis indicium secretis credidit. Ibi tunc ille apostolorum maximus: Bonum erat, inquit, nos hic esse (Matt. XVII, 4); adamans scilicet magnitudinem signi, in remotione deserti.

26. Idem quoque Dominus Jesus (ut scribitur) in desertum locum ibat, ibique orabat (Luc. V, 16)? [Col. 0707B] Locus ergo ille jam vocetur orationis locus, quem exorando Deum, idoneum Deus auctor ostendit, docuitque unde facilius nubes humiliantis se oratio penetraret, adjuta loco, quia honorata secreto: atque ipse illic orando cum peteret, demonstravit ubi orare nos vellet, cum peteretur.

27. Quid nunc ergo Joannem, Macariumque commemorem, aliosque complures, quorum conversatio dum in desertis est, in coelis facta est? Appropinquaverunt illi tantum Domino quantum appropinquare Deo hominem fas sinebat, admissique sunt in divinarum opera rerum quantum carne circumdatos licebat admitti. Fixam in superna mentem coelestibus inseruerunt secretis, hic comitantem gratiam aut revelationibus tacitis, aut clamantibus signis [Col. 0707C] protulerunt, et suffragante secreto usque in id provecti sunt, ut terram tunc quidem corpore contingerent, coelum vero spiritu jam possiderent.

28. Hoc igitur eremi habitaculum dicam non immerito quamdam fidei sedem, virtutis arcam, charitatis sacrarium, pietatis thesaurum, justitiae promptuarium. Nam sicut in magna domo pretiosa quaeque claustris obsignata in remotis habentur, ita magnificentia illa sanctorum abditorum eremo, quam difficultatibus suis natura obseravit, deponitur intra quoddam conclave deserti, ne conversationis humanae usu abolescat. Apteque a mundi Domino haec pretiosa divitiarum supellex, in illa mundanae domus parte non solum conditur, verum etiam, cum usus est, ex reconditis promitur.

[Col. 0707D] 29. Fuit olim erga eremum cura divinae Providentiae summa et maxima, sed ne nunc quidem parva est. Nam et nunc cum eremi incolis victus divinitus insperata supervenit largitate, quid aliud quam e coelo lapsus defluit? Habent et isti in hac munificentia suum manna, nec minus his Dominus brachii sui opere secreto alimoniam spargit ex abdito. Et cum silicibus perfossis tandem divino munere respondentes e saxis aquae profluunt, quid aliud quam velut Moysi virgae ictu percussa rupe emergunt? Vestimentorum perinde habitus in eremi vastitate degentibus, nunc quoque ecce non deficit, qui dum jugiter gratuito divina provisione succedit, utique succedendo manet. Aluit Dominus in deserto suos quondam, [Col. 0708A] sed et nunc alit; et illos quadraginta annis, hos vero quousque anni erunt.

30. Merito hanc Sanctus divino igne succensus, relicta sede propria, sedem legat: merito propinquis, filiis parentibusque praeponat, suorumque omnium commercio emat. Merito haec genitalem deserentibus patriam temporariae patriae nomen obtineat, a qua non metus, non desiderium, non gaudium, non moeror revocet. Merito plane universorum affectuum sola sit pretium.

31. Quis enim enumerare beneficia eremi digne queat, virtutisque commoda habitantium in ea? In mundo positi, quodam modo extra mundum recedunt, in solitudinibus (ut ait Apostolus) errantes, in montibus, et speluncis, et in cavernis terrae (Hebr. [Col. 0708B] XI, 38). Nec immerito dignum talibus Apostolus negat esse mundum, qui alieni sunt ab illo reipublicae humanae tumultu, sepositi, quieti, silentes; nec magis absunt a voluntate peccandi quam a facultate.

32. Clari apud veteres saeculi hujus viri, defatigati laboribus negotiorum suorum, in philosophiam se tamquam in domum suam recipiebant. Quanto pulchrius ad haec manifestissimae sapientiae studia divertunt, magnificentiusque ad solitudinum libertatem et desertorum secreta secedunt, ut philosophiae tantum vacantes, in illius eremi deambulacris [Vulg. vastitate], tamquam in suis gymnasiis, exerceantur? Ubi, quaeso, liberius, quam in deserti habitatione servetur Pascha? Sed virtutibus et continentia: [Col. 0708C] continentia, inquam, quae velut alia quaedam est cordis eremus. Nam et Moyses quadraginta continuos se in eremo dies (Exod. XXIV, 18), totidemque post se illic Elias (III Reg. XIX, 8) jejunio dedit: et uterque ibi inediam ultra humani effectus vires extendit. Deinde et Dominus, idem, sed in deserto abstinentiae tempus exegit (Matth. IV, 2). Nec praeterea usquam legimus spatia eadem exacta jejunio: ut putandum sit, aliquem tribui per Dominum locis illis etiam vigorem.

33. Ubi, quaeso, magis vacare, et quam dulcis sit Dominus, videre contingit? Ubi promptior ad perfectionem tendentibus via panditur? Ubi major virtutibus campus aperitur? Ubi facilius mentis, ut possit circumspicere, custodia? Ubi liberior cordis, [Col. 0708D] ut Deo inhaerere certet, intentio, quam illis utique secretis, in quibus Deum non solum invenire promptum est, verum etiam custodire?

34. Et quamvis saepe in eremo tenuis soli pulvis occurrat, nusquam tamen firmius Evangelicae illius domus fundamenta jaciuntur (Matth. VII, 24). In illis licet aliquis consistere arenis velit, nequaquam tamen super arenas domum construit: nusquam magis quam illic supra petram praedictum illud aedificium collocatur, quod immobili stabilitate fundatum, inconcussa mole durabit: ut tempore ingruentium procellarum, non flantibus ventis, non immissis torrentibus subruatur. Itaque habitatores deserti talia sibi aedificia, sed in cordibus fabricant: illi qui summa [Col. 0709A] imis appetunt, qui excelsa humilitate sectantur, desides atque immemores terrenorum, ob spem votumque coelestium. Qui abjiciunt, dum egere malunt, divitias, egere festinant, dum esse divites concupiscunt; die ac nocte labore vigiliisque decertant, ut apprehendant vitae illius principium, cujus non invenient extremum. Sic materno eremus sinu continet illos aeternitatis rectissime avaros, bene prodigos brevitatis; incuriosos praesentis temporis certos futuri: et per hoc assequuntur ut in quos saeculorum fines decurrerunt, his saecula sine fine contingant.

35. Fervent ibi conscriptae interioris hominis salubriter leges, et aeterni saeculi jura subtilius. Non illic humana criminum facinorumque praescripta vim [Col. 0709B] suam resonant, nec se ultricia capitalium delictorum jura exerunt. Cor nisi purissimum indigenae leges faciunt reum; atque ipse omni studio, mentis motus interior, intra justitiae terminos coercetur: eodemque se judice vel levium cogitationum principia plectuntur. Apud alios malum sit malum fecisse, apud hos vero malum est bonum non fecisse.

36. Sed quomodo ego possim commemoratione digna interiora eremi instituta venerari? Nunc vero illud tacitus praeterire non possum quod in habitatoribus ejus vis illa virtutis quam abscondita cunctis, pene tam nota est. Nam cum se utique in remota abigunt, mundum, humanumque consortium repudiantes, occuli quidem gestiunt, meritum tamen occulere non possunt. Quantum se eorum introrsus [Col. 0709C] agit vita, tantum se foras proripit gloria; Deo (ut arbitror) ita inter utrumque moderante, ut incola eremi suae lateat saeculo, et non lateat exemplo. Haec lucerna est, quae universum resplendet orbem, supra eremi candelabrum locata: hinc se flagrantissimum lumen per tenebrosa mundi membra diffundit. Haec est civitas quae abscondi non potest in deserti monte constructa, quae imagine sua coelestem Jerusalem terris dedit. Proinde si quis in tenebris est, huic lumini appropinquet, ut videat: si quis discrimini patet, ad hanc civitatem tendat, ut tutus sit.

37. O quam jocundae sunt sitientibus Deum, etiam deviae illis saltibus solitudines! quam amoena sunt quaerentibus Christum illa secreta, quae longe lateque natura excubante porrecta sunt! Silent omnia. [Col. 0709D] Tunc in Deum suum laeta mens quibusdam silentii stimulis excitatur, tunc ineffabilibus vegetatur excessibus. Nullus interstrepens illic sonus, nulla nisi forte cum Deo vox est. Solus ille admodum suavis sonitus silentium secretae stationis intervenit, interpellatque illum placidae quietis statum strepitus quiete dulcior, et sanctus modestissimae conversationis tumultus. Tunc hymnis suave resonantibus excelsa ipsa ferventes chori pulsant, atque in coelum non minus pene vocibus quam orationibus pervenitur.

38. Fremit frustra tunc circumveniens adversarius, tamquam intra caulas ovibus septis lupus. Invisit sane spatiosa deserti laetantium angelorum [Col. 0710A] chorus, et per illam Jacob scalam commeantes, eremum frequentia abditae visitationis illustrant (Gen. XXVIII, 12); ac ne in vanum vigilent qui custodiunt civitatem, peculiarius Christo propugnatore munitur, qui tamquam murorum objectu, ita eremi ambitu hostes suos submovet, ut adoptiva Deo gens quantum secreti spatiis exposita, tantum hostibus suis clausa sit. In illo quoque meridie sponsus recubat: habitatoresque deserti, charitate vulnerati contemplantur eum dicentes: Invenimus quem diligit anima nostra: tenebimus eum et non dimittemus (Cant. III, 4).

39. Non est infructuosum (ut creditur), non est illud sterile eremi solum, nec infecunda arentis saxa deserti. Illic multiplex germen, et centenos accola [Col. 0710B] fructus recondit. Non facile illic jacta semina secus viam decidunt, quae volucres absumant: nec in petrosa facile dilabuntur, quae non habentia altitudinem terrae, aestuent, et arescant: neque in spineta facile fugiunt, quae jam adultis sentibus obruantur. Uberi illic messem proventu colonus metet: producitur in his saxis seges illa, per quam etiam ossa pinguescunt. Invenitur etiam illic panis vivus, qui de coelo descendit. Erumpunt in illis rupibus fontes irrigui, et aquae vivae, quae non satiandis solum, verum etiam possunt sufficere salvandis. Hic interioris hominis pratum [Vulg. pastus] et voluptas, hic incultum desertum, illic mira amoenitate jucundum est; eademque corporis est eremus, animae paradisus.

40. Nulla jam quamvis fertilis tellus, terrae eremi [Col. 0710C] se comparatione jactaverit. Est terra aliqua frugibus ditis? in hac maxime nascitur frumentum illud, quod esurientes adipe suo satiat. Est alia gravidis laeta vinetis? in hac maxime profertur vinum illud, quod bene laetificat cor hominis. Est alia pascuis praestans? in hac saluberrime pascunt oves illae, de quibus dicitur, Pasce oves meas (Joan. XXI, 17). Est alia floribus picta vernantibus? in hac maxime verus ille flos campi et lilium convallium refulget. Postremo alia est speciosius exsultans metallis, alia vero auro suo fulva est? in hac varii lapidum micant vibrante luce fulgores. Ita terra haec singulis terris major ad singula, omnes longe praecedit bonis omnibus.

41. Recte ergo tu verenda tellus Sanctis aut in [Col. 0710D] te positis, aut non procul a te remotis, aut habitabilis dudum, aut desiderabilis exstitisti: quia pro universis bonis illius es fertilis in qua habentur universa. Tu cultorem hunc, qui suam terram non qui tuam excolat, requiris. Tu inhabitantium te vitiis sterilis, tu fecunda virtutibus. Tuam quicumque sanctorum familiaritatem quaesivit, Deum reperit: Christum in te, quisquis te coluit, invenit. Ipse qui habitat, Domino habitatore laetatur. Idem ipse est, et possessor tuus, et divina possessio. Tuum qui non refugit habitaculum, factus est ipse Dei templum.

42. Equidem cunctis eremi locis quae piorum illuminantur secessu, reverentiam debeo, praecipuo tamen [Col. 0711A] Lirinum [Vulg. Lerinam] meam honore complectens, quae procellosi naufragiis mundi effusos, piissimis ulnis receptat venientes: ab illo saeculi flagrantes aestu, blande introducit sub umbras suas, ut illic spiritum sub illa interiore Domini umbra anheli resumant. Aquis scatens, herbis virens, vitibus renitens, visibus odoribusque jucunda, paradisum possidentibus se exhibet. Digna quae coelestibus disciplinis Honorato auctore fundata sit, quae tantis institutis tantum nacta sit Patrem, apostolici spiritus vigore et vultus honore radiantem. Digna quae illum suscipiens, ita emitteret [Port. cod. eniteret]: digna quae praestantissimos alat monachos, et ambiendos proferat sacerdotes. Haec nunc successorem ejus tenet, Maximum nomine; clarum, quia post ipsum [Col. 0711B] meruit adsciri. Haec reverendi nominis Lupum, qui nobis illum ex tribu Benjamin lupum retulit. Haec habuit germanum ejus Vincentium, interno gemmam splendore perspicuam. Haec possidet venerabilem gravitate Caprasium, veteribus sanctis parem. Haec nunc habet sanctos senes illos, qui divisis cellulis Aegyptios Patres Gallis nostris intulerunt.

43. Quos ego illic, Jesu bone, sanctorum coetus, conventusque vidi! Pretiosa in his suavi unguedine alabastrum fragrabant: spirabat passim odor vitae. Interioris hominis faciem, exterioris habitu praeferebant: constricti charitate, humilitate dejecti, mollissimi pietate, firmissimi in spe, incessu modesti, obedientia citi, occursu taciti, vultu sereni; prorsus ipsa protinus contemplatione angelicae quietis agmen [Col. 0711C] ostendunt. Nihil concupiscunt, nihil desiderant nisi [Col. 0712A] eum, tantum quem solum desiderantes concupiscunt. Dum beatam quaerunt vitam, beatam agunt; eamque et dum adhuc ambiunt, jam consequuntur. Itaque optant a peccatoribus segregari? jam segregati sunt. Castam possidere vitam volunt? possident. Omne in Dei laudibus tempus habere ambiunt? habent. Desiderant gaudere sanctorum coetibus? gaudent. Christo frui cupiunt? Christo fruuntur. Vitam eremi adipisci gestiunt? corde adipiscuntur. Ita per largissimam gratiam Christi, multa ex his quae in futurum exoptant, in praesentiarum merentur. Rem porro jam capiunt, dum spem sequuntur. Habent non parvum, etiam labore ipso premium laboris, quia pene jam in opere est, quod merces erit.

44. Horum tu, mi Hilari charissime, redditus insertusque [Col. 0712B] consortio, plurimum tibi, plurimum etiam illis contulisti, qui nunc pro reditu tuo alacri exsultatione laetantur. Cum his, obsecro, peccatorum meorum, intercessionisque memoriam ne oblitteraveris; cum his, inquam, quibus nescio an ipse gaudii plus attuleris, an majus inveneris. Tu nunc verior Israel, qui corde Deum conspicari, ab Aegyptiis saeculi tenebris dudum expeditus, salutiferas aquas submerso hoste transgressus, in deserto accensum fidei ignem secutus, amara quondam, per lignum crucis dulcia nunc experiris: salientes in vitam aeternam aquas a Christo trahis, internum hominem superno pane pascis; in Evangelio throni tui divinam accipis vocem (Matth. XIX, 28). Qui cum Israel in eremo commoraris, cum Jesu terram repromissionis [Col. 0712C] intrabis. Vale in Christo Jesu Domino nostro.




[Col. 0711]
SANCTI EUCHERII LUGDUNENSIS EPISCOPI EPISTOLA PARAENETICA AD VALERIANUM COGNATUM DE CONTEMPTU MUNDI ET SAECULARIS PHILOSOPHIAE. (C)

[Col. 0711C] Bene alligantur vinculo sanguinis, qui vinculo consociantur amoris. Sic et nobis quoque admodum gloriari, pro hoc ipso Dei munere licet, quos perinde charitas ut propinquitas nectit, coarctantque in unum affectum duae necessitudines, quarum alteram [Col. 0711D] a parentibus carnis nostrae accepimus, alteram a nobis sumpsimus. Geminum hoc vinculum, quo (confoederantibus nos hinc genere, hinc dilectione) connectimur, haec me paulo latius ad te exarare compulit, ut commendarem animo tuo causam animae tuae, veramque illam beatitudinem, et aeternarum rerum capacem, opus nostrae professionis assererem. Nam cum te aeque ac me diligam, necesse est ut summum bonum assequi te, tamquam me alterum, cupiam. Et quidem a professione vitae sanctae, pio etiam non abhorres ingenio, qui ea quae sacrae institutiones [Col. 0712C] docent praevenisti in plurimis praecoqua morum felicitate, ut mihi videaris quaedam religionis officia quasi per providam occupasse naturam, Domini ac Dei nostri jam in hoc erga te indulgentia: cujus gratia est quod divina in te doctrina bona sua [Col. 0712D] pro parte invenire potest, pro parte conferre. Quamvis autem in maximos saeculi apices patre soceroque elatus, illustribus ex utroque titulis ambiaris; ego tamen longe superioris in te honoris fastigia concupisco; teque non ad terrenarum, sed ad coelestium; nec ad saeculi, sed ad saeculorum dignitatem, voco. Certa quippe et inoblitterabilis haec gloria est, aeternitate gloriari. Loquar ergo apud te non sapientiam hujus saeculi, sed illam sapientiam arcanam, absconditam, quam praedestinavit Deus ante saecula in gloriam nostram (I Cor. II). Loquar tecum multo studio [Col. 0713A] lui, mei admodum parum providus, qui plus in te quid velim, quam in me quid possim, consideravi.

Primum instituti atque in lucem editi hominis officium est, mi Valeriane charissime, proprium cognoscere auctorem, cognitumque suscipere; vitamque, id est, divinum donum, in divinum officium cultumque conferre. Ut quod Dei munere sumpsit, Dei devotione consummetur, atque id quod ab eodem indignus cepit, eidem subjectus impendat. Sana quippe opinione agimur, ut eductos nos sicut ab ipso, ita ipsi arbitremur. Unde ille plane magnificeque perspicit Creatoris nostri in effingendo homine sententiam, quisquis ita intelligit, quod nos et ipse et sibi fecit. Optimum deinde est curam principalem animae impendere ut quae utilitate prior est, non sit consideratione [Col. 0713B] posterior. Primas apud nos curas, quae prima habentur, obtineant, summasque sibi sollicitudinis partes salus, quae summa est, vendicet. Haec nos occupet in praesidium ac tutelam sui, jam non plane prima, sed sola. Omnia vincat eo studio, quo praecedit omnia. Summam debemus observantiam Deo, animae deinde maximam: atque ita tamen istud est, ut cum utrumque praecipuum sit, observari alterum sine altero nequaquam posse videatur. Ita quisquis Deo satisfecerit, animae necesse est jam consuluerit; et rursus, qui animae consuluerit, necesse est Deo jam satisfecerit. Sic de summo apud nos utroque res transigitur utili coacta compendio; ut si quis unum sedulo impleverit, utrumque contulerit, quia ineffabili benignitate divina, ipsa utilitas fit Dei sacrificium. [Col. 0713C] Multus corpori curationum usus impenditur; multum huic operae in spem medelae [Fort. in speciem medelae] datur. Numquid medicinam anima non meretur? Et si varia corpori auxilia studio tuendae sanitatis adhibentur, fas non est tamen animam velut exclusam jacere, et quasi neglectam morbis suis intabescere, atque unam a propriis remediis exsulare, immo vere plura animae conferenda sunt, si corpori tanta praestantur.

Nam, si recte quidam carnem hanc famulam, animam vero dominam esse dixerunt; non oportet posteriore loco nos dominam ponere, ac famulam iniquo jure praeferre. Merito poscit studia majora pars melior, quia omni nobis cura illuc respiciendum est, ubi substantiae nostrae abundantior dignitas constitit. [Col. 0713D] Congruum non est, in hoc honore nostrae sollicitudinis eam nos subjicere pejori. Caro siquidem proclivis in vitia, ad terram nos, tamquam in originem suam, revocat (Gen. VIII): haec vero veniens a patre luminum, sicut ferri ignibus mos est, in superiora nititur. Haec in nobis imago Dei, hoc pretiosum est divini muneris pignus. Hanc omni ope, hanc summis viribus tueamur; hanc si regimus, et conservamus, Dei depositum tuemur (II Tim. I). Quis exstruendi, nisi cum fundamenta jeceris, locus est? Superaedificare caeteras utilitates destinanti salus fundamentum est. Caeterum quomodo quispiam sequentia addat, si nec prima possederit? Unde succedentium augebitur incrementis, si anteriorum deficiatur exordiis? Quomodo [Col. 0714A] interesse putet beatitudini, cum desit etiam saluti? Indigens vitae, unde abundare felici vita potest? Aut quid prodest, si adjiciat cibis, non habens unde consulendum est animae? De qua et Dominus noster Jesus Christus ait: Quid enim prodest homini, si mundum universum lucretur, animae vero suae detrimentum patiatur (Matth. XVI)? Proinde non potest ulla compendii causa consistere, si constet animae intervenire dispendium. Ubi salutis damnum est, illic utique jam lucrum nullum est; quo enim lucrum capiatur, nisi capiendi sedes inconcussa servetur? Atque idcirco ad illud lucrum verum, ad illud sanctum expetendumque commercium dum, tempus est, properemus (Gal. VI).

Parere possunt aeternam vitam pauci dies; qui tamen [Col. 0714B] dies, etiamsi illaesam atque incontaminatam vitae beatitudinem possiderent; tamen, quia pauci essent, parvo aestimandi erant. Nihil enim est magnum re, quod parvum tempore; nec longis dilatatur gaudiis, quidquid arcto fine concluditur. Brevem utilitatem saeculi istius brevia habent commoda. Recte ergo etiam bono brevis vitae perpetuae vitae commodum praeponendum videretur; quia illa esset temporalis, haec aeterna felicitas; quia fragile esset brevibus bonis perfrui, tutum gaudere perpetuis. Nunc vero aeterna vita beatissima est. Nam quid felicius aeterna vita dici potest? Haec vero brevis, ita brevissima, ut aerumnosissima; quae undique circumstantium dolorum urgetur incommodis; et deficientibus fatigatur malis, dum accidentium jactatur injuriis. Quid enim [Col. 0714C] tam infidum, tam varium, tam calamitosum, quam vitae istius cursus est? Quae plena laboris est, plena sollicitudinis, plena curarum, ipsorum quoque plena discriminum; et per ancipites distracta casus, fit corporis vexationibus inquieta, animi angoribus anxia, periculorum turbinibus incerta. Quae utique utilitas, quae ratio, non expeti bona aeterna, sequi temporalia, etiam mala? Nonne vides, ut etiam in hac vita quisque providus, locum aut agrum, in quo diutius se commoraturum putat, copiosis in usum sarciat impendiis? et ubi parvo quis erit tempore, parva providet; ubi majore, majora procurat? Nobis quoque, quia in praesentiarum brevissimum angustiis coarctantibus tempus est, in futuro saecula erunt, competentibus copiis vitam exaugeamus aeternam, competentibus [Col. 0714D] instruamus exiguam, ne provisione perversa, impendamus brevi tempori curam maximam, et maximo tempori curam brevem.

Atque haud scio ad hanc beatissimam vitam quod compellere nos ocius aut efficacius debeat; an ipsa futurae vitae commoda, quae promittuntur; an praesentis vitae incommoda, quae videantur. Inde nos illa blandissime provocant, hinc ista vehementer exturbant. Proinde, cum in meliorem partem etiam pessima suffragentur, si bonis non illicimur, malis extrudamur. Ad incitamentum meliorum, optima deterioribus concinunt, et in eamdem utilitatem diversa concurrunt. Nam, dum alia nos invitant, alia fugant, in melius utraque nos sollicitant. Nam si hominum [Col. 0715A] quispiam clarus ac locuples in locum liberorum te adoptaturus acciret, ires per oppositas rerum difficultates, et per quamvis longi recessus iter vectatus accurreres? Deus universitatis rerumque Dominus, te in adoptionem vocat, illud (si velis) tibi blandum filii nomen impartiens, quo Deum nostrum, unicum suum nuncupat (Rom. VIII, Gal. IV, Eph. I), et non accensus raperis, non properus urgeris, ne conditionem tantam celeri occursu mors festina praeripiat? Atque ad hanc obtinendam, tu non invias terrae solitudines, nec longinqui maris incerta penetrabis? Cum volueris, haec adoptio tui tecum est. Numquidnam segnes ac desides nos res ista habebit, idcirco, quia tam prompta quam maxima? quo durius conditionem hanc dissimulatores experientur. Tanto enim nolentibus [Col. 0715B] perniciosior, quanto est volentibus promptior.

Certe cupiditas vitae est istud quod nos delectatione rei praesentis innexuit. Ergo amantes vitam, hortamur ad vitam. Vera ratio est persuadendi, cum id poscitur, ut impetremus a vobis quod concupiscitis. Pro vita, quam diligitis, legatione apud vos fungimur (II Cor. V, 20; Eph. VI, 20); et hanc, quam omnes exiguam amatis insinuamus, ut ametis aeternam. Quam quo pacto amemus nescio, si non hanc, quam amamus, esse quam speciosissimam cupimus. Itaque istud, quod et cum arctum sit placet; placeat magis, si potest esse perpetuum; et quod apud nos pretium habet, cum finem habeat, sit nobis supra pretium, si potest esse sine fine. Rectum sit proinde minorem vitam prospexisse majori, ut ad alteram [Col. 0715C] nobis, sed per hanc, transitus construatur: quam utique non convenit sociae commodis obliquis intervenire consiliis. Non se opponat, ut obsit, ut noceat. Absurdum quippe atque contrarium est ut vitae detrimentum afferat amor vitae. Igitur sive vitam hanc contemnendam putas, sive complectendam, in utroque facilis negotii mea causa est. Nam, si spernitur, una est spernendi ratio, ut melior appetatur. Et si diligitur, tanto magis est diligenda, quae major est. Ego tamen desideraverim ut hanc pro experimentis sui habeas, ut molestissimam atque incertis fatigationibus inquietam (sicuti est) judices, eamque cum occupationibus spernas ac respuas.

Abrumpatur illa interminabilis saecularium negotiorum catena, et ille de necessitatibus multis unus [Col. 0715D] per totam vitam labor. Disrumpamus inanium curarum vincula, quorum succedentibus sibi nexibus implicatis, in quibus semper occupatio nostra quasi incipit. Removeantur illae tam vacuae quam cohaerentes sibi causae, in quibus, quoad vivitur, studium mortalium, dum subinde negotiis inchoatur, numquam finitur. Quarum rerum infatigabilis intentio jam brevem et arctam per se vitam, hanc etiam arctissimam reddidit. Per quae etiam nunc vana gaudia, nunc acerbi moerores, nunc anxia vota, nunc suspecti metus veniunt. Abjiciantur postremo illa omnia, quae praesentem hanc vitam faciunt brevem occupationi, longam dolori. Repudiemus mundi parum fidi vitam utrobique suspectam, apud quam perinde alta [Col. 0716A] atque humilia parum tuta sunt. Obteruntur humilitate depressa, nutant celsa fastigio. Pone quem volueris statum, non apud infima istic, non apud summa requiescitur: gravem turbinis sortem utraque conditio non effugit. Subjacet contumeliae minor, major invidiae.

Duae res praecipuae sunt, ut arbitror, quae maxime homines in negotiis saeculi vinctos tenent, et eblanditis sensibus captos, illecebroso amore constringunt: opum voluptas, et honorum dignitas. Quarum prior, non voluptas, sed egestas: sequens, non dignitas, sed vanitas nuncupanda est. Haec utraque, alternis nodis irretitis, gressu impedit, fallax complexa collegium. Haec pestifere pectoribus humanis, blanda desideriis vitia inspirant; defatigatasque mentes [Col. 0716B] mortalium, facili jucunditate sollicitant. Nam, quid istis opibus (ut de his primum dicam) perniciosius, quae raro, nisi cum justitia congeruntur? Tali administratore res ista capitur, tali custode servatur. Radix enim, inquit, omnium malorum cupiditas (I Tim. VI, 10). Adeo quaedam societas est pene etiam nominis, duabus his rebus, vitiis et divitiis. Numquidnam non opes istae, quaedam materia contumeliarum sunt? Unde etiam quidam nostrorum ait: Quid enim aliud sunt divitiae, nisi pignora injuriae? Numquid non, velut exposita improbis praemia, factiosorum oculos animosque provocant, proscriptionesque ipsas quodammodo ostentant, et invitant? Sed fac, ut ista non accidant, numquid quo post nos errantes, fugientesque commigrent, certi esse possumus? Thesaurizat, [Col. 0716C] inquit, et ignorat, cui congreget ea (Ps. XXXVIII, 7). Sed fac ut veniat haeres ex voto, numquid non saepe censum haeres intercipit, opesque congestas aut filius male educatus, aut gener male electus absumit? Quid divitiae istae in se voluptatis habent, quarum est et misera possessio, et incerta transmissio? Quo devius ac praeceps hominum amor raperis? Scis ea, quae tibi obveniunt diligere, et ipsum te diligere nescis? Foris est, quod amas: extra te est, quod concupiscis. Revertere potius in te, ut sis tibi tu charior quam tua. Certe, si ad te quispiam rerum haud ignarus accedat, malis ipsum te amet, quam ista, quae tecum sunt: idque eliges, ut ille vitae tuae potius, quam opibus tuis affectum suum conferat. Vis hunc homini fidem servare, non rebus. Quod tibi tribuere [Col. 0716D] velis alium, ipse hoc tibi, qui es tibi fidissimus, tribue. Nos potius nos amemus quam nostra. Et haec quidem adversus facultates dicta sint.

In honoribus vero hujus mundi, ut caetera taceam, quae aestimari dignitas potest rerum, cum ad hanc promiscue cum bonis mali ambitione conscendant, et non unius meriti viros unus honor ambiat, dignosque et indignos non jam discernat dignitas, sed confundat? Ita, quae meliores deterioribus praeferre debebat, aequare coepit: novoque modo optimi ac pessimi viri nusquam fere minus discrimen est, quam in honore. Nonne honor major est, hujusmodi honore inhonorum esse malle; ac suis magis moribus quam promiscuis honoribus aestimari? Atque [Col. 0717A] haec ipsa (utcumque se habent) quam transvolantia, quam caduca sunt? Vidimus nuper viros honore conspicuos, celsarum dignitatum insedisse fastigiis, et diffuso usquequaque censu per orbem patrimonia tetendisse. Cupiditates successibus vicerant, rebus vota transcenderant. Sed privatas tantum felicitates revolvo. Reges ipsi magno sublimes imperio, gemmisque fulserunt horum tegmina; mirum dictu, textis irradiabant metallis, diadema [Fort. irradiabat metallis diadema] distinctis intermicabant arboribus [Fort. domus arboribus], splendebat instructa palatinis aula cultibus, auratisque trabibus tecta rutilabant: eorum voluntates jura hominum, eorum verba leges appellabantur. Quis supra hominum verticem potest temporaria felicitate confugere? Ecce [Col. 0717B] eorum ille ambitus nusquam est, affluentissimae quoque opes abierunt, transierunt ipsi tantarum opum domini (Job. XIV, Sap. V).

Recentium inclytorumque regnorum apud nos jam quaedam fabula est. Omnia illa, quae hic erant magna, modo jam nulla sunt. Nihil, ut puto, immo, ut certo scio, ex illis opibus, honoribus, regnis, secum abstulerunt, nisi (si qua in his fuit) fidei pietatisque substantiam. Sola haec illos, caeterarum rerum egenos, sola prosequitur: haec abeuntes inseparabilis et quasi fida comitatur. Illa nunc ope aluntur, in illis nunc divitiis, in illis tantum honoribus acquiescunt. Haec bona nunc in beneficiis habent. Quapropter, si honoribus opibusque capimur, veris opibus, veris honoribus excitemur. Optimus quisque in coelestes [Col. 0717C] honores, in coelestes opes, terrenos honores, terrenas opes transfert: illuc utique, ubi bonorum ac malorum summa et inconfusa discretio est: ubi, quod semel adipiscimur, semper tenemus: ubi si locus obtinendi ullus fuerit, amittendi nullus erit.

Sed quando, de fragili temporalium bonorum possessione diximus, aliquid etiam nobis de ipsius brevis vitae conditione dicendum est. Quid istud quaeso, quid istud est? Nihil ita quotidie homines, ut mortem vident: nihil ita obliviscuntur, ut mortem. Agitur humanum genus rapida in occasu mortalitate, omnisque posteritas succedentium saeculorum lege decurrit. Patres nostri praeterierunt, nos abibimus, posteri sequentur: velut ex alto undarum jactus, aliis atque aliis supervenientibus, in littoris extrema [Col. 0717D] franguntur; ita in terminum mortis succiduae alliduntur aetates. Haec nos consideratio diebus ac noctibus, haec nos conditionis nostrae memoria circumstrepat. Debitum vitae finem jam jamque affuturum putemus; qui nobis tanto magis appropinquabit, quanto magis distulit. Vicinum speremus diem, longinquum esse nescimus. Praeparemus, ut scriptum est, ad exitum vias nostras (Mal. III, 1). Si cogitamus ista, si ista meditamur, non timebimus mortem, timendo. Beati, qui vos jam reconciliastis Christo. Non magnus mortis istos timor infestat, qui jam dissolvi optant, et esse cum Christo (Phil., I); qui summum vitae istius diem, jam parati, jam quieti, in silentio exspectant. Non enim multum refert, [Col. 0718A] quando finiant temporariam, qui transeunt in aeternam.

Ad negligentiam vitae, non nos negligentium turba persuadeat, nec ad damnum propriae salutis, alienis ducamur erroribus. Quid nobis in illo Dei judicio proderit multitudo; ubi singuli judicabuntur, ubi sola examinatio meritorum, actus quemque, non populus absolvent? Cessent, cessent solatia malesuada discriminis. Nimirum praestat vitam propagasse cum paucioribus quam perdidisse cum pluribus. Atque adeo, non nos ad incuriam peccatorum, sola peccantium numerositas pertrahat, neque hoc, quod sibi alii parum consulunt, quaedam nobis efficiatur auctoritas. Obsecro te, delictum alienum semper ut opprobrium respice, numquam ut exemplum. Quod si libet oculos [Col. 0718B] ad exempla conferre, in illam potius intende partem qua, licet pauciores sint, tamen sunt in sua parte copiosi. Illam, inquam, respice, in qua sunt, qui sapienter intelligunt, quapropter nati sint? et utique, dum ad [Pro quoad] vivunt, vitae suae causam agunt. Qui utili opere insignes, atque egregia virtute praestantes, praesentem vitam excolunt, futuram serunt. Nec solum copiosa horum exempla, verumetiam magna non desunt. Nam quae mundi nobilitas, qui honores, quae dignitas, quae sapientia, quae facundia, quae litterae non se jam ad hanc coelestis regni militiam contulerunt (Matth. XI, 30)? Quae sublimitas, non jam se ad istud leve coeleste jugum, cum deditione submittit? Et sane supra omnem errorem atque ignorantiam est, dissimulare quemque negotium salutis [Col. 0718C] suae. Possem etiam, nisi longum esset, multos ex innumeris nominatim retexere, quanti in saeculo illustrium virorum hanc arctiorem divini cultus observantiam, vitamque sectati sunt: quorum tamen exempla, ne cuncta penitus omittam, cursim pauca subnectam.

Clemens vetusta prosapia senatorum, atque etiam ex stirpe Caesarum, omni scientia refertus, omniumque liberalium artium peritissimus, ad hanc justorum viam transiit; itaque etiam in ea excellenter effloruit, ut principi quoque apostolorum successor exstiterit. Gregorius e Ponto sacerdos, philosophia primus apud mundum et eloquentia praestans; sed postea major praestantiorque virtutibus, adeo ut (sicut de hoc historiae nostrae fides loquitur) inter [Col. 0718D] reliqua admirabilium signa meritorum, precibus hujus atque orationibus mons referatur secessisse, lacus exaruisse. Alius item sanctus, atque ejusdem nominis Gregorius, aeque litteris ac philosophiae deditus, coelestem hanc philosophiam concupivit. Cujus etiam, quod ad rem pertinet, nequaquam silendum videtur; quod Basilium studiis prius saecularibus familiarem sibi, et rhetorices adhuc professioni vacantem, auditorium ejus ingressus, manu hunc apprehensum schola abduxit, dicens: Omitte ista et da saluti operam. Et postea uterque memorabilis sacerdos reliquit utique in Ecclesiae nostrae libris ingenii sui praeclara monimenta. Paulinus quoque, Nolanus episcopus, peculiare et beatum Galliae nostrae exemplum, [Col. 0719A] ingenti quondam divitiarum censu uberrimo eloquentiae fonte; ita in sententiam nostram propositumque migravit, ut etiam cunctas admodum mundi partes eloquio operibusque resperserit. Hilarius nuper, et in Italia nunc antistes Petronius, ambo ex illa plenissima, ut aiunt, mundanae potestatis sede, unus in religionis, alius in sacerdotii nomen ascendit. Et quando clarissimos facundia, Firmianum, Minutium, Cyprianum, Hilarium [Pro Hilario reponendum Erasm. censet Evagrium] Joannem [Sane Chrysostomum], Ambrosium, ex illo volumine numerositatis evolvam? Dixerant, credo, et hi sibi, quod quidam nostrum ait, cum se a saeculo in hanc beatiorem vitam, hoc velut stimulo concitaret: dixerant, credo, Quid hoc est? Surgunt indocti, et coelum [Col. 0719B] rapiunt, et nos cum doctrinis nostris, ecce ubi in carne volutamur et sanguine (Matth. XI)? Dixerant istud? et idcirco ipsi postea vim intulerunt regno.

Prolatis ex parte, quos major fidei nostrae fervor habuit, saeculi philosophia, eloquentia, honoribusque perfunctos, ad ipsos jam reges et illud caput mundi veniam. Neque nunc commemorandos putabo omnes superiores illos religioni devotos, et regiae dignitatis viros: solum mihi insignes, David pietate, Josias fide, Ezechias humilitate, ex memoria venerandorum promentur annalium. Nonnulli quoque ex recentioribus exstiterunt, atque hac nostra tempestate principes, qui ad agnitionem veri regis propius accesserunt, summumque illum dominorum Dominum summa cordis contritione confessi sunt; attentam [Col. 0719C] divinae majestati reverentiam, etiam uterque sexus ex aula exhibuit. Hi potius idonei, ut arbitror, ad aemulandum proponantur, quorum exempla cum habeant de futuris salutem, habent de praesentibus auctoritatem.

Cernis ut etiam dies atque anni, et cuncta haec ornamenta coeli, Dei verbum mandatumque infatigabili observatione conservent, praeceptorumque ejus custodiant irremissa lege famulatum. Numquid nos, quorum ista usibus fabricata sunt, quorum luminibus ingesta sunt, coelestium mandatorum non nescii, nec divinae voluntatis ignari, praeceptum Dei surda aure transibimus? Et his quidem praedictis mundi adminiculis, quid in saecula observarent, semel jussum est: nobis vero tot voluminibus divinae legis [Col. 0719D] iterantur imperia, ad haec saltem, quod homini ipsi attributum est, voluntati auctoris parere, praeceptisque ejus vacare discat: quia omne istud, cum praebet ministerium, praestat exemplum. Et tamen, si qui ad auctorem suum redire nolunt, num idcirco Dominum suum vitare possint? Aut quo suppetit, ut fugiant, qui a Deo se avertunt? Audiant, sancte David, audiant te dicentem: Quo ibo a Spiritu tuo, et a facie tua quo fugiam? Si ascendero in coelum, tu illic es: si descendero in infernum, ades; si sumpsero pennas meas diluculo, et inhabitavero in extremis maris, etiam ibi manus tua deducet me, et tenebit me dextera tua (Ps. CXXXVIII). Ergo illi velint nolint, se Domino universitatis, et si voluntate auferunt, jure non subtrahunt. [Col. 0720A] Illi quidem affectu absunt, sed ille dominatu adest: Ita quod improvidum et inconsultissimum est, errantes clausi, vivunt extra considerationem Domini, et intra potestatem. Et si unusquisque de fuga famulum minaci indagine sectatur, eumque declinantem se juris sui assertor insequitur; cur non de semetipso coelesti Domino jus suum reddit, servitutique quamprimum se in famulatum ejus voluntaria oblatione dedit, aequus utique tam sibi, quam in se arbiter? Cur in praesentium rerum oblectabili defigimur aspectu? Cur iis tantumlibet incubare, quae cernimus? Numquid luminibus istis tantum vivimus, aut solos [Fort. solis] in usum gestamus oculos?

Vivimus quoque et auribus, ut possimus inhiare promissis. Magni nos, per hanc quoque corporis partem, [Col. 0720B] affectus trahunt. Quae spondentur, quae praedicantur, ferventibus votis, instantibus desideriis exspectemus. Fidem promissorum fidelis ille, ille auctor inculcat. Ambiamus ad optima quae pollicentur. Quamquam si ipsi quoque oculis, bene et utiliter uti volumus, per istos etiam in futurum cupiditate magna ex parte raptamur: si admirationem, quam ex mundi contemplatione capimus, retorqueamus in ipsum tantae machinae auctorem. Aut si cogitemus, quantus in posterum splendor lucis, possit luminibus occurrere; cum se nunc tantus insinuet: Quam magnifica fulgebit perpetuis forma rebus, cum sit nunc tam speciosa perituris. Non ergo oportet in deteriorem nos partem, officia sollicitare membrorum, commode potius in utramque temperentur vitam; [Col. 0720C] sicque custodiant temporariae usum, ut aeternae non abjiciant ministerium. Quod si nos ista avocatio atque amor juvat, et ipsum sensum oblectatio sollicitat, est plane hic amor summae voluptatis; est non solum, quod amari effusissime possit, sed et quod maxime, debeat, jucundum, praeclarum, unicum, aeternum bonum.

Deus, inquam, noster, cui possis tam magno quam pio igne flagrare; si in locum anteriorum cupiditatum, pretiosa rursum desideria succedunt. Si te in aliquo capiebat tam magnificae rei dignitas, nihil illo magnificentius. Si te aliquid velut aptum gloriae accommodatumque rapiebat, nihil illo gloriosius. Si ad splendida fulgentium rerum ducebaris visu, illo nihil clarius. Si ad speciosa trahebaris intuitu, illo nihil [Col. 0720D] pulchrius. Si in aliquo te amplecti putabas veritatem, illo nihil verius. Si in quoquam suspiciendam largitatem credebas, illo nihil munificentius. Miraris, quod purum est atque simplex? nihil illa bonitate sincerius. Sollicitaris affluentium rerum copia? nihil illa abundantia copiosius. Diligis aliquid tamquam fidum? nihil hujus firmius est fide. Amas aliquid ut commodum? nihil commodius est hujus ipsius amore. Est aliquid, quod te vel severitatis vel jucunditatis specie trahat? non est magnitudine illa, dignatione illa, quidquam aut terribilius aut blandius. Requiritur in adversis benignitas, in prosperis suavitas: unicum est ex illo, aut in laetis gaudium, aut in moestis solamen. Itaque ratione plenissimum est, te [Col. 0721A] illum in quo habeas omnia, amare prae omnibus. Divitiae, et quaecumque illa sunt, quae te nunc amoenitatibus suis obtinent, non solum intra ipsum, sed etiam ab ipso habentur. Malle hactenus amor sparsus, divinis deinceps reddatur excubiis. Vaga adhuc affectibus suis, in sacros reducatur usus jam casta charitas: dilectionemque opinionibus deviam, cohibito errore, castigans dirige, atque in Deum amorem confer tuum: quia et quidquid nunc amas, suum est; suum, inquam, suum est. Est enim tantus ille, ut qui non amant eum, inique quidem, sed tamen non nisi ejus quidquam amare possint.

Sed tamen consideret velim arbiter justus, aequumne sit diligere opus, opifice neglecto derelictoque omnium creatore rerum; in rem hujus cupiditatibus [Col. 0721B] suis passim atque indifferenter incurrere: cum utique Deum oportuisset illicere ad amorem sui, vel per hunc ipsum affectum suorum operum. Et nunc homo adversus in indignorum tantum figmentorum desideria atque officia convertitur, animisque incongrue dissidentibus appetitor artis, desertor artificis, complectiturque speciem, cujus non miratur auctorem. Et quid de illa tam magna multitudine dulcedinis suae diximus? Aut quid de tanta et tam ineffabilis boni suavitate, sancto et profundo charitatis ejus thesauro, elocuti sumus? Aut quando in quoquam de illo, quisquam valet rei ipsius fando consequi dignitatem? Amare ergo eum jam non voluptarium tantum, sed etiam necessarium esse ducamus. Impium quippe est hunc non diligere, cui rependere [Col. 0721C] non queas etiam cum dilexeris. Injustissimum est ut ei, quae possis tribuere, nolis, cui etiam si velis, repensare non possis. Quid enim retribuemus Domino, pro omnibus quae retribuit nobis (Ps. CXV)? Quid retribuemus, vel pro hoc tantum, quod per fidem homini salutem dedit, statuitque, ut quam facillimum factu esset, per quod spem orbi terrae ac vitam mortalibus propagaret.

Et ut ad ista descendam, illa aliquando externa omnia, id est nationes et regna, putasne ob aliud in ditionem ac jus cessisse Romanum, et ob aliud magnam partem generis humani, in unum transisse populum; nisi ut facilius tamquam medicamentum per corpus unum, ita per unam gentem fides infusa penetraret, et ut capiti ingesta velociter se per membra [Col. 0721D] diffunderet? Alioqui, non ita concurrisset inter crebras et discrepantes ritibus linguisque gentes, nec tam longe per novorum semper graduum objecta transisset. Denique B. Paulus, per hunc eumdem populum disterminans fidem, scribit se ab Hierosolymis usque ad Illyricum, Evangelio Christi cuncta replesse (Rom. XV, 19). Quando autem istud inter nationes, aut multitudine innumeras (Cicer. pro M. Marcello), aut immanitate barbaras exstitisset? Inde est, quod nunc terra, a solis ortu et occasu, ab aquilone et mari, Christum resonat; quod ad vitam omnia mundi latera concurrunt; dum fidem Thrax, fidem Libys, fidem Syrus, fidem receptat Hispanus. Magnum ergo ex hoc divinae pietatis argumentum est, quod sub [Col. 0722A] Caesare Octavio, cum utique Romana possessio verticem tenuit, tunc se Deus terris dedit. Itaque ut tua apud te proferam, cum ab ortu regni hujus centesimus et octogesimus quintus fere supra millesimum vertatur annus; quidquid vel sub illa dominatione regum vetusta; vel sub illa deinde gemina administratione consulum Romano accessit imperio, omnia Christi adventui praeparata et diffundendae fidei provisa potest, si quis idoneus est assertor, ostendere.

Nos ad propositum revertemur. Nolite, inquit, diligere mundum, neque ea quae in mundo sunt (I Joan. II), quia omnia haec conspectui nostro insidiosis coloribus lenocinantur. Vis illa oculorum attributa lumini, non applicetur errori: et cum vitae usibus pateat, non admittat causas mortis. Carnis desideria, [Col. 0722B] ut egregie Apostolus ait, militant adversus animam (I Petr. II, 11); omnisque illis in perniciem nostram clademque procinctus est, pervigilem cum insurgunt adversus nos stationem tenent, externorum plane hostium more; dum sibi tantum virium acquirunt, quantum nobis subtrahunt. Ita ego hactenus de inextricabilibus saeculi insidiantis illecebris, de honoribus opibusque sermocinatus sum, tamquam si jucundus blandimentis suis mundus vigeret. Quidquid est illarum rerum facies, adumbratis quondam nitoribus expolita, jam obsolevit, omnisque fucatus splendor intercidit. Vix jam hoc habet mundus, ut fallat. Periit imago illa rerum, ad decipiendum usque decora. Prius nos seducere vero cogitabat fulgore, non poterat, prope jam non valet et ipsa nos [Col. 0722C] falsa ostentatione corrumpere. Solidis bonis carebat, ecce deficit etiam caducis. Non hunc, aut ad tempus speciosa ornant, aut in posterum mansura confirmant; nisi nosmetipsi decipimus, pene mundus decipere nos non potest.

Sed quid dissimulamus ea expromere quae fortiora sunt? Dissipatas loquimur opes mundi, cum jam ipse mundus in finem suum vergens spatiis agatur extremis. Quanto istud majus et gravius est, quod jam ipse non in longum erit? Quid commemoramus attritam ejus rem ac supellectilem? Nec immerito in defectum viribus aevo consumptis urgetur, adminiculisque suis destituitur, cum jam in senium nutanti onere succumbat. Postrema mundi aetas referta est malis tamquam morbis senectus. Visa sunt, videnturque [Col. 0722D] jamdudum ista cano saeculo, fames, pestilentia, vastitas, bella, terrores. Hi sunt in ultimis jam annis languores sui. Hinc saepe illa coeli cernuntur signa, motusque terrarum, permutatae temporum vices, monstrosae animantium fecunditates: quae omnia adhuc procedentis prodigia sunt temporis, sed jam deficientis. Atque hoc non infirmitatis nostrae verbis, sed etiam apostolicae auctoritatis confirmatur eloquiis. Illic enim legitur: In nos fines saeculorum devenerunt (I Cor. X). Quod cum jamdudum dictum sit, quid cunctamur, quid exspectamus? Urget nos dies ille, jam non noster tantum, sed et saeculi. Omnis hora illud debitae resolutionis admonet tempus instare, cum ancipiti periculo finis alternus, et discrimen [Col. 0723A] geminum unam omnibus mortem minatur. Incumbit mihi misero jam mundi mortalitas, tamquam mihi non sufficiat ad terrorem mea. Quid palpamus metus nostros? Securitati locus non est, quando terminus in nos impendet indifferenter, singulorum hinc omnium. Quo magis est in hoc, non jam dicam saeculi exitu, sed vel in hoc rerum ejus defectu, hominum miseranda conditio; qui sibi nec futurorum spem gaudiorum reponunt, cum jucunditate praesentium non fruantur. Voluptatem vitae brevioris non capiunt, perpetuae sperare non possunt. Bonis temporalibus non utuntur, non, non utentur aeternis. Hic rei parum, illic spei nihil. Dolendus prorsus atque miserandus hominis status iste est; nisi forte faciat de acerbissima conditione congruam [Col. 0723B] necessitatem; nisi ob hoc ipsum, ad potiora utilitatis suae remedia se corrigat, contendatque ad illa salubrioris vota consilii; praesertim, cum ita dilacerata praesentis temporis res sit, ut qui unius futuri saeculi commodum perdit, utriusque perdiderit.

Dirigenda est omnis animi intentio in spem futuri: quam spem ut plenius ac manifestius consequaris, aperire eam etiam sub alicujus exempli conditione non abnuam. Si cui aliquis quinque hodie ex aere denarios offerat, quingentos vero aureos in crastinum spondeat, optionemque offerat utrum aes ad praesens sumere, an aurum mallet in posterum: dubiumne est, quin praeoptet grandia illa munera, cum parva mora? Tu quoque brevis hujus atque [Col. 0723C] aeternae vitae conditione perspecta, non eligas capere vilia, cum sperare possis pretiosa. Non est tanti sumpsisse parva, quanti est exspectare, quae magna sunt. Quod si omne hoc fragile, quod in mundo est, et videmus, et capimus (spei vero a sperando inditum nomen est), manifestum est nequaquam in hoc saeculo spem possideri, in quo his quae intuemur fruimur. Spes enim quae videtur non est spes. Nam quis quod videt quid sperat (Rom. VIII, 24)? Ergo quaecumque illa spes rebus miscetur humanis, quaerenda est in futurum: alioquin, nec spes appellari potest, si non speratur.

Itaque manifestiorem in futurum rem spei sequimur, quam spem rei in praesentibus experimur. Ecce ea quae nobis in ipsos oculorum admoventur obtutus, [Col. 0723D] non absolute quasi oppressis visibus intuemur; multo vero certius in ea quae eminus offeruntur, velut expeditis luminibus intendimus: ita fere evenisse de praesentibus futurisque non est ambigendum. Nam praesentia tamquam in oculos ingesta, non recte cernuntur; futura tamquam ab oculis reducta, manifestissime perspiciuntur. Neque hanc fiduciam futurorum, incerto auctore praesumimus, sed Domino nostro Jesu Christo, verissimo sponsore veritatis, qui justis interminabile regnum et ampla beatissimae aeternitatis praemia pollicetur; qui etiam per ineffabile sacramentum assumptae carnis, idem homo et Deus, reconciliavit hominem Deo; ac magno absconditoque mysterio passionis mundum crimine [Col. 0724A] absolvit. Itaque manifestatus est in carne, justificatus est spiritu, apparuit angelis, praedicatus est gentibus, creditus est mundo, assumptus est in gloria: propter quod Deus eum exaltavit, ut omnia confiteantur nunc in coelo, et in terra, in mari et in abyssis, quia Dominus Jesus in gloria est, Rex et Deus ante saecula (Phil. II).

Quin tu repudiatis illis philosophorum praeceptis quorum lectioni operam ac ingenium accommodas, ad imbibenda Christiani dogmatis studia animum adjicis. Illic quoque, quo facundia tua atque ingenium exerceatur, invenies; brevique tibi liquebit quanto haec [Forte, quam non haec] nostra, id est, pietatis veritatisque praecepta, illis philosophorum praeceptis debeant. In illis namque eorum praeceptis, [Col. 0724B] vel adumbrata virtus, vel falsa sapientia; in his vero consummata justitia, solida veritas continetur. Unde licet dicere philosophiae alios nomen usurpasse, nos vitam. Etenim qualia ab his dari possunt praecepta vivendi? Causam nesciunt. Ignorantes enim Deum, et statim ab exordio justitiae declinantes, consequenti in caetera feruntur errore. Sic fit postea ut studiorum talium finis sit vanitas. Si qui apud illos honestiora definiunt, huic jactantiae deserviunt, huic laborant: ita apud eos non est vacua vitiis abstinentia vitiorum. Hi itaque sunt, sicut scriptum est, qui terrena sapiunt (Phil. III, 19). Unde manifeste ostenditur veram eos justitiam, veram sapientiam non videre. Anne aliquis ex illa Aristippi schola veritatem videbit, qui ingenio suo a suibus [Col. 0724C] aut pecore nihil differt, cum beatitudinem in corporis voluptate constituat: cui Deus venter est, et gloria (Ibid.) in pudendis ejus? Hic honestum justumque praecipiet, apud quem prodigus, impudicus, adulter philosophatur? Sed alius adversus philosophos dicendi locus reservetur; ego ad haec veniam propter quae tecum loquor.

Omitte jam illas, quibus oblectaris, maxime generales eorum sententias, breviter ex omni disputationis genere collectas, atque ad studia te nostrorum et scripta converte. Ibi, tu optime, pectus tuum, multifaria instructione satiabis. Ibi, ad inculcandam fidem, non his quidem verbis, sed tamen ista dicentur tibi: Verbum Dei, qui non credit, non intelligit. Ibi, tu admonebere: Dominum, quia Dominum vocas, [Col. 0724D] metue; quia patrem, dilige. Ibi, tu veras hostias disces, audiendo: Acceptissima Deo sacrificia sunt, justitia et misericordia. Ibi, tibi istud insinuabitur: Si amas te, proximum dilige; qui nihil magis commodis tuis dabis, quam quod contuleris alienis. Ibi, tibi praecipietur, nullam esse causam tam dignam putes, qua tibi justa fiat mors hominis. Illic, adversus illicita moneberis: Libidini resiste, tamquam hosti acerbissimo, qui insultare victis, etiam contumelia corporis, gaudeat. Illic, ne concupiscas, istud edoceberis: Melius est nolle quae non habeas, quam habere quae velis. Illic, ne irascaris, hoc ingeintur: Qui provocatus irascitur, tunc solum non irascitur, cum non provocatur. Ibi etiam, de inimicis [Col. 0725A] audies: Amato non amantem, quia amantem vix ullus non amat. Illic, saepius id tibi iterabitur: Thesaurum is bene recondit, qui indigentibus dividit. Perdere enim jam non poterit, quod largiendo collocavit. Illic etiam feliciora suadeberis, cum dicetur: Fidelium conjugiorum fructus est continentia. Ibi, tu discernenda cognosces, cum audies: Mala saeculi hujus justis injustisque communia sunt. Ibi, tibi istud audiendum offeretur: Major aegritudo est languere animam vitiis, quam corpus morbis. Ibi, tibi ad commendandam pacem istud pronuntiabitur: Impatientibus similitudo morum, causa discordiae. Ibi, ne sequaris malos, istud audies: Prudentem et sapiens informat, et stultus; ille quid imitandum sit docet; iste quid vitandum. Illic et [Col. 0725B] ista proferuntur: Multa prosunt nescientibus; ideo non minor est Dei in operto quam in aperto benignitas. Illic admoneberis: Gratias Deo non magis in prosperis agas quam in adversis; et cum prospera sint, te non meruisse fatearis. Illic, tibi etiam remotiora patefient, cum ista praedicabuntur: Fatum non esse, interrogent gentes vel leges suas; quae utique non puniunt, nisi factorum voluntatem. Illic audies ad custodiendam puritatem et ista praecipi: Si vis esse verax, suspicax non eris. Non enim suspicamur, nisi quod nescimus. Ibi, de sublimioribus quoque istud audies: Deo mente defixus, a passionibus cum titillatur, a coelo in terram devolvitur. Ibi tibi et haec memorabuntur: Cum hic mali interdum bona capiant, boni malis afflictentur; qui futurum Dei [Col. 0725C] judicium non credunt, iniquum (quod absit) Deum judicant. Illic tibi suggeretur: Etiam in secretis tuis quod velis homines nescire ne feceris; quod Deum, ne cogitaveris. Ibi tibi contra omnem fraudem dicetur; Infelicius est decipere quam decipi. Illic et adversus jactantiam consummantia tibi haec praecipientur: Vanitatem tanto magis fuge, quanto melior efficieris. Caetera enim vitia crescunt vitiis, vanitas virtutibus. Et ista quidem pauca de studiis, carptim ac breviter praelibata sunt.

Quod si ad fontes ipsos sacri eloquii scrutator accesseris, ibi tu non exteriora magis quam interiora mirabere. Ita Scriptura, dum intrinsecus radiat, velut pretiosis ima quaeque gemma, in profundum fulgorem considerantium demittit oculos. Hoc tu [Col. 0725D] caligantem mentis aciem nequaquam refugus insuesce; hoc interno ac salubri cibo disce animae famem pascere. Per opus miserantis Domini id fore non diffidimus, ut nostrorum appetens, et dissimulator [Col. 0726A] tuorum, inania fastidias, et solida concupiscas. Imprudentissimum est, cum pro nobis fere tam multa Deus fecerit, nihil nosmetipsos fecisse pro nobis; cumque ille in operibus suis ad commoda humana respexerit, hominem nolle sibi consulere. Consulimus vero, si nos in Dei cultum affectumque reddimus. Vera quippe beatitudo est, saeculi beatitudinem spernere, neglectisque terrenis in divina flagrare. Proinde, jam nunc omnia dicta factaque tua ad Deum vel propter Deum dirige. Obtine ut tibi comes semper sit illa, et tibi custos erit. Jam fida est innocentia. Magnum est virtutem sequi, nosque ei aliquid pro virili portione conferre. Nec pavendum est ne se ab his quae usu inoleverunt animus per meliorem vitam non valeat absolvere. Idem ille, [Col. 0726B] cui sanandos nos tuendosque offerimus, vires praestat affectui. Unde autem? ut vel aestimatione comprehendere valeat quisquam futurorum remunerationem bonorum. Ecce divina, ut cernimus, munificentia, cunctis promiscuum usum charissimae lucis indulsit. Datur pio et impio communem spectare solem; omnibus creatura famulatum suum benignis servat officiis, bonorum malorumque totius mundi indiscreta possessio est.

Cum hic igitur tam praeclara Deus justis pariter et injustis tribuat, qualia sunt putanda quae justis reservat? Consideremus, qui tanta dedit, quanta restituet; qui tam magnus est in donis, quam magnus erit in praemiis. Si tam inaestimabilis est munerantis benignitas, quae illa remunerantis? Ineffabilia sunt [Col. 0726C] quae praeparavit Deus his qui diligunt eum, recte plane atque manifeste, quia vere immensum est, quam magna rependet bonis qui tam magna largitur ingratis. Circumfer oculos, et de pelago negotiorum tuorum, velut in quemdam professionis nostrae portum prospice, proramque converte. Unus hic portus est, in quem nos ab omni fluctuantis saeculi jactatione referamur, quem inter irruentes mundi turbines fessi petamus; huc cunctis confugiendum est, qui frementis saeculi tempestate vexantur. Hic statio fidissima, et quies certa. Hic late recessus exclusus fluctibus silet. Hic blanda tranquillitas, serenum renidet. Huc cum fueris delatus, tuto navis tua post inanes labores hic ad crucis anchoram fundata retinebitur. Sed jam prolixior scriptorum pagina modum [Col. 0726D] poscit. Vim coelestium praeceptorum arcte breviterque collectam in summam accipe ad Dei honorem. Haec sunt mandata omnia, ignosce, meque agnosce.




[Col. 0727]
SANCTI EUCHERII LUGDUNENSIS EPISCOPI FORMULARUM SPIRITALIS INTELLIGENTIAE AD URANIUM. LIBER UNUS (C)



Praefatio.

[Col. 0727A] Formulas spiritalis intelligentiae Latinorum nominum componendas, tibique mittendas pro studio paternae erga te sollicitudinis existimavi, quibus perceptis, in omnia scripta divina facillime ac intellectum reliquorum sensus intenderetur. Nam cum littera occidat, spiritus autem vivificet (II Cor. III, 6), necesse est ad illa spiritalium interiora sermonum spiritu vivificante penetrari. Universam porro Scripturam tam veteris Instrumenti quam novi, ad intellectum allegoricum esse sumendum, admonet nos vel illud quod in veteri Testamento legimus: Aperiam in parabolis os meum, loquar in aenigmate antiqua (Ps. LXXVII, 2). Vel illud quod item in novo Testamento scribitur: Haec omnia locutus est Jesus in parabolis ad turbas, et sine parabolis non loquebatur [Col. 0727B] eis (Marc. IV, 16). Nec mirandum quod sermo divinus, prophetarum apostolorumque ore prolatus, ab usitato illo hominibus scribendi modo multum recesserit, facilia in promptu habens, magna in interioribus suis continens; quia et revera fuit congruum ut sacra Deo dicta a caeteris scripturis, sicut merito, ita et specie, discernerentur, ne illa coelestium arcanorum dignitas passim atque indiscrete cunctis patesceret, sanctumque canibus, et margaritas porcis exponeret (Matth. VII, 6); et consecrata vasa templi involuta promiscuus populus ferret nec videret (Num. IV, 15, 20), et ut vere ad illius columbae deargentatae (Ps. LXVII, 14) modum, cujus posteriora in specie auri splendentis irradiant, scripturae divinae prima quaeque argento fulgerent, et auro occultiora [Col. 0727C] rutilarent. Recte itaque procuratum est ut eloquiorum illa castitas a promiscuis cunctorum oculis abdito suo quasi quodam velamine pudicitiae contegeretur; ac divina optime dispensatione provisum est ut scripta ipsa ita contegerentur, coelestibus obumbrata mysteriis, sicut secreto ipsa sua suo divinitas operiebatur. Igitur cum in libris sanctis oculi Domini, os Domini, uterus Domini, manus, pedes Domini, arma etiam Domini scripta reperiantur, longeque absit a catholica Ecclesiarum fide Deum corpore determinari, qui sit invisibilis, incomprehensibilis, incommutabilis et infinitus, requirendum est qualiter ista per Spiritum sanctum figurali expositione reserentur. Hic enim inveniuntur illa Dominici interiora templi (Ezech. XL); hic illa sancta sanctorum [Col. 0728A] mysteria, aenigmatibus retectis. Corpus ergo Scripturae sacrae, sicut traditur, in littera sive historia: est anima in morali sensu, qui tropicus dicitur; spiritus in superiore intellectu, qui anagoge appellatur. Quam triplicem Scripturarum regulam convenienter observat confessio sanctae Trinitatis, sanctificans nos per omnia, ut integer spiritus noster, et anima et corpus sine querela in adventum Domini nostri Jesu Christi judiciumque servetur (I Thess. V, 24). Sapientia autem mundi hujus philosophiam suam in tres partes divisit, physicam, ethicam, logicam, id est, naturalem, moralem, rationalem. Sed naturalem illam pertinentem ad causas naturae, quae universa continet; moralem, quae respiciat ad mores; rationalem vero quae de sublimioribus disputans, Deum [Col. 0728B] omnium patrem esse confirmet. Quam tripartitam doctrinae disputationem non adeo abhorret illa nostrorum in disputatione distinctio, qua docti quique hanc coelestem Scripturarum philosophiam secundum historiam, secundum tropologiam, secundum anagogen disserendam putarunt. Quapropter historia veritatem nobis factorum ac fidem relationis inculcat. Tropologia ad vitae emendationem mysticos intellectus refert. Anagoge ad sacratiora coelestium figurarum secreta perducit. Sunt etiam qui allegoriam in hoc scientiae genere quarto in loco adjiciendam putent, quam gestorum narrationem, futurorum umbram praetulisse confirment. Haec vero ipsa ut subjectis plenius manifestentur exemplis, coelum est secundum historiam hoc quod intuemur, secundum [Col. 0728C] tropologiam vita coelestis; aquae secundum allegoriam baptismus, secundum anagogen angeli, unde est illud: Et aquae quae super coelos sunt laudent nomen Domini (Ps. CXLVIII, 4). Omnis autem disciplina nostrae religionis ex illo duplicis scientiae fonte manavit: cujus primam practicen, secundam theoricen vocaverunt, id est actualem, et contemplativam. Unam, quae actualem vitam morum emendatione consummet; aliam, quae in contemplatione coelestium et divinarum Scripturarum disputatione versetur. Ergo actualis scientia in diversa studia diffunditur, contemplativa in duas derivatur partes, id est in historica disputatione, et spiritalis intelligentiae interpretatione consistit. Sed his nunc remotis, formulas intelligentiae spiritalis quas spopondimus proponamus, [Col. 0729A] currentes per singulorum nominum figuras, quibus ista in illo divinae lectionis inserta textu accipi solent. Oremus itaque Dominum ut revelet abscondita Scripturarum suarum, et proferamus quomodo secretiora intellectu sentiendum sit.

    I. De divinis nominibus.
    II. De his quae appellantur membra Domini, vel quae de eo significantur.
    III. De supernis creaturis.
    IV. De terrenis.
    V. De animantibus.
    VI. De variis nominum et rerum appellationibus.
    VII. De interiori homine.
    VIII. De his quae in usu atque in medio habentur.
    IX. De variis verborum vel nominum significationibus.
    [Col. 0729B] X. De Jerusalem, vel adversis ejus.
    XI. De numeris, quorum significationes in allegoriam trahuntur.


Ergo ipsas jam nunc nominum atque verborum significantias, secundum quas vel maxime in allegoriam trahuntur, prout donum Dei suggesserit, explicemus.



CAPUT I. De divinis nominibus.

Omnipotens Deus Pater et Filius et Spiritus sanctus unus atque trinus. Unus videlicet exstat in natura, trinus in personis. Solus invisibilis, immensus atque incomprehensibilis. Solus incircumscriptus, [Col. 0729C] immutabilis, incorporeus et immortalis; ubique praesens et latens; ubique totus et immensus.

Invisibilis est, quia in essentia sua omnino videri non potest, Apostolo testante, qui ait: Quem nullus hominum vidit, sed nec videri potest (I Tim. VI, 16). Et in Evangelio: Deum nemo vidit umquam (Joan. I, 18).

Incorporeus est, quia nullis membrorum lineamentis compositus sive compactus existit. Sic veritas in Evangelio dicit: Spiritus est Deus, et eos qui adorant eum, in spiritu et veritate oportet adorare (Joan. IV, 24).

Immensus est, quia quantitas ejus, vel qualitas a nullo ex creaturis metiri potest. Cui Salomon in suis orationibus supplicans ait: Si coelum et coeli [Col. 0729D] coelorum non te capiunt, quanto magis domus ista, quam aedificavi (III Reg. VIII, 27).

Incircumscriptus est, quia circumscribi non potest.

Inlocalis est, quia de loco ad locum nequaquam transit, sed neque in loco quolibet retinetur, ipso de se per Isaiam testimonium perhibente ac dicente: Coelum mihi sedes est, terra autem scabellum pedum meorum (Isai. LXVI, 1). Et per Jeremiam: Nonne coelum et terram ego impleo (Jer. XXIII, 24)? Cujus immensitatem propheta in psalmo confitens ad ipsum Dominum ait: Si ascendero in coelum tu illic es, si descendero ad infernum ades (Ps. CXXXVIII, 8). De ejus immensitate in libro Job scriptum est: [Col. 0730A] Excelsior coelo est, et quid facies? profundior abysso, et unde cognoscis? longior est terra mensura ejus, et latior mari (Job XI, 8): qui enim coelum et terram implet, proculdubio nullus est locus ab ejus essentia absens. Super omnia quippe est regendo atque imperando; subtus omnia est sustinendo atque portando, non pondere laboris, sed infatigabili virtute: quoniam nulla creatura ab eo condita per se subsistere valet, nisi ab eo sustentetur, qui eam creavit. Extra omnia, sed non exclusus.

Immutabilis est, quia ab eo quod est mutari omnino non potest, ipso dicente per Malachiam prophetam, Ego Dominus et non mutor (Malach. III, 6). Ideo Deus immutabilis dicitur, quia animae ejus, ira, furor, poenitentia, oblivio, recordatio, et alia [Col. 0730B] his similia non accidunt. Simplex enim natura est, et immutabilis et imperturbata. Neque aliud est ipse et aliud quod habet, sed ipsum est quod habet et quod est.

Immortalis, quia mori nullo modo potest, Apostolo testante ac dicente: Qui solus habet immortalitatem, lucem habitans inaccessibilem, quem nullus hominum vidit, nec videri potest (I Tim. VI, 16). Ubicumque autem sacra Scriptura sparsim per divinos libros in Deo motus animae seu humana membra describit, id est, caput, capillos, oculos, palpebras, aures et caetera membra sive motus animae, id est, iram, furorem, oblivionem, poenitentiam, recordationem, et alia his similia, non carnaliter juxta historiam a recte intelligentibus scienda sunt, [Col. 0730C] sicut a Judaeis et plerisque haereticis carnaliter sapientibus, qui Deum corporeum atque localem opinantur, sed spiritualia omnia de eo intelligenda et confitenda sunt. Si quis Deo humana membra seu motus animae more humano inesse credit, proculdubio idola fabricat in corde suo.

Igitur, ut dictum est, figuraliter in Deo caput esse legimus, ipsam essentiam divinitatis ejus, quae praecedit, et cui omnia sunt subjecta intelligere debemus (I Cor. XI, 3).

Capillos vero capitis ejus sanctos angelos, seu virtuosos electos typice accipi oportet; de quo in sacramento libri Danielis scriptum est: Aspiciebam donec throni positi sunt, et Antiquus dierum sedit. Vestimentum ejus quasi nix candidum, et capilli capitis [Col. 0730D] ejus quasi lana munda (Dan. VII, 9): hoc enim significat per vestimenta candida Dei, quod et per capillos capitis ejus, sanctos videlicet angelos et multitudinem sanctorum dealbatorum. Vel certe ideo capilli lanae mundae comparantur, ut per hoc Antiquus dierum credatur esse.

Oculos dicitur Deus habere, pro eo quod omnia videt, et nihil eum latet, in cujus conspectu, ut ait Apostolus, nulla creatura invisibilis est: omnia enim nuda et aperta sunt oculis ejus (Heb. IV, 13). Aliter vero respectus gratiae ejus intelliguntur: ut est illud in psalmo, Oculi Domini super justos (Ps. XXXIII, 16). Item aliter, Oculi Domini praecepta ejus, per quae nobis lumen scientiae subministratur, accipiuntur: [Col. 0731A] ut est illud in psalmo, Praeceptum Domini lucidum illuminans oculos (Ps. XVIII, 9).

Palpebrae Domini occulta et incomprehensibilia judicia ejus, sive spiritualis in divinis libris ejus locutio innuitur. De quibus occultis et incomprehensibilibus sacramentis atque judiciis in psalmo: Palpebrae ejus interrogant filios hominum (Ps. X, 5), id est, probant.

Aures habere dicitur Deus, propterea quod omnia audit, et nihil eum in silentio latet: de quo in libro Sapientiae scriptum, Auris coeli audit omnia, et tumultus murmurationum non abscondetur (Sap. I, 10).

Nares Dei est inspiratio ejus in corda fidelium: ut illud in libro Regum: Ascendit fumus de naribus ejus (II Reg. XXII, 9), id est, lacrymosa compunctio [Col. 0731B] poenitentium inspiratio ejus.

Facies Dei cognitio est divinitatis ejus ad omnes: de qua cognitione in psalmis scriptum est: Ostende nobis faciem tuam, et salvi erimus (Ps. LXXIX, 4), hoc est, dona nobis cognitionem tuam, quam cognitionem per Filium hominis hominibus innotuit: ipso dicente in Evangelio, Nemo novit Patrem nisi Filius, et cui voluerit Filius revelare (Matth. XI, 27). Aliter vero facies Dei significat invisibilem essentiam divinitatis Filii Dei; de qua ipse Dominus ad Mosen per angelum respondens ait: Posteriora mea videbis, faciem autem meam videre non poteris (Exod. XXXIII, 23); ac si diceret, divinitatem autem meam videre non poteris.

Os Dei Filius Patris, id est, Christus Dominus; [Col. 0731C] pro quo Isaias propheta ex persona Judaeorum effatus est: Quia os ejus ad iracundiam provocavimus (Isai. I, 20). Aliter vero os ejus sermo ejus sive jussio accipitur; de quo sermone Domini praedictus propheta ait: Os Domini locutum est hoc.

Verbum Dei Filius Dei Patris, per quem omnia facta sunt; de quo in psalmo, Verbo Domini coeli firmati sunt (Ps. XXXII, 6). Et alibi: Misit Verbum suum, et sanavit eos (Ps. CVI, 26). Et in Evangelio secundum Joannem, In principio erat Verbum, et Verbum erat apud Deum, et Deus erat Verbum (Joan. I, 1).

Lingua Dei mystice significat Spiritum sanctum, per quem Deus Pater secretum suum manifestavit hominibus; unde in psalmo: Lingua mea calamus [Col. 0731D] scribentis (Ps. XLIV, 2).

Labia Dei mystice utriusque testamenti consonantia intelliguntur: de quibus duobus testamentis in Proverbiis scriptum est: In judicio non erravit os ejus (Prov. XVI, 10).

Brachia Dei Patris Filius ejus et Spiritus sanctus intelliguntur; sicut est illud in Isaia: Et brachia mea populos judicabunt (Isai. LI, 5). Brachium Dei singulariter Filius accipitur: de quo Jeremias ad ipsum ait: Et nunc Dominus Deus qui eduxisti populum tuum de terra Aegypti in manu forti, in brachio extento (Jer. XXXII, 21). Idcirco autem Filius Dei Patris brachium dicitur, quia creatura electa ab ipso continetur.

[Col. 0732A] Dextera Dei Patris unigenitus Filius accipitur; de quo in psalmo ex persona hominis assumpti: Dextera, inquit, Domini fecit virtutem (Ps. CXVII, 16). Aliter vero Domini dextera gloriam signat Patris et aeternam beatitudinem; de quo in psalmo ex persona Patris ad Filium. Sede a dextris meis (Psalm. CIX, 1). Dicitur autem et dextera Dei omnis electa creatura in coelo et in terra; sicut per sinistram ejus intelligitur reproba creatura, id est, daemones et impii omnes, qui ad laevam positi aeterna supplicia sustinebunt (Matth. XXV, 33).

Manus Dei Patris Filius ejus accipitur, pro eo quod per ipsum facta sunt omnia: sicut est illud in Isaia. Omnia haec manus mea fecit, et facta sunt omnia (Isai. LXVI, 2). Aliter vero manus Dei ejus potestas [Col. 0732B] intelligitur de qua potestate in Jeremiae libro prophetae: Sicut lutum in manu figuli, sic vos in manu mea, domus Israel (Jer. XVIII, 6). Item manus Domini flagellum accipitur; de cujus percussione in Sophonia propheta scriptum est: Extendam manum meam super Judam et super habitantes Israel, et disperdam de loco hoc reliquias Baal (Soph. I, 4), etc., pro qua Domini percussione beatus Job de semetipso ait: Manus Domini tetigit me (Job. XIX, 21).

Digitus Dei singulariter Spiritus sanctus accipitur, a quo Spiritu sancto, lex duabus in tabulis lapideis in monte Sinai scripta narratur (Exod. XXXII. 16). Ipse scripsit qui scribenda dictavit, id est Spiritus sanctus. De quo Dominus in Evangelio: Si ego, inquit, in digito Dei ejicio daemonia (Luc. XI, 20). Sicut [Col. 0732C] enim digitus cum manu vel brachio, manus vero vel brachium cum corpore unum sunt in natura, ita Pater, et Filius, et Spiritus sanctus tres quidem personae sunt, una autem substantia divinitatis.

Digiti Dei pluraliter sancti intelliguntur prophetae, per quos Spiritus sanctus libros legis ac prophetarum sua inspiratione describit; de quibus in psalmo scriptum est: Videbo coelos opera digitorum tuorum (Ps. VIII, 4): per coelos enim libros legis ac prophetarum, per digitos vero sanctos, ut dictum est, prophetas, mystice insinuari certum est.

Imago Dei Patris invisibilis, unigenitus Filius ejus est: de quo Apostolus: Imago Dei invisibilis (Col. I, 15). Aliter namque est imago Dei Patris in Filio suo, quem non aliunde, sed ex semetipso, hoc est, [Col. 0732D] ex substantia sua per omnia sibi similem genuit et aequalem. Aliter vero anima hominis, quam non ex se, id est, de sua substantia, sicut plerique haeretici opinati sunt, genuit, sed ex nihilo creavit. Sicut aliter imago est cujuslibet regis in filio ejus quem ex semetipso sibi similem genuit, id est, homo hominem. Aliter vero in annullo ejus, sicut in cera imago ejus impressa, quae non est quod et ipsa: sicut filius qui naturaliter hoc est quod et pater.

Cor Dei Patris arcanum sapientiae ejus mystice innuit, ex quo Verbum, id est, Filium suum impassibiliter genuit sine initio; ipso dicente per prophetam: Eructavit cor meum verbum bonum (Ps. XLIV, 2).

[Col. 0733A] Alas habere dicitur Deus, pro eo quod more avis electos suos tamquam pullos sub se colligit et fovet, et ab insidiis diaboli et malorum hominum protegit. Unde propheta ait, Sub umbra alarum protege me (Ps. XVI, 8).

Scapulas habere dicitur Deus, quia infirma membra Ecclesiae, quasi in scapulis suis portat. De quo in psalmo: Scapulis suis obumbrabit tibi (Ps. XC, 4).

Venter secreta origo substantiae ejus accipitur. Unde in psalmo: Ex utero ante lucem genui te (Ps. CIX, 3). Aliter: Uterus ejus incomprehensibilia judicia ejus, quae rimari nequeunt, mystice insinuantur; de quo occulto judicio ejus in libro beati Job scriptum est: De cujus utero egressa est glacies, et gelu de coelo quis genuit (Job XXXVIII, 29)?

[Col. 0733B] Posteriora Filii Dei incarnatio accipitur; de qua posteriori parte Filius in monte Sinai ad Mosen, per angelum loquens ait: Posteriora mea videbis, faciem autem meam videre non potes (Exod. XXXIII, 23).

Pedes Dei stabilimentum virtutis ejus, eo quod ubique praesens, et universa illi sunt subjecta; ipso dicente per Isaiam: Coelum mihi sedes est, terra autem scabellum pedum meorum (Isai. LXVI, 1). Aliter pedes Filii Dei incarnatio intelligitur, quae divinitati subjecta est tamquam capiti pedes. Sicut per caput divinitas, ita per pedes humanitas ejus exprimitur: de qua humanitate in Exodo scriptum est: Videre Dominum Jesum: hic est Moses et Aaron, Nadab et Abiu, et septuaginta de senioribus sub pedibus quasi lapides sapphiri, et quasi coelum cum serenum est [Col. 0733C] (Exod. XXIV, 10). Sicut autem per lapidem sapphirum coelestes creaturas, vel sanctos angelos, ita per coelum serenum, sanctam Ecclesiam electorum ex hominibus assumptam signaliter demonstrare voluit, super quas duas creaturas homo assumptus Filius Dei in perpetuum regnat: de quo in psalmo, omnia, inquit, subjecisti sub pedibus eorum (Ps. VIII, 8). Aliter autem pedes Domini, id est, Jesu Christi significant sanctos praedicatores, de quibus in Deuteronomio scriptum est: Qui appropinquant pedibus ejus, accipient de doctrina ejus (Deut. XXXIII, 3).

Vestimentum Filii Dei aliquando caro ejus quae a divinitate assumpta est a divinis libris figuraliter accipitur, de quo indumento carnis Isaias vaticinans ait: Quis est iste, qui venit de Edom, tinctis vestibus [Col. 0733D] de Bosra (Isai. LXIII, 1)? Rursus vestimentum ejusdem Domini sancta accipitur Ecclesia, quae per fidem et dilectionem ei conjuncta est: de quo in psalmo scriptum est: Dominus regnavit, decorem induit (Ps. XCII, 1). Et in alio psalmo ad ipsum Dominum: Confessionem et decorem induisti, amictus lumine sicut vestimento (Ps. CIII, 2).

Pallium Christi jam dicta Ecclesia intelligitur, de quo in libro Genesi scriptum est: Lavit in vino stolam suam (Gen. XLIX, 11), hoc est, in sanguine passionis carnem suam, et in sanguine uvae pallium suum, id est, Ecclesiam suam.

Calciamenta Domini Jesu Christi mystice signant incarnationem ejus, quam ex mortalitate humani [Col. 0734A] generis assumere dignatus est. De qua incarnatione sua ipse per prophetam in psalmo ait: In Idumaeam extendam calceum meum (Ps. LIX, 10), id est, in plebem gentilium manifestabo incarnationem meam.

Gressus adventus Filii Dei in mundum, et regressio ejus ad Patrem: de quibus psalmus ait: Visi sunt gressus tui, Deus, gressus Dei mei, Regis mei qui est in sancto (Ps. LXVII, 25). De coelo venit in uterum Virginis, de utero vero nascendo positus in praesepio (Luc. II, 7). Postquam omnia implevit, pro quibus a Patre missus venerat, appensus est in ligno crucis; de cruce autem depositus (Act. XIII, 29), secundum corpus sepultus est, secundum vero animam ad inferna descendit; tertia autem die per potentiam suae divinitatis carnem suam de sepulcro [Col. 0734B] suscitavit, et post diem resurrectionis suae quadragesimam videntibus Apostolis ascendit in coelum, et sedet ad dexteram Patris (Act. I, 9; Marc. XVI, 19), id est, in gloria sua: sunt enim gressus Filii Dei, iste est descensus et ascensus ejus, qui frequenter in Scripturis sacris legitur.

Ascendere dicitur Deus, cum Filius carnem ex nobis assumptam in coelum veluti captivam duxit captivitatem (Ps. LXVII, 19), quia naturam humani generis, quae diabolo in mundo captivo retinebatur, assumens secum in coelum, ubi numquam antea fuerat, tamquam captivam deportavit.

Abscondere Deus faciem legitur (Deut. XXXII, 20), cum quibusdam eorum ex gentibus culpis, cognitionem suam abscondit, sicut in populo Judaeorum [Col. 0734C] nunc impletum esse videmus, quia negantes Filium Dei, scientiam veri Dei ita perdiderunt, ut similes forent gentibus, quae Dominum non noverunt.

Ostendere dicitur Deus faciem suam (Ps. LXXIX, 4), cum respectu gratiae suae, quibus vult, scilicet electis suis seipsum in corda eorum occulta inspiratione insinuat, et ad diligendum se amorem suum infundit.

Sedere dicitur non corporaliter humano more, sed potentialiter super omnem creaturam rationabiliter praesidere: ut est illud in psalmo: Regnavit Dominus super omnes gentes, Deus sedet super sedem sanctam suam (Ps. XLVI, 9). Sedere etiam Deus dicitur super Cherubin (Ps. XCVIII, 1). qui interpretatur multitudo seu plenitudo scientiae, per quod significantur [Col. 0734D] sancti angeli sive mentes spiritualium virorum, in quibus Deus invisibiliter praesidet et regnat. In illis enim sedet qui scientia ejus et dilectione pleni sunt. In Proverbiis quippe Salomonis scriptum est, Anima ejus sedes sapientiae; sapientia vero Dei Patris Christus est (I Cor. I, 24), qui in animis sanctorum dicitur sedere.

Descendere Deus in mundum dicitur quando aliquid novum quod antea non fuerat in creatura humana operatur, sicut Filius Dei descendisse narratur, quando veram carnem ex Maria virgine propter redemptionem nostram suscepit, et verus homo fieri dignatus est, non amittendo quod erat, sed assumendo quod non erat. De cujus descensione, id est, [Col. 0735A] incarnatione in psalmo scriptum est: Et inclinavit coelos et descendit, et caligo sub pedibus ejus (Ps. XVII, 10). Coelos inclinavit, qui ante adventum suum praenuntios angelos sive prophetas misit, quod ejus adventum hominibus annuntiarent. Caligo sub pedibus ejus fuit, quia impii homines ob suam malitiam incarnationem ejus agnoscere non potuerunt, sed neque adhuc possunt.

Stare dicitur Deus cum nos infirmos, id est, suam creaturam ad poenitentiam et conversionem patienter sustinet, ut est illud in Habacuc propheta: Stetit et mensus est terram, et dissolvit (Habac. III, 6): id est, stetit ad superveniendum, et dissolvit credentes in se a vinculis peccatorum.

Transire dicitur Deus, cum de cordibus quorumdam [Col. 0735B] hominum, in quibus ante per fidem credebatur, postea subrepente perfidia, vel quolibet delicto ab eis recedit, et ad alios transit, quemadmodum de Judaeis ad gentes, de haereticis ad catholicos, seu de quibuslibet irreligiosis ad religiosos.

Recedere dicitur Deus et ad alios transire, quod non localiter aut visibiliter, sed invisibiliter occultoque judicio ac justo facere aliquid consuevit.

Ambulare dicitur Deus, non de loco ad locum transeundo, quia impium est ita credere, sed ambulatio ejus in cordibus sanctorum delectatio, sicut scriptum est: Et inhabitabo in eis, et ambulabo, et ero illorum Deus (II Cor. VI, 16). Vel certe ambulare Dei est in sanctis praedicatoribus suis de loco ad locum transire.

[Col. 0735C] Loqui Dei invisibiliter sine sono vocis vel quolibet strepitu occulte mentibus sanctorum voluntatem suam atque rectum intellectum inspirare, seu futura, sicut in sanctis prophetis revelare. Quae locutio Dei, ut quidam volunt, tribus modis accipitur. Primo namque modo per subjectam creaturam, sicut ad Mosen in rubo apparuit (Exod. III, 2). Vel sicut ad Abraham (Gen. XVIII) atque Jacob (Gen. XXXII, 24), et caeteris sanctis, quibus in angelis apparere dignatus est. Secundo vero modo in somnis, sicut Jacob (Gen. XXVIII, 12) et Zachariae prophetae (Zach. IV, 1) et Joseph sponso Mariae (Matt. I, 20), et sanctis aliis, quibus secretum suum revelare voluit. Tertio autem modo neque per creaturam visibilem neque hominem, sed occulta tantum inspiratione invisibiliter [Col. 0735D] corda suorum tangendo loquentes efficit, quemadmodum in libris prophetarum scriptum est, cum ipsi prophetae subito afflati spiritu divino exclamabant, haec dicit Dominus (Isai. VII, 7).

Videre Dei est acta bona approbare, sicut est illud in Genesi: Vidit Deus cuncta quae fecerat et erant valde bona (Gen. I, 31), id est, intelligentibus bona demonstravit. Aliter, Videre Dei est mala hominum sciendo reprobare, sicut est illud in Isaia propheta, Et vidit Deus, et malum apparuit in oculis ejus (Isai. LIX, 15). Item aliter videre Dei est, nos videntes facere, ut est illud in psalmo, Proba me, Deus, et scito cor meum (Ps. CXXXVIII, 23), et caetera: et vide si via iniquitatis in me est. Modus iste locutionis [Col. 0736A] etiam in libro B. Job similiter reperitur, ubi de sapientia Dei Patris per quam plurima insignia locutus est, de Patre adjecit, Tunc vidit illam et enarravit, et investigavit, et praeparavit (Job XX, 27); id est, videntes fecit, et praedicantes, et investigantes, atque aliis annuntiantes.

Cognoscere Dei, est cognoscentes facere, sicut ait ad Abraham, Nunc cognovi quod timeas Dominum (Gen. XXII, 12). Neque enim in tempore novit, qui omnia scit antequam fiant. Sed cognoscere dicitur Deus cognoscentes facere; ut quod prius de se quales essent incogniti erant, per ejus interrogationem probatione sibimetipsi manifesti fierent. Tale est illud in lege Moysi de populo Israelitico, Ut tentem, inquit, eos, utrum custodiant mandata mea, an non (Exod. [Col. 0736B] XVI, 4).

Nescire Dei, est quosdam reprobos reprobare, sicut est illud in Evangelio, Nescio vos unde sitis; recedite a me qui operaris iniquitatem (Luc. XIII, 27).

Zelare dicitur Deus, cum creaturam suam quam non vult perire, saepe castigat, corripit, atque flagellat, et flagellando ad se reducit. Vel zelare dicitur Deus, cum nullum peccatum impunitum vult relinquere. Justus est enim, et ideo omnis injustitia exsecrabilis est illi, quam, ut dictum est, nullo modo impunitam patitur.

Irasci dicitur Deus, non animi motu, vel qualibet perturbatione, quae illi omnino accidere non potest: sed creaturae delinquenti, id est, hominibus impiis, et peccatoribus, justam dicitur inferre ultionem, hoc [Col. 0736C] est, reddere illis quod merentur: et haec ultio divina, furor ejus dicitur (Ps. VI, 1).

Poenitere dicitur Deus, non quod more hominum pro transactis operibus scilicet poeniteat; qui enim novit antequam fiant, pro perpetratis actibus poenitere non potest, sed poenitentia Dei, statuta mutare, et quod prius aliter fuerat, in aliud mutare, id est, aut de bonis exigentibus culpis in malum, sicut de Saul legitur poenituisse Dominum, quod constituisset eum regem (I Reg. XV, 12); vel sicut nunc videmus in populo Judaeorum actum, qui cum esset populus Dei, ob impietatem suam facti sunt synagoga Satanae (Apoc. II, 9). De malo vero in bonum, sicut accidit in populo gentium, qui ante non populus Dei, nunc autem per Christi gratiam, populus Dei factus est [Col. 0736D] (Rom. IX, 26). Hoc quippe modo occulto Dei judicio, Judas proditor de apostolatus gradu lapsus (Act. I, 18), inferni baratro demersus est. Latro vero prius crimen rapacitatis operans, de cruce ad paradisum translatus est (Luc. XXIII, 43). Hanc quoque mutationem de bono ad melius, ut dictum est; sive de bono ad malum, seu de malo ad bonum, quae occulto Dei judicio, ac justo, per severitatem justitiae suae, sive per misericordiam ejus fiat, poenitentiam Dei dicimus: quod expressius in libro Jeremiae scriptum est (Jer. XVIII, 8).

Non poenitere Dei, statuta nullo modo mutare, ut est illud in psalmo: Juravit Deus, et non poenituit eum; id est, Pater ad Filium: Tu es Sacerdos in aeternum, [Col. 0737A] secundum ordinem Melchisedech (Ps. CIX, 4). Sacerdos tamen Patris dictus est Filius Dei, non secundum divinitatem, sed secundum humanitatem, in qua se pro nobis per passionem et mortem suam, acceptabile sacrificium Deo Patri obtulit, ut ipse esset sacrificium, qui sacerdos.

Oblivisci Deus dicitur, cum quibusdam impiis et peccatoribus non miseretur. Quod utique non facit per crudelitatem quae in Deo non est, sed per occultum justumque judicium suum.

Indurare Deus dicitur quorumdam malorum corda, sicut de Pharaone rege Aegypti scriptum est (Exod. VII, 3); non quod omnipotens Deus per potentiam suam eorum corda induret, quod impium est ita credere, sed exigentibus eorum culpis, cum duritiam [Col. 0737B] cordis qua ipsi omnia mala perpetrando invertunt, non aufert: quasi illos induret, quos justo judicio indurari sinit.

Dormire Dei est, cum unigenitus Filius Patris in assumpta carne mori pro nobis dignatus est: cui mors recte dulcis praedictus est somnus, ipso dicente per Jeremiam prophetam, Ideo quasi de somno excitatus sum, et vidi, et somnus meus dulcis est mihi (Jerem. XXXI, 26). Aliter dormire dicitur Deus, cum fides ejus inter prosperitates hujus mundi et inter quorumdam corda fidelium non vigilat, sed dormit. Hanc dormitionem ipse Jesus significavit, cum in mari inter fluctus maris dormivit (Marc. IV, 38). Vel certe, dormire Dei, est anxiis tardius subvenire, sicut est illud in psalmo: Exsurge, quare obdormis, [Col. 0737C] Domine (Ps. XLIII, 23), etc.

Vigilare Dei, est in defensione electorum suorum se manifestum demonstrare.



CAPUT II. De his quae appellantur membra Domini, vel quae de eo significantur.

Oculi Domini intelliguntur inspectio divina. In psal.: Oculi Domini super justos (Ps. XXXIII, 16). Palpebrae Dei, sunt judicia ejus quae probant filios hominum; qui neque fatigantur rerum obscuritatibus, sed exercentur; neque inflantur cognitione, sed confirmantur. Aures Domini, cum exaudire dignatur. In psal.: Et aures ejus in preces eorum (Ibid.).

Os Domini, sermo ad homines. In propheta: Os Domini locutum est (Isai. I, 20).

[Col. 0737D] Verbum Domini, Filius. In psalmo: Eructavit cor meum verbum bonum (Ps. XLIV, 2).

Brachium Domini, vel manus, Filius, per quem omnia operatus est. In propheta: Et brachium Domini cui revelatum est (Isai. LIII, 1). Dextera Domini, idem quod supra in psalmo: Dextera Domini fecit virtutem (Ps. CXVII, 16). Digitus Dei; dicitur Spiritus sanctus, propter partitionem bonorum quae ab eo dantur unicuique propria, sive hominum, sive angelorum. In nullis enim membris nostris sic apparet partitio quam in digitis. Nec te scandalizet membrorum diversitas, cum aedificet corporis unitas. Uterus Domini, secretum, ex quo Filium protulit. In psalm. Ex utero ante luciferum genui te (Ps. CIX, 3). Pedes [Col. 0738A] Domini, stabilitas aeternitatis. In psalmo: Et caligo sub pedibus ejus (Ps. XVII, 10). Vestigia Domini, operum secretorum signa. In psalmo: Et vestigia tua non cognoscentur (Ps. LXXVI, 20). Gressus Domini, adventus, vel visitatio Domini. In psalmo: Visi sunt ingressus tui, Deus (Ps. LXVII, 25).

Arma Domini, adjutorium ejus in sanctos. In psalmo: Apprehende arma et scutum (Ps. XXXIV, 2). Scutum, protectio Domini. In psalmo: Domine, ut scuto bonae voluntatis tuae coronasti nos (Ps. V, 13). Framea, ultio divina in impios. In psalmo: Effunde frameam, et conclude (Ps. XXXIV, 3). Arcus, intentio comminationis divinae. In psalmo: Arcum suum tetendit, et paravit illum (Ps. VII, 13). Sagittae, praecepta divina, apostoli, vel prophetae. In psalmo: Misit sagittas [Col. 0738B] suas, et dissipavit eos (Ps. XVII, 15). Item: Sagittae in manu potentis (Ps. CXXVI, 4; CXIX, 4). Gladius, vindicta, vel sermo Domini. In Apostolo: Vivus est enim sermo Dei, et efficax, et penetrabilior omni gladio ancipiti (Hebr. IV, 12). Romphea, idem quod supra. Tuba Domini, vox manifesta Domini. In Apostolo: In jussu, et in voce archangeli, et tuba Dei (I Thess. IV, 15). Currus Dei, sedes Dei, vel quadriformitas Evangeliorum. In psalmo: Currus Dei decem millibus multiplex (Ps. LXVII, 18). Virga Domini, regni significatio, vel correptio disciplinae. In psalmo: Virga aequitatis, virga regni tui (Ps. XLIV, 7). Manus Domini, minae, vel vindictae ejus. Baculus Domini, sustentatio consolationis Domini. In psalmo: Virga tua et baculus tuus ipsa me consolata sunt (Ps. XXII, 4). Alias, baculus [Col. 0738C] Domini, sanctam crucem, vel disciplinam sanctae Ecclesiae designat. Item baculus, sustentaculum est quodlibet, ut in libro Tobiae: Baculum senectutis nostrae (Tob. V, 23).



CAPUT III. De supernis creaturis.

Carbones, ignis charitatis, aut exemplorum, aut poenitentiae. In psalmo: Cum carbonibus desolatoriis (Ps. CXIX, 4). Fumus, initia compunctionis futurae, vel ipsius comminationis Dei. In psalmo: Ascendit fumus in ira ejus (Ps. XVII, 9). Item in aliam partem, sicut fumus oculis noxius, id est vanitas. Ignis, Spiritus sanctus. In Actibus Apostolorum: Et apparuerunt illis dispertitae linguae, tamquam ignis, seditque [Col. 0738D] supra singulos eorum, et repleti sunt omnes Spiritu sancto (Act. II, 3). Coelum, apostoli, sive sancti, ideo quod Dominus inhabitet in eis. Coeli enarrant gloriam Dei (Ps. XVIII, 2). Coeli in sancta Scriptura designant aliquando superiora mundi corpora, ignota nobis quibus modis distincta sint, et de queis satis difficile est disputare, sed non impossibile, cui dat Deus intelligere; ut dedit Apostolo, rapto usque ad tertium coelum (II Cor. XII, 2); exceptis illis materialibus coelis. Dicuntur coeli sancti apostoli, praedicatores verbi veritatis; per quos coelos tamquam pluvia irrigati sumus, ut per totum mundum seges Ecclesiae pullularet. Sunt etiam coeli omnes animae sanctae et justae, in quibus Deus habitat in templo fidei et [Col. 0739A] operationis. Item coelum, sancta Scriptura; de qua nobis et sol sapientiae, et luna scientiae, et ex antiquis patribus stellae exemplorum et virtutum lucent: quod coelum sicut pellis extenditur (Ps. CIII, 2), quia per scriptores suos carnis lingua formatum ante oculos nostros per verba doctorum exponendo disputatur. Nubes, prophetae, sive sancti, qui pluant verbum Domini. In Isaia: Mandabo nubibus desuper ne pluant (Isai. V, 6). Nubes etiam in malam partem, tempora iniquorum significat: ut, Velut nubes pertransivit salus mea (Job. XXX, 15). Tonitrua, voces Evangelii: eo quod de coelo ex dictis Dei intonent. In Psalmo, Vox tonitrui tui in rota (Ps. LXXVI, 19); hoc est, in toto. Coruscationes, splendores Evangelii. In psalm.: Illuxerunt coruscationes tuae orbi terrae [Col. 0739B] (Ibid.). Fulgura, virtutes, vel verba Jesu Christi. In psalm.: Et fulgura multiplicavit, et conturbavit eos: id est, inimicos, vel Judaeos.

Angelorum nomine in sancta Scriptura Dominus designatur, ut Isaias testatur: Et vocabitur nomen ejus magni consilii angelus. Aliquando ipse angelicus chorus: ut Petro Christus, An putas quia non possum rogare Patrem meum, et exhibebit mihi plusquam duodecim legiones angelorum (Matt. XXVI, 53). Aliquando cives coelestis Jerusalem ex hominibus assumpti, ut Dominus in Evangelio, In resurrectione enim neque nubent, neque nubentur, sed sunt sicut angeli Dei in coelo (Matt. XXII, 30). Aliquando fidelium populus, ut est illud, Statuit terminos gentium, secundum numerum filiorum Israel (Deut. XXXII, 8), vel [Col. 0739C] angelorum Dei. Hoc nomine quilibet etiam justus designatur, ut de Joanne Baptista Dominus, Ecce ego mitto angelum meum ante faciem tuam (Matth. XI, 10). Aliquando praedicatores, vel sacerdotes, ut scriptum est, Labia sacerdotis custodiunt scientiam, et legem requirunt ex ore ejus, quia angelus Domini exercituum est (Malach. II, 7). Et Apostolus: Mulier debet velare caput in ecclesia, propter angelos (I Cor. XI, 10); id est episcopos; et unusquisque fidelis, quod bona annuntiat, angeli nomen sibi vindicat, si bene vivat. Ad ultimum, diabolus et coapostatae ejus angeli mali nuncupantur; quo licet angelicam dignitatem amiserint, subtilitatem tamen angelicae naturae non amiserunt; per quos Angelos malos, immissiones (Ps. LXXVII, 49) adversitatum vel aegritudinum, permissione Dei [Col. 0739D] fiunt, quando, et ubi voluerit. Throni, angeli, vel sancti, vel ipsa regnandi potestas. In psalmo, Thronus tuus Deus in saeculum saeculi (Ps. XLIV, 7). Item in aliam partem de diabolo: Ponam thronum meum ad aquilonem (Isai. XIV, 13). Sedes, idem quod supra, angeli vel sancti, eo quod in his Dominus sedeat, et per eos sua judicia decernat. In psalmo, Deus sedet super sedem sanctam suam (Ps. XLVI, 9). Sol, Dominus Jesus Christus, qui fulgeat terris. In Salomone quod dicturi sunt reprobi in fine: Ergo sol justitiae non luxit nobis (Sap. V, 6). Alias persecutio, ut illud, Orto sole aruerunt (Matth. III, 6). Luna Ecclesia, eo quod in hac mundi nocte resplendeat. In psalmo: Fecit lunam in tempore (Ps. CIII, 19). Pro defectu [Col. 0740A] etiam nostrae carnis ponitur, quia dum menstruis momentis decrescit, defectum nostrae mortalitatis designat. Stellae, sancti, sive docti, vel qui ad justitiam erudiunt. In Daniele: Docti tamquam stellae fulgebunt (Dan. XII, 3). Nebulae, velamentum mysteriorum Dei; interdum et angeli Dei. In propheta: Et nebulae pulvis pedum ejus (Nahum. I, 3). Alias abolitio peccatorum, ut Isaias, Delevi ut nubem iniquitatem tuam, et quasi nebulam peccata tua (Isai. XLIV, 22). Caligo, divinorum secretorum operimentum. In psal.: Et caligo sub pedibus ejus (Ps. XVII, 10). Abyssus profunditas Scripturarum. In psalm.: Abyssus abyssum invocat (Ps. XLI, 8). Item abyssus nomine profunditas veteris et novi Testamenti intelligitur; unde. Abyssus abyssum invocat; dum vetus Testamentum novum [Col. 0740B] annuntiat. Sive abyssus est mens humana, quae semetipsam non potest comprehendere; unde propheta, Dedit abyssus vocem suam ab altitudine (Habac. III, 10) phantasiae suae: quia dum semetipsam mens humana non penetrat, ex comparatione sui, divinae naturae potentiam quam comprehendere non sufficit, humilius laudat. Vel certe, abyssus judicia Dei sunt; et abyssus abyssum invocat (Ps. XXXV, 7; XLI. 8), quando occulto Dei judicio de praesentibus malis transit peccator ad aeterna mala, et de ardore cupiditatum in flammas gehennarum. Ros, verbum Domini; ideo quod madefaciat hominum corda, ut, Rorate, coeli, desuper (Isai. XLV, 8). Et in psalm.: Sicut ros Hermon, qui descendit in montem Sion (Ps. CXXXII, 3). Pluvia praecepta vel mandata Domini; [Col. 0740C] vel verba sanctorum apostolorum; eo quod terram, id est homines irriget. In psal.: Pluviam voluntariam segregabit Deus haereditati tuae (Ps. LXVII, 10). Nives, pro candore justitiae, et pro baptismo. In psalm.: Lavabis me, et super nivem dealbabor (Ps. L, 9). Grando, comminationes Domini, quibus contumaces everberat. In psalm.: Grando et carbones ignis (Ps. XVII, 13). Item in aliam partem: Et occidit in grandine vineas eorum (Ps. LXXVII, 46). In frigore vero nivis, et in duritia grandinis vita accipitur pravorum, quae et torpore frigescit, et per duritiae malitiam perit. Pruina, abstinentia, eo quod per hanc frigescat calor corporis. In psalm.: Factus sum sicut uter in pruina (Ps. CXVIII, 83). Tempestas, persecutionum vel tribulationum impetus. In psalm.: Qui salvum [Col. 0740D] me fecit a pusillanimitate spiritus et tempestate (Ps. LIV, 9). Glacies, durities peccatorum. In Salomone: Sicut in sereno glacies, ita solventur peccata tua (Eccl. III, 17). Venti, animae sanctorum. In psalm.: Volavit super pinnas ventorum (Ps. XVII, 11). Item in malam partem. In Matthaeo: Flaverunt venti (Matt. VII, 2). Aquilo, diabolus, vel homines infideles, aut mali, vel frigus peccatorum. In propheta: Ab aquilone exardescent mala super terram. Et alibi: Ab aquilone pandetur malum (Jerem. I, 14). Et alibi: Surge, aquilo (Cant. IV, 16); id est, recede. Dexter, idem quod supra. In Salomone: Aquilo durus ventus (Prov. XXV, 23). Nomine autem dexter vocatur, eo quod diabolus nomen sibi dextri praesumat, tamquam boni; sive [Col. 0741A] quod occidentem, id est peccatum, respicientibus dexter fiat. Auster, calor fidei. In psal.: Sicut torrens in austro (Ps. CXXV, 4). Est et Spiritus sanctus, ut ibi, Surge, aquilo, et veni auster (Cant. IV, 6): id est, Recede, diabole, et veni, spiritus alme. Aer, inanitatis enuntiatio. In Apostolo: Sic pugno, non quasi aerem verberans (I Cor. IX, 26); id est, non inania consectans.

Tempora, opportuna distributio voluntatis divinae. In Psalmo: Fecit lunam in tempora (Ps. CIII, 19). Ver vitae renovatio, vel per baptismum, vel per resurrectionem. In psalmo: Aestatem et ver tu fecisti ea (Ps. LXXIII, 17). Aestas venturae jucunditatis praefiguratio. In psalmo, ut supra. Hiems, praesens vita, persecutio, vel tribulatio. In Evangelio: Ut non fiat [Col. 0741B] vestra fuga hieme, vel sabbato (Matt. XXIV, 20). Anni, aliquando pro aeternitate accipiuntur, ut ibi: Et anni tui non deficient (Ps. CI, 28). Interdum et pro brevitate hujus vitae, ut hic: Anni nostri tamquam aranea meditabuntur (Ps. LXXXIX, 3). Mensium nomine qui diebus coadunantur, collectiones animarum designantur, vel perfectio sanctorum, ut ibi: Erit mensis ex mense (Isai. LXVI, 23): videlicet eis in requie, quibus nunc perfectio fuerit in operatione. Dies et nox, justitia et iniquitas, fides et infidelitas, prospera et adversa. In psal.: In die mandavit Dominus misericordiam suam, et in nocte declaravit (Ps. XLI, 9). Dierum nomine intelligitur etiam illuminatio divinae gratiae per diversa dona virtutum. Item dies designat angelum apostatam: dum Job ita loquitur: Maledicant [Col. 0741C] ei qui maledicunt diei (Job III, 8). Noctis autem nomine, vel error ignorantiae caecitas, vel etiam mortis acerbitas accipitur. Lumen et tenebrae, ita maxime accipiuntur ut dies et nox. In ep. Joan.: Qui diligit fratrem suum, in lumine manet: qui autem odit fratrem suum, in tenebris est (I Joan. II, 10). Per lumen etiam intentio cordis declaratur. Umbra, protectio divina. In ps.: Sub umbra alarum tuarum protege me (Ps. XVI, 8). Alias oblivio, vel peccata, ut ibi: Sedentes in tenebris et in umbra mortis (Ps. CVI, 10). Umbra est aliquando delectatio peccatorum, ut in Job: Sub umbra dormit in secreto (Job XL, 16). Rursus umbra oblivionem mentis, vel mortem carnis, vel imitationem diaboli significat. Lucis nomine, Dominus, vel quilibet justus intelligitur, ut in [Col. 0741D] Evang.: Erat lux vera quae illuminat omnem hominem venientem in hunc mundum (Joan. I, 9). Et Apostolus: Fuistis aliquando tenebrae, nunc autem lux in Domino (Eph. V, 8). Ponitur etiam pro illuminatione fidei, et pro vita. Hora, quingenti (ut putant quidam) anni: si quando dies pro toto mundi istius saeculo accipitur: in Epistola Jo.: Filioli mei, novissima hora est (I Joan. II, 18). Oriens, quia ab illa parte lux oritur, Salvator: maxime in Luca: Visitavit nos Oriens ex alto. Et in Zach.: Ecce vir Oriens nomen ejus (Luc. I, 78). Occidens, vitae melioris defectus. In propheta: Occidet vobis sol in meridie (Zach. VI, 12). Aquilonaris pars semper in adverso ponitur, ut proph. de diabolo: Ponam sedem meam ad Aquilonem [Col. 0742A] (Amos VIII, 9); et alibi: Ab Aquilone pandetur malum (Jer. I, 14). Mane, lux actuum bonorum, vel baptismum, vel resurrectio Dominica. In psal.: Mane astabo tibi, et videbo (Ps. V, 5); et alibi: A custodia matutina usque ad noctem speret Israel in Domino (Ps. CXXIX, 6), id est a resurrectione Domini spes nostra, usque in finem saeculi, id est diem judicii. Per mane etiam vel matutinum, praesentis vitae prosperitas significatur, ut illud: Vae tibi, terra, cujus rex juvenis est, et cujus principes mane comedunt (Eccl. X, 16); mane autem comedunt, qui de hujus mundi prosperitatibus extolluntur, dum in extremo ejus deberent praestolari, frui aeternis felicitatibus. Meridies, plana doctrinarum factorumque claritas. In Salom.: Ubi cubas in meridie (Cant. I, 6). Et in [Col. 0742B] malam partem in psal.: A daemonio meridiano (Ps. XC, 6), id est manifesto. Vespere, finis vitae, vel saeculi, vel poena; in ps.: Ad vesperum demorabitur fletus, et ad matutinum laetitiae (Ps. XXIX, 6). Aurorae nomine mens justorum accipitur, quae peccati sui tenebras relinquens, ad lucem erupit, sole justitiae illuminata (Cant. VI, 9). Arcturi nomine, qui in coeli axe constitutus VII stellarum radiis fulget, Ecclesiae universalis exprimitur, quae in Apoc. Jo. per VII Eccles. et VII candelabra figuratur (Apocal. I, 20). Oriones in pondere hiemis orientes, sanctos designant martyres, quod pondus persequentium et hanc vitam amantium pertulerunt, et ad coeli faciem quasi in hieme venerunt. Hyades a Graeca littera nuncupatae, a cujus forma non discrepant visione, et [Col. 0742C] ortae pluvias afferunt: sanctos praedicatores, quod verbis pluunt et corda hominum salubriter irrigant, significant: namque Graece, imber Latine dicitur.



CAPUT IV. De Terrenis.

Terra, homo ipse. In Evang.: Aliud cecidit in terram bonam (Marc. IV, 8). Item: Terra es, et in terram ibis (Gen. III, 19). Item in malam partem, de peccatore: Terram edes omnibus diebus vitae tuae (Gen. III, 14). Aliter, terra intelliguntur qui terrenis actibus occupati, per eleemosynas et lacrymas ad vitam aeternam perveniunt: unde psal.: Advocavit coelum desursum, et terram discernere populum suum (Ps. XLIX, 4). Arida, infructuosi homines: in Salo: Cooperire aridam [Col. 0742D] malitia et dolositate (Eccl. XXXVII, 3). Pulvis, peccatores, vel carnis vanitas: in psalm.: Sicut pulvis quem projicit ventus (Ps. I, 4). Lutum, peccatorum glutinum: in ps.: Eripe me de luto ut non infigar (Ps. LXVIII, 15). Item in aliam partem. In Joan.: Lutum fecit, et linivit oculos meos (Joan. IX, 11). Montes Dominus, Ecclesia, apostoli, sive sancti, a celsitudine virtutum: in ps.: Qui descendit super montem Sion (Ps. CXXXII, 3). Item propheta: Erit mons domus Domini super verticem montium (Isa. II, 2). Item in aliam proph.: Ne quando offendant pedes vestri ad montes caliginosos (Jer. XIII, 16), id est, haereticos. Colles, sancti, sed minoris meriti: in psal.: Montes et omnes colles (Ps. CXLVIII, 9). Item in aliam partem: [Col. 0743A] in Evang.: Omnis mons et collis humiliabitur (Luc. III, 5). Valles, contritiones cordis humilis: in psalm.: Et convalles abundabunt frumento (Ps. LXIV, 14). Item in aliam partem: in proph.: Vallem filiorum Ennon (Jer. XIX, 2). Petra, Christus, a firmitate: in apostolo: Petra autem erat Christus (I Cor. X, 4). Lapides, interdum Christus, aut sancti: in psal.: Lapis quem reprobaverunt aedificantes (Ps. CXVII, 22). Item: Abscissus est de monte lapis sine manibus et implevit universam terram (Dan. II, 35). Item: Et vos tamquam lapides vivi superaedificamini (II Petr. II, 5). Item in aliam partem, de insipientibus et duro corde: Potens est Deus de lapidibus istis suscitare filios Abrahae (Matth. III, 9). Et alibi: Auferam cor lapideum de carne vestra (Ezech. XXXVI, 26). Ager, hic mundus: [Col. 0743B] in Evangel.: Ager est hic mundus (Matt. XIII, 38). Alias ager est disciplina coelestis studii, in quo thesaurus absconditur (Ibid., 44), id est coeleste desiderium. Campi, sancti, sive Scripturae divinae: eo quod pastum animarum praebeant: in psalm.: Et campi tui replebuntur ubertate (Ps. LXIV, 12). Item in malam partem: In campo Taneos (Ps. LXXVII, 43). Item campi propter aequalitatem dicuntur populi justi. Pascua, refectio Spiritalis: in psal.: In loco pascuae ibi me collocavit (Ps. XXII, 2). Cultura, sancti qui excoluntur a Deo: in Apostolo: Dei cultura estis (I Cor. III, 8). Agricola, Deus: in Evang.: Ego sum vitis vera, et Pater meus agricola est (Joan. XV, 1). Sulci, corda sanctorum: in ps.: Sulcos ejus inebrians (Ps. LXIV, 11). Semen divina praedicatio: in Evang.: [Col. 0743C] Exiit qui seminat seminare semen suum (Luc. VIII, 5). Messis, ubertas, vel copia fidelium: in Evang.: Levate oculos vestros, et videte regiones, quia albae sunt ad messem (Joan. IV, 35); et aliter: Messis consummatio saeculi, sicut messores angeli (Matth. XIII, 39). Manipuli, fructus justitiae: in ps.: Portantes manipulos suos (Ps. CXXV, 6). Stipula, aridi ad fidem, vel inanes: in Apostolo: Ligna, fenum, stipulam (I Cor. III, 13); et in proph.: Hei mei, quia factus sum, sicut qui colligit stipulam in messe (Mich. VII, 1): hoc est, nullos boni operis fructus inveni. Et alibi: Stipula collecta synagoga peccantium (Eccl. XXI, 10). Area, Ecclesia: in Evang.: Et permundabit aream suam (Matth. III, 12). Ventilabrum, examen justitiae Dei: in Evang.: Cujus ventilabrum, in manu sua (Ibid.). [Col. 0743D] Triticum, Dei verbum, sancti vel electi Dei: in Evang.: Congregabit triticum suum in horreum (Ibid.). Hordeum, legis littera: in Evang.: Est puer unus hic, qui habet V panes hordeaceos (Joan. III, 10), id est litteram, V libros Moysi. Palea, peccatores: in Evangel.: Paleas autem comburet igni inexstinguibili (Matth. III, 10); et Hier.: Quid paleas ad triticum, dicit Dominus (Jer. XXIII, 28). Zizania, scandala, vel male viventes: in Evang.: Venit inimicus, et superseminavit zizania in medio tritici (Matth. XIII, 25). Vinea, Ecclesia. vel populus Israel: in ps.: Vineam de Aegypto transtulisti (Ps. LXXXIX, 9). Item in malam partem: Ex vinea enim Sodomorum vitis eorum (Deut. XXXII, 52). Vitis, Christus: in Evang.: Ego [Col. 0744A] sum vitis vera (Joan. XV, 1). Item in aliam partem: in Cantico Deuteron., hoc quod supra. Palmites, apostoli, vel sancti: in Evang.: Ego sum vitis vera, vos palmites. Et in malam partem: ubi supra: Et palmes eorum ex Gomorrha. Uvae; fructus justitiae: in Esa.: Exspectavi ut faceret uvam (Isa. V, 4). Item in malam partem: ubi supra: Uva eorum, uva fellis (Deut. XXXII, 32). Botrus, Ecclesia, sive corpus Domini. In Num.: Eo quod botrum inde portassent filii Israel (Num. XIII, 24). Vindemia, consummatio saeculi, vel vindicta in populum: in psalm.: Vindemiant eam omnes qui transgrediuntur viam (Ps. LXXIX, 13); et Joel.: Mittite falces, et vindemiate vineam terrae, quia maturae sunt uvae ejus (Joel. III, 13). Torcular, altare, ab eo quod ibi oblationes tamquam [Col. 0744B] fructus conferantur: ut in Isaia, Et torcular fodi in ea (Isai. V, 2). Et aliter, torcular, tribulationum pressura in Ecclesia sancta, in qua fideles probantur. In titulo psalmi. In finem pro torcularibus (Psal. VIII, 1). Fenum, populus, caro, vel vana gloria. In Esa.: Omnis caro fenum, et omnis gloria ejus sicut flos feni (Isai. XL, 6). Herba, jucunditas, vel quaedam rudimenta proficientis animae. In Gen.: Producat terra herbam virentem (Gen. I, 11). Item in malam partem: Mane sicut herba transeat (Ps. LXXXIX, 6). Flores Christus, vel specimen justitiae aut inchoatio bene operantium: ut in Cantico canticorum sponsus: Fulcite me floribus (Cant. II, 1). Lilium Christus, vel angeli candore justitiae. In Salom.: Ego flos campi et lilium convallium (Ibid.). Rosae, [Col. 0744C] martyres, a rubore sanguinis: in Salom.: Sicut rosa germinat super humida fluenta. Violae confessores, ob similitudinem lividorum corporum. In Cantico cant.: Flores in terra visi sunt (Cant. II, 12). Silvae, gentes. In psal.: Invenimus eam in campis sylvae (Ps. CXXXI, 6). De his silvis egressi sunt duo ursi, Vespasianus scilicet, et Titus, reges Romanorum, ad praeceptum figurati Helisaei, et post XLII annos ascensionis ejus ad coelos Judaicos pueros comederunt (IV Reg. II, 24). Condensa, opaca, vel contecta Scripturae divinae. In psal.: Et revelavit condensa (Ps XXVIII, 9). Ligna, peccatores igni deputandi In Ecclesiaste: Qui scindit ligna, periclitabitur in eis (Eccl. X, 9). Item in bonam partem: Et erit tamquam lignum quod plantatum est (Ps. I, 3). Alias ligni nomine [Col. 0744D] sancta crux designatur: ut propheta: Mittamus lignum in pane ejus (Jer. XI, 19); id est, in carne Christum cruce suspendamus. Item: En colligo duo ligna (III Reg. XVII, 12). Item lignum significat justos ac peccatores: ut Salom.: Si ceciderit lignum ad austrum aut ad aquilonem, ubicumque conciderit, ibi erit (Eccl. XI, 3): quia in die mortis, justus ad austrum cadit, peccator ad Aquilonem: qui justus per fervorem spiritus ad gaudium ducitur: peccator ad Aquilonem: qui justus per fervorem spiritus ad gaudium ducitur: peccator cum apostata angelo in frigido corde reprobatur. Radix, origo: in Apostolo: Quod si radix sancta et rami (Rom. XI, 6); et in malam partem, in psal.: Evellet radicem tuam de terra [Col. 0745A] viventium (Ps. LI, 7). Arbor, homo, a fructu operum: in Evang.: Aut facite arborem bonam, et fructum ejus bonum (Matth. XII, 33); et in malam partem: Aut facite arborem malam, et fructum ejus malum. Quidam in hoc testimonio, arborem hanc, voluntatem hominis magis quam ipsum hominem accipiendum putant. Arbor etiam fuit Christus cum resurrexit, qui cum moreretur granum fuit. Ramus, successio: in Apostolo: Quod si radix sancta, et rami (Rom. XI, 6). Item in aliam partem: in Daniel.: Praecidite ramos ejus (Dan. IV, 11). Item rami sunt sententiae sanctorum Patrum: in Evang.: Alii caedebant ramos de arboribus (Matt. XXI, 8). Folium, sermo doctrinae: in psal.: Et folium ejus non defluet (Ps. I, 3). Et aliter, folium, vestitus et decor cum protectione divinae [Col. 0745B] gratiae; et in malam partem: Non invenit in ea fructum propter folia (Matt. XXI, 19), id est, verba sine fructu: unde monet Apostolus, ut diligamus non verbo neque lingua, sed opere et veritate (I Joan. III, 18). Comparatur etiam homo folio, qui ab arbore cecidit in paradiso. Poma, sanctorum in virtutibus fructus: in Cantico cant.: Et manducet fructum pomorum suorum (Cant. V, 1). Palma, perfectio vel victoria: in psal.: Justus ut palma florebit (Ps. XCI, 13). Palma enim tarde proficit, sed diu in viriditate persistit: ita sancta Ecclesia cum multis difficultatibus ad fidei statum venit, et pro collectione plurimorum in ejusdem fidei gloria diutius stare concupiscit. Palma inferius corticum suarum involutionibus angustatur, sed superius amplitudine pulchrae viriditatis expanditur: [Col. 0745C] sic electorum vita inferius est despecta, sed superius pulchra. Habet quiddam et aliud palma, quo a cunctis arborum generibus differt: omnis enim arbor quae in suo robore juxta terram vaste subsistit, crescendo superius angustatur; et quantum paulisper sublimior, tantum in altum redditur subtilior: palma vero ab imis inchoat, et juxta ramos ac fructus ampliori robore exsurgit: et quae tenuis ab imis proficit, vastior ad summam succrescit. Quibus itaque talia arbusta, nisi terrenis mentibus inveniuntur esse similia, inferius vasta, superius angusta: quia nimirum omnes hujus saeculi dilectiones, in terrenis rebus sunt fortes, in coelestibus debiles: pro temporali gloria usque ad mortem desudare appetunt, et pro spe perpetua ne parum quidem in labore subsistunt: [Col. 0745D] pro terrenis lucris quaslibet injurias tolerant, et pro coelesti mercede vel tenuissimas unius verbi contumelias ferre recusant. Nam ut terreno judici totos dies assistant, fortes sunt: in oratione vero coram Domino, vel unius horae momento lassantur. Saepe nuditatem, vigilias, famem, pro acquirendis divitiis et honoribus tolerant, et multa se abstinentia cruciant. At contra ex aequalitate palmarum designatur proficiens vita justorum, qui nequaquam in terrenis studiis sunt fortes, et in coelestibus debiles; sed longius atque distantius studiosos se Deo exhibent, quam saeculo fuisse meminerunt. Scriptum est itaque recte, ut admonui: Justus ut palma florebit; et caetera. Cedri, excelsioris potentiae [Col. 0746A] viri: In ps.: Ut cedrus Libani multiplicabitur (Ps. XCI, 15); et in malam partem, superbi, elati: ut in psal.: Et confringet Dominus cedros Libani (Ps. XXVIII, 5). Olea, sanctus misericordiae abundans fructibus: in ps.: Ego autem sicut oliva fructifera in domo Domini (Ps. LI, 10). Oleaster, homo sine fructu, vel gentilis: in Apostolo: Si autem tu ex naturali excisus es oleastro (Rom. XI, 24). Ficus, synagoga interdum: in Evang.: Et arefacta est continuo ficulnea (Matt. XXI, 19); et in Habacuc: Ficus non afferet fructum (Hab. III, 17). Ficus et in bono et in malo accipitur: ut Esaias: Et ostendit mihi ficus bonas valde, et malas valde (Jer. XXIV, 3); et Dominus Nathanaeli: Cum esses sub ficu (id est, sub peccato originali), vidi te redempturus (Joan. I, 48). Ficus [Col. 0746B] etiam intelligitur humana natura, vel incredula synagoga; quae bene condita propria sponte est lapsa, et fructum praecepti Dei, vel bonae operationis non protulit: unde in ea fructum Dominus tribus annis exquisivit, nec invenit: quia eam sub tribus temporibus (Luc. XIII, 7), id est, ante legem, sub lege, sub gratia admonendo, visitando requisivit. Ante legem parcendo sustinuit; sub gratia, quia incarnationis suae praesentiam exhibendo monstravit; in lege, quia praecipiendo docuit: quibus tamen tribus temporibus infructuosa remansit, et a radicibus aruit. Sycomorus, ficus fatua dicitur: quam pusillus Zachaeus subiit (Luc. XIX, 4), et Dominum vidit: quia qui mundi sapientiam humiliter eligunt, ipsi Dei sapientiam subtiliter aspiciunt. Prudenter sycomorum ascendimus, [Col. 0746C] si provide eam quae divinitus praecipitur, laudabilem et sapientem fatuitatem tenemus. Quid enim in hoc mundo insipientius quam amissa non quaerere: possessa largiri, rapientibus relaxare, nullam pro acceptis injuriis injuriam reddere: sed juxta praeceptum Dominicum, in omnibus patientiam praebere? Hyssopus, herba humilis, et lapidi in quo nascitur astricta, cujus radices saxum penetrare dicuntur: ipsa vero praecipue pulmones curat. In pulmone notatur superbia: illic inflatio, illic anhelitus. In hyssopo igitur designatur humilitas et patientia. Rhamnus, urticae, cardui, sentes, paliuri, herbae aculeis refertae: significant immites, dolosos, superbos, et omnes improbos, quos nullus bonorum vel mansuetorum potest contingere, vel castigare sine doloris [Col. 0746D] compunctione. Item significant vitia, et tentationum inflictiones: ut in Genesi: Spinas et tribulos germinabit tibi (Gen. III, 18). Malagranata, Ecclesia de multis gentibus sive diversas gratias habens: in Canticis canticorum: Emissiones tuae paradisus malagranatorum cum fructu pomorum (Cant. IV, 3). Alias mala intelliguntur fructus bonae operationis cum bono odore, id est, gratia bonae famae, et morum fructibus. Arundo, peccator, vel fragilis in fide, vel in aliqua tentatione: in Evangelio: Arundinem quassatam non confringet (Matth. XII, 20). Item arundo, infirmum auxilium: in Esaia: Quid confidis in baculo isto arundineo Aegyptio? cui si quis incubuerit, conquassabitur, et perforabit manum ejus . . . (Isai. XXXVI, 6). Rubus, [Col. 0747A] ut quidam opinantur, Mariae virginis praefiguratio: eo quod quasi de humani corporis rubo, Salvatorem tamquam rosam emiserit; aut quod vim divini fulgoris, sine viri assumptione pertulerit. In Exodo: Apparuitque ei Dominus in flamma ignis de medio rubi, et videbat quod rubus arderet, et non combureretur (Exod. III, 2). Alias rubus ardens nec consumptus Judaicum populum signavit, quod et legis Dei flammam praecepit, et tamen peccati poenam nequaquam vitavit. Spinae, interdum noxiae divitiarum curae, animum suffocantes, et hujus mundi sollicitudines: in Evangelio: Aliud cecidit in spinas (Luc. VIII, 6); et iterum: Qui a sollicitudinibus et divitiis et voluptatibus suffocantur (Ibid., 14). Tribuli, aculei vitiorum vel tentationum: in Genesi: Spinas et tribulos [Col. 0747B] germinabit tibi (Gen. XIII, 18). Fontes, baptismum: in psalmo: Sicut cervus desiderat ad fontes aquarum (Ps. XLI, 2). Fons etiam est Christus, ut psalmo: Sitivit anima mea ad Deum fontem vivum (Ibid.); et Esaias: In die illa erit fons patens domus David (Zach. XIII, 1), et caetera. Item in malam partem: ut Apostolus: Fontes sine aqua (II Petr. II, 17). Aquae, tentationes: in psal.: Forsitan ut aqua absorbuisset nos (Ps. XXIII, 4). Item: Intraverunt aquae usque ad animam meam (Ps. LXVIII, 2). Item in bonam partem: in Jeremia: Me dereliquerunt fontem aquae vivae (Jerem. II, 13); et in Esaia: Qui sititis, ite ad aquam (Isai. LV, 1), id est, ad doctrinam. Aquae nomine in Scriptura sancta aliquando Spiritus sanctus significatur. Sic enim [Col. 0747C] Spiritus sancti infusio designatur: ut in Evangel.: Qui credit in me, flumina de ventre ejus fluent aquae vivae (Joan. VII, 38). Item per aquam angelicus chorus exprimitur: ut in psalmo; Et aquae quae super coelos sunt laudent nomen Domini (Ps. CXLVIII, 4). Item scientia sacra: ut in libro Sapientiae: Aqua sapientiae potabit eos (Eccl. XV, 3). Et iterum: Aqua profunda verba ex ore viri (Prov. XVIII, 4). Prava quoque scientia per aquam appellatur. Sicut per Salomonem, mulier quae typum haereseos tenet, callidis persuasionibus blanditur dicens; Aquae furtivae dulciores sunt (Prov. IX, 17). Aqua etiam hujus mundi prosperitatem significat: ut in psalmo: Transivimus per ignem et aquam, et eduxisti nos in refrigerium (Ps. LXV, 12). Ignis et aqua utrumque periculosum: ut in [Col. 0747D] Evangelio: Frequenter eum et in ignem et in aquam misit, ut eum perderet (Marc. IX, 21). Quando res sunt angustae, et aliquae infelicitates sunt in hoc mundo, quasi ignis est. Quando res sunt prosperae, et abundantia saeculi circumfluit, quasi jam aqua est. Per aquam etiam populi designantur, ut in Apocalypsi: Aquae multae populi sunt multi (Apocal. XVII, 15). Per aquam quoque non solum cursus discurrentium populorum, sed etiam bonorum mentes, fidei praedicamenta sequentes ostenduntur: sicut apud Esaiam est: Beati qui seminatis super omnes aquas (Isai. XXXII, 20). Aqua etiam baptismum indicat: ut ait Joannes Evangelista: Tres sunt, qui testimonium dant in terra, spiritus, aqua, et sanguis (I Joan. V, 8). [Col. 0748A] Spiritus enim, nos per adoptionem filios Dei fecit. Sacri fontis unda nos abluit. Sanguis Domini nos redemit. Torrens, persecutionis incursus, vel mortis dilapsus. In psalmo: De torrente in via bibit (Ps. CIX, 7). Item: Torrentem pertransivit anima mea (Ps. CXXIII, 5). Et in bonam partem: Et torrente voluptatis tuae potabis eos (Ps. XXXV, 9). Torrentes etiam sancti appellantur praedicatores, qui dum in praesenti vita divinis nobis eloquiis influunt, aquarum multitudine, quasi in hieme colliguntur: quia et aestivo sole adveniente se subtrahunt, quia cum aeternae patriae lux emicuerit, praedicare cessabunt. Flumina, infidelium populi. In psalmo: Super flumina Babylonis (Ps. CXXXVI, 1). Item in bonam partem: Flumina de ventre ejus fluent aquae vivae (Joan. [Col. 0748B] VII, 38); id est, diversae gratiae spiritus. Sic in psalmo: Fluminis impetus laetificat civitatem Dei (Ps. XLV, 5). Lacus, infernum. In psalmo: Posuerunt me in lacu inferiore (Ps. LXXXVII, 7): id est, illo inferni loco, in quo peccatores soli poenali custodia detinentur. Mare, saeculum, sive populi. In psalmo: Hoc mare magnum et spatiosum (Ps. CII, 25). Per mare etiam intelliguntur sacrae Scripturae, ut in Ezechiele: Aspectus rotarum, et opus earum, quasi visio maris (Ezech. I, 16). Recte itaque sacra eloquia visioni maris conferuntur, quia sententiae locutionis sacramento baptismatis confirmantur. Pisces, sancti, interdum peccatores. In Evangelio: Et traxerunt plenum rete piscibus magnis (Joan. XXI, 11). Item in malam partem: Malos autem foras miserunt (Matth. XIII, 48). [Col. 0748C] Rursus piscium nomine, fides non ficta exprimitur; quemadmodum enim piscis sub tegumento aquarum nascitur, vivit, et alitur: sic et fides quae in Deum est, quae alterius vitae gaudia, per lamenta praesentia, fletusque irrequietos, in corde gignit; invisibili gratia spiritus per aquam baptismatis consecratur; invisibili auxilio divinae protectionis, ne deficiat, nutritur; invisibili praemiorum intuitu, quaecumque valet, bona operatur: memor illius Apostolici: Quia quae videntur temporalia sunt, quae autem non videntur, aeterna (II Cor. IV, 18). Piscis autem assus, passionem significat; fluctus, tentationes. In psal.: Omnia excelsa tua, et fluctus tui super me transierunt (Ps. XLI, 8). Significant etiam fluctus, timorem Dei ut in libro Job: Sicut tumentes fluctus super me sic semper [Col. 0748D] timui Dominum (Job XXXI, 23). Unde, idem quod supra in Cantico: Gelaverunt undae in medio mari (Exod. XV, 8). Insulae, animae, vel Ecclesiae Dei, quae diversis tentationum tunduntur fluctibus. In psal.: Laetentur insulae multae (Ps. XCVI, 1). Littus, finis saeculi. In Evangel.: Et secus littus sedentes elegerunt bonos in vasa (Matth. XIII, 48). Arena maris, innumerae gentium multitudines. In Genesi: Et multiplicabo semen tuum (id est, sanctos) sicut stellas coeli, et sicut arenam (peccatores) quae est ad oram maris (Gen. XXII, 17).



CAPUT V. De Animantibus.

Aves, sancti, quod ad superiora corde evolent. In [Col. 0749A] Evangel.: Et fecit ramos magnos, ita ut possent sub umbra ejus aves coeli habitare (Marc. IV, 32). Intelliguntur etiam per aves superfluae cogitationes, quod monstratur per Abraham, qui cum sacrificium Deo offerret, insistentes aves perferebat, quas abigebat (Gen. XV, 11): quod enim in orationis sacrificio se importunae cogitationes ingerunt, et subortae, corda justorum polluunt: sed dum citius manu discretionis abiguntur, festive agitur, ne cordis faciem caligo tentationis operiat, quae ante jam ex illicita delectatione tangebat. Volatus, sanctorum excessus in Deum, vel in Scripturis intellectus. In Psal.: Et volabo et requiescam (Ps. LIV, 7). Volucres, in bono accipiuntur, ut de avibus diximus. In malo autem, superba daemonia designant, ut in Evangel. Dominus: [Col. 0749B] Aliud semen cecidit secus viam, et volucres coeli comederunt illud (Luc. VIII, 5): quia maligni spiritus humanas mentes obsidentes, dum cogitationes noxias ingerunt, verbum vitae e memoria evellunt. Alae, duo Testamenta. In Ezechiele: Unumquodque duabus alis velabat corpus suum (Ezech. I, 23). Sunt etiam alae, virtutes sanctorum, per quas ad contemplationem vel ad coelestia evolant: vel protectio divina. Pennae Scripturae. In psalmo: Pennae columbae argentatae (Ps. LXVII, 14). Nidus, Ecclesia, aut requies excelsa sanctis. In psal.: Et turtur nidum sibi, ubi reponat pullos suos (Ps. LXXXIII, 4). Et aliter, nidus, bona conscientia, in qua bonarum cogitationum fetus foventur, atque in opere pariuntur, ut postea filii appellentur. In psalmo: Filii tui, sicut novellae olivarum [Col. 0749C] in circuitu mensae tuae (Ps. CXXVII, 3). Pulli, sancti. In psal. ut supra. Sicut in libro Job: Pulli ejus lambent sanguinem (Job XXXIX, 30): quod de filiis sanctae Ecclesiae dicitur, qui sanguinem Christi bibunt. Et in malam partem. In Salomone: Et pulli aquilarum devorent eum (Prov. XXX, 17). Aquilae, sancti. In Evangelio: Ubi fuerit corpus, illic congregabuntur aquilae (Matth. XXIV, 28): quia egredientes sanctae animae de corpore ad Christum, qui pro illis moriendo cadaver factus est, aggregantur. Aquila, Christum etiam significat, ut Salomon: Via aquilae in coelo (Prov. XXX, 19), id est, Christi ascensio. Et in malam partem: Pulli aquilarum devorent eum. Ut in Hieremia, de malignis spiritibus: Velociores fuerunt persecutores nostri aquilis (Thren. IV, 19). Per [Col. 0749D] aquilam designatur etiam terrena tempestas. Struthio, quilibet haereticus, vel philosophus, vel hypocrita, qui quasi cum pennis sapientiae est, tamen non evolat. In Isaia: Erit cubile draconum, et pascua struthionum (Isa. XXXIV, 13). Et struthio ova parit, sed pullos inde non nutrit: quia hypocrita quamvis recte praedicet, tamen per exemplum bonae vitae nullos filios generat, ut in libro Job: Struthio in terra relinquit ova sua, et obliviscitur quod pes conculcet ea (Job. XXXIX, 14). Pelicanus, Dominus Christus in Passione, aut vir sanctus solitudini deditus. In psal.: Similis factus sum pelicano solitudinis (Ps. CI, 7). Corvus, nigredo peccatorum, vel daemones. In Salomone: Effodiant eum corvi de torrente vel de rupibus [Col. 0750A] (Prov. XXX, 17). Item in bonam partem. In Canticis canticorum de sponso: Crines ejus ut abietes, nigri sicut corvi (Cant. V, 11). Perdix, diabolus. In propheta: Clamavit perdix, congregavit quae non peperit (Jer. XVII, 11). Columba, Spiritus sanctus. In Evangelio: Et vidi Spiritum Dei descendentem sicut columbam (Joan. I, 32). Item in malam partem, ut in propheta: Et factus Ephraim quasi columba sine sensu, non habens cor (Ezech. VII, 11). Turtur, Spiritus sanctus, aut vir sanctus, aut intelligentia spiritalis. In Canticis canticorum: Vox turturis audita est in terra nostra (Cant. II, 12). Sed tunc columba Spiritus sanctus dicitur quando Scripturae sacrae manifesta dissertio est. Tunc vero turtur Spiritus sanctus intelligitur, cum Scripturae altis atque obscuris mysteriis [Col. 0750B] elevantur. Columba etiam simplicitatem, turtur indicat castitatem, quia, amisso primo conjuge, ultra socium non requirit. Milvus significat, ut puto, rapacem, vel elatum. In psalmo, secundum Hebraeos: Milvi abies domus est. Accipiter, interdum sanctus, ut puto, rapiens regnum Dei: qui mutata veteri penna renovatur, et projiciens inveterata studia dolosae actionis, simplices actus assumit bene vivendi. In Job: Numquid in sapientia tua plumescit accipiter? Nycticorax Christus, vel vir sanctus infidelibus despicabilis. In psalmo: Factus sum sicut nycticorax in domicilio (Ps. CI, 7). Passer, nonnumquam Dominus, aut vir sanctus. In psalmo: Etenim passer invenit sibi domum (Ps. LXXXIII, 4). Et alibi, quilibet Christianus, cui ab haereticis dicitur, qui Christum, qui in Scripturis [Col. 0750C] mons nominatur, sese solummodo putant habere: Transmigra in montem sicut passer (Ps. X, 2). Gallus, Dominus, ut puto, aut sanctus. In Salomone: Et gallus ambulans inter gallinas laetus (Pr. XXX, 31). Et in Job: Quis dedit gallo intelligentiam (Job XXXVIII, 36). Et in alteram partem: Et asportari te faciam sicut asportatur gallus gallinaceus (Isa. XXII, 17). Galli nomine designantur praedicatores sancti qui, inter tenebras vitae praesentis, student venturam lucem praedicando quasi cantando nuntiare: dicunt enim: Nox praecessit, dies autem appropinquabit. Gallus etiam succinctis lumbis incedere scribitur (Prov. XXX, 31), quia ipsi praedicatores sancti inter hujus noctis tenebras verum mane nuntiantes, in membris suis luxuriae fluxa restringunt, quibus a Domino dicitur, Sint lumbi vestri praecincti [Col. 0750D] (Luc. XII, 35). Gallo etiam intelligentia desuper tribuitur, quia doctori veritatis discretionis virtus, ut noverit, quibus, quid, quando, vel quomodo inserat, divinitus ministratur. Non enim una eademque cunctis exhortatio convenit, quia nec cunctos par morum qualitas constringit. Gallina, sapientia, sive Ecclesia, sive anima. In Evangelio: Sicut gallina congregat pullos suos sub alis suis (Matth. XXIII, 37). Vespertiliones, idolorum monstra tenebris dedita. In propheta: Ut adoretis talpas et vespertiliones (Isai. II, 20). Sunt etiam cogitationes immundae, quae per daemones intrant. Scarabaeus, propheta: Et scarabaeus de ligno clamabit, ut putant quidam, de Domino. Locustae, populi. In Evangelio: [Col. 0751A] Esca autem ejus erat locusta (Matth. III, 4). Locustarum nomine aliquando Judaeorum populus, aliquando conversa gentilitas, aliquando adulantium lingua, aliquando per comparationem resurrectio Dominica designatur, aliquando vita praedicatorum significatur. Apis forma virginitatis, sive sapientiae. In Salomone: Vade ad apem et disce quam operatrix sit (Prov. VI, 6). Et in malam partem: in propheta: Et apis quae est in Assur (Isai. VII, 18). Et circumdederunt me sicut apes (Ps. CXVII, 12), id est, malitiosi et iracundi. Apes etiam quae mel in ore habent, et in occulto caudae vulnus, suo nomine significant omnes qui lingua blandiuntur, sed latenter ex malitia feriunt: quia loquendo dulcedinem mellis propinant, sed feriendo vulnus inferunt. Possunt etiam hoc nomine prudentium [Col. 0751B] dicta signari, ut est illud: Favus mellis sermones boni (Prov. XVI, 24). Musca, diabolus, vel minister ejus, vel spurcitiae idololatriae. In Salomone: Muscae moriturae exterminant olei suavitatem (Eccl. X, 1). Bestiae, diabolus, vel homines feri. In psalmo: Ne tradas bestiis animas confitentes tibi (Ps. LXXIII, 19). Leo, Dominus, ut Apostolus: Vicit leo de tribu Juda (Apoc. V, 5). Item in malam partem: Ne quando rapiat ut leo animam meam (Ps. VII, 3). Item: Adversarius noster diabolus quasi leo circuit (I Petr. V, 8). Leaena significat superbos vel praecipites. Pardus, diabolus, vel peccator moribus variis: in propheta: Sicut Aethiops non mutabit pellem, et pardus varietatem (Jer. XIII, 23). Elephas peccator immanis. In Regum: Et adducebant ad Salomonem simias et elephantos [Col. 0751C] (III Reg. X, 22). Ursus, diabolus, aut duces saevi, vel insidiatores. In Regnorum: Et egressi sunt duo ursi, et comederunt eos (IV Reg. II, 24), quia Vespasianus et Titus Romani imperatores Judaeos deleverunt. Cervus, Christus, vel sancti. In psalmo: Sicut cervus desiderat ad fontes aquarum (Ps. XLI, 2). Et rursus in psalm.: Montes excelsi cervis, petra refugium erinaceis (Ps. CIII, 18): nam hic vitae contemplativae dediti significantur. Lupus, diabolus vel haereticus. In Evangelio: Intrinsecus autem sunt lupi rapaces (Matth. VII, 15). Item in bonam partem: Benjamin lupus rapax (Gen. XLIX, 27), apostolum Paulum significans. Aper, diabolus. In psalmo: Exterminabit eam aper de silva (Ps. LXXIX, 14). Tigris, feminea interdum arrogantia. In libro Job secundum [Col. 0751D] Hebraeum: Tigris periit, eo quod non habuerit praedam (Job IV, 11). Monoceron, hoc est unicornis. In psalmo: Et dilectus quemadmodum filius unicornium (Ps. XXVIII, 6), id est, singularis potentiae, vel sanctorum qui teneant unicum Dei verbum. Et in aliam partem: Et a cornibus unicornium humilitatem meam (Psalm. XXI, 22). In malam partem ponitur pro quolibet superbo violento, vel unum testamentum tenente, ut Psalmista in persona passuri Domini: Libera me, Domine, a cornibus unicornium. Rhinoceron, fortis quique: vel in bonam vel in malam partem. In libro Job, secundum Hebraeum: Numquid volet rhinoceros servire tibi (Job XXXIX, 9).

Onager, eremita, vel qui remoti a turbis popularibus [Col. 0752A] versantur. In Job: Quis dimittet onagrum liberum (Job XXXIX, 5)? Potest et populus ille Judaeorum onager dici, quia sequitur in eodem libro: Et vincula ejus quis solvit vincula utique praeceptorum. Hinnulus, Christus, aut sancti, pro gratiarum varietate. In Salomone: Similis es tu, fratruelis meus, damulae, aut hinnulo cervorum (Cant. II, 9). Dama, idem quod supra. Lepus, timens Deum. In psalmo: Petra refugium leporibus et erinaciis (Ps. CIII, 18). Erinacius, idem quod supra: et erinacii gens invalida, qui fecerunt in petris domos sibi.

Vulpes, haereticus vel diabolus, vel peccator callidus. In Evangelio: Ite, dicite vulpi illi (Luc. XIII, 32). Animal, homo carnalis. In Apostolo: Animalis autem homo non percipit ea quae sunt spiritus Dei (I Cor. II, [Col. 0752B] 14). Jumentum, intellectu vel eloquio carens, interdum obedientes. In psalmo: Ut jumentum factus sum apud te (Ps. LXXII, 73), interdum luxuriosi, ut illud: Computruerunt jumenta in stercore suo (Joel. IV, 17). Equus, vir sanctus. In Abacuc: Qui ascendens super equos tuos (Abac. III, 8). Et in malam partem: Fallax equus ad salutem (Ps. XXXII, 1), irrationalis quisque. In psalmo: Nolite fieri sicut equus et mulus, quibus non est intellectus (Ps. XXXI, 9). Asinus, corpus humanum, vel populus gentilium. In Evangelio: Et adduxerunt ad Jesum asinam et pullum ejus, et eum desuper sedere fecerunt (Matth. XXI, 7). Asinorum nomine stultorum pigritia significatur, dum Moyses testatur. Non arabis in bove simul et asino (Deut. XXII, 10), hoc est, in praedicatione non conjungas prudentem [Col. 0752C] cum fatuo: simplicitas enim fidelium hoc nomine exprimitur, quam Christus regendo et praesidendo ad Hierusalem, id est, visionem pacis deducit. Unde dicitur: Agnovit et asinus praesepe domini sui (Isai. I, 3): rursus asino designatur immoderata petulantium luxuria, ut propheta: Quorum carnes sunt ut carnes asinorum (Ezech. XXIII, 20).

Asina, caro vel plebs carens Dei notitia. In Evangelio, idem quod supra. Camelus, divites rebus saeculi onusti, vel moribus distorti. In Evangelio: Facilius est camelum per foramen acus transire, quam divitem intrare in regna coelorum (Matth. XIX, 24). Cameli nomine etiam ipse Dominus significatur, ut: Liquantes culicem: camelum autem deglutientes (Matth. XXIII, 24): hoc in loco Dominus aperte designatur, [Col. 0752D] qui sponte humiliatus, infirmitatis nostrae onera sustulit, et acum punctionis, angustiasque foraminis in dolore suae passionis. Culex susurrando vulnerat, camelus autem sponte se ad suscipienda onera inclinat: liquaverunt ergo Judaei culicem, quia seditiosum latronem dimitti petierunt: camelum autem glutierunt, quia eum qui ad suscipienda nostrae mortalitatis onera sponte descenderat, exstinguere clamando conati sunt. Tauri, principes populorum. In psalmo: Tauri pingues obsederunt me (Ps. XXI, 13). Boves, apostoli, qui suscepto jugo Christi, Evangelii vomere mundum exaraverunt. In psalmo: Offeram tibi boves cum hircis (Ps. LXV, 15). Boves etiam stultorum vecordiam significant, ut recte per [Col. 0753A] Salomonem dicitur: Statimque eam sequitur, quasi bos ductus ad victimam (Prov. VII, 22): boum nomine etiam vita uniuscujusque operantis exprimitur, ut per Moysen: Non alligabis bos bovi trituranti (Deut. XXV, 4): et Dominus: Dignus est operarius cibo suo (Matth. I, 10). Vaccae, carnalibus vitiis pleni. In psalmo: Inter vaccas populorum (Ps. LXVII, 31): Vaccae etiam fideles omnes in Ecclesia designant, qui dum sacri eloquii praecepta considerant: quasi superimpositam sibi Domini arcam portant: quorum plerique foris carnalibus affectibus ligantur, sed non declinant a recto itinere: quia arcam Domini portant in mente (I Reg. VI, 12).

Vitulus, Christus, sive sancti. In psalmo: Tunc imponent super altare tuum vitulos (Ps. L, 21). Et in [Col. 0753B] aliam partem: Circumdederunt me vituli multi (Ps. XXI, 13), hoc est, lascivientes. Sues, peccatores immundi. In Epistola Petri: Et sus lota in volutabro luti (II Petr. II, 22). Arietes, apostoli, vel Ecclesiarum principes. In psalmo: Afferte Domino filios arietum (Ps. XXVIII, 1). Oves, populi fideles. In Evangel.: Oves meae vocem meam audiunt (Joan. X, 27): Pecora, simpliciores quique, minus praediti ratiocinandi subtilitate. In Salomone: Pasce animas pecorum tuorum (Prov. XXVII, 23). Hirci, peccatores, sive gentiles. In Daniele: Ecce autem hircus caprarum veniebat ab Occidente super faciem totius terrae (Dan. VIII, 5). Item in bonam partem: Offeram tibi boves cum hircis (Ps. LXV, 15). Caprae, justi interdum ex gentibus venientes. In Salomone: Capillatura tua [Col. 0753C] sicut grex caprarum, quae revelatae sunt de Galaad (Cant. VI, 4). Quemadmodum autem caprae praecipue pastum in alto quaerunt, sic et sancti mundi baptismo et poenitentia in supernis pastum desiderant; unde apostolus: Nostra conversatio in coelis est (Phil. III, 20). Capreae sunt animae efferatiores factae per vanam doctrinam philosophorum, sed jam intra Ecclesiam sanctam per sanctum Evangelium. Agni Christus, vel apostoli, aut sancti. In Evangelio: Pasce agnos meos (Joan. I, 15). Haedi peccatores, vel motus carnis. In Evang.: Haedos autem a sinistris (Matth. XXV, 33).

Talpae, idola, vel haeretici, qui non vident veritatem. In Isaia: Ut adoretis talpas et vespertiliones (Isai. II, 20). Canis, diabolus, vel Judaeus, vel gentilis. In psal.: Et de manu canis unicam meam (Ps. [Col. 0753D] XX, 21). Et in aliam partem, in Ecclesiaste: Melior est canis vivus leone mortuo (Eccle. IX, 4). Hic leonem diabolum, canem vero gentilem, vel hominem peccatorem accipiendum putant: quod ille ad fidem vel poenitentiam possit venire, ille autem non veniat. Canis item segnes praedicatores designat, ut ibi: Canes muti non valentes latrare (Isai. LVI, 10). Ranae, daemones. In Apoc.: Et vidi de ore draconis spiritus tres immundos in modum ranarum. Sunt autem spiritus daemoniorum (Apocal. XVI, 13). Item ranae, haeretici, qui in coeno vilissimorum sensuum commorantes, vana garrulitate oblatrare non desinant. Formica, providus, vel operarius. In Salom.: Vade ad formicam, o piger (Prov. VI, 6)

[Col. 0754A] Vermis, Christus pro humilitate assumpti hominis. In psalm.: Ego autem sum vermis et non homo (Ps. XXI, 7). Item in aliam partem. In Isaia: Vermis eorum non morietur (Isai. LXVI, 24), id est, sive ipse vermis, sive peccati conscientia, vel inquietudo pravae cogitationis. Aranea, humana fragilitas. In psal.: Et tabescere fecisti velut araneam animam meam (Ps. XXXVIII, 2). Telae aranearum, sunt opera temporalis concupiscentiae, quae nulla solidantur subtilitate, quae ventus rapit mortalis. Serpens, diabolus, vel maligni homines. In Evangelio: Serpentes genimina viperarum (Matth. XXIII, 33). Item in aliam partem, in Evangelio: Sicut Moyses exaltavit serpentem in deserto (Joan. III, 14); serpens significat etiam prudentes, ut ibi: Estote prudentes sicut serpentes (Mat. [Col. 0754B] X, 16). Draco, diabolus, vel apertus persecutor; in psalmo: Tu confregisti caput draconis, dedisti eum in escam populo Aethiopum (Ps. LXXIII, 14). Scorpio, diabolus, vel ministri ejus; in Evangelio: Dedi vobis potestatem calcandi super serpentes et scorpiones (Luc. X, 19). Vipera idem quod supra; in Evangelio: Genimina viperarum (Luc. III, 7).



CAPUT VI. De variis nominum appellationibus.

Homo, aut homo totus, aut mens. In Genesi: Fecit Deus hominem ad imaginem et similitudinem suam (Gen. I, 26). Et in malam partem; in psalmo: Exsurge, Domine, non confortetur homo (Ps. IX, 20), hoc est caro, vel diabolus. Nonne hominis etiam reprehensio [Col. 0754C] designatur, ut in hoc Apostoli: Cum enim sint inter vos zelus et contentio, nonne carnales estis, nonne homines estis (I Cor. III, 4)? et alibi: Inimicus homo hoc fecit (Matth. XIII, 28), id est, diabolus. Item ab Apostolo dicitur homo peccati et filius perditionis (II Th. II, 3), id est Antichristus; sed et carnis nomine homines significantur, inde est: Et videbit omnis caro salutare Dei (Luc. III, 6). Anima tam hominum quam jumentorum dicitur; ita in Job: Anima omnis vivens et spiritus universae carnis in potestate est Omnipotentis (Job XII, 10): animam rationalem hominum usque ad spiritualem intellectum sublevat, animam autem irrationabilium usque ad corporeos sensus vivificat.

Vir, spiritus, id est mens. In Apostolo: Caput [Col. 0754D] mulieris vir (I Cor. XI, 3). Item vir, in malam partem. In Genesi: Bona facie valde virgo, quam vir non cognoverat (Gen. XXIV, 16), id est diabolus, qui plerumque mentem cogitatione corrumpit. Mulier, anima, sive caro humana. In Apostolo: Caput mulieris vir. Mulier pro sexu, ut: Misit Deus Filium suum natum ex muliere, factum sub lege (Gal. IV, 4). Pro infirmitate, ut apud Sapientem: Melior est iniquitas viri quam mulier benefaciens (Eccl. XLII, 14).

Virgo, Ecclesia, vel sanctae animae. In Apostolo: Despondi enim vos uni viro virginem castam exhibere Christo (II Cor. XI, 12). Et in malam partem: Descende, sede in pulvere, virgo filia Babylonis (Isai. XLVII, 1), id est anima bonitate sterilis, quae hypocrisi vel malitia [Col. 0755A] fit confusionis filia. Rex, Dominus. In Apostolo: Rex regum, et Dominus dominantium (I Tim. VI, 15). Et in malam partem, ut de diabolo: Ipse est rex super universos filios superbiae (Job XLI, 25). Regina, Ecclesia. In psalmo: Astitit regina a dextris tuis (Ps. XLIV, 10). Et iterum regina, anima imperans corpori. Pater, Dominus. In propheta: Et ero vobis in patrem, et vos eritis mihi in filios et filias, dicit Dominus omnipotens (Jerem. XXXI, 9); et in Evangelio: Unus est enim Pater vester, qui in coelis est (II Cor. V, 18). Item de diabolo: Quia mendax est et pater ejus (Matth. XXIII, 9), Pater mendacii et omnium qui in veritate non permanserint.

Mater, Ecclesia, vel Hierusalem coelestis. In Apostolo: Illa autem quae sursum est Hierusalem, libera [Col. 0755B] est, quae est mater nostra (Joan. VIII, 44). Item qui bene loquendo fideles Christo generant et educant, matres in utroque sexu, ipso Christo teste, existunt (Gal, IV, 26). Frater, Christus, vel proximus. In psalmo: Narrabo nomen tuum fratribus meis (Ps. XXI, 23); et ipse ait: Ite, nuntiate fratribus meis (Matth. XXVIII, 10).

Soror, Ecclesia, Synagoga, vel Christi anima. In Canticis canticorum: Soror mea sponsa (Cant. IV, 9). Vir et uxor, Christus et Ecclesia, intellectus spiritalis et historia Scripturarum. In Apostolo, Viri, diligite uxores vestras, sicut et Christus dilexit Ecclesiam (Ephes. III, 25). Sponsus, Christus, ideo quod a Patre ab initio sit promissus. In psalmo: Et ipse tamquam sponsus procedens de thalamo suo (Ps. XVIII, 9). [Col. 0755C] Et in Evangelio: Qui habet sponsam sponsus est (Joan. III, 29).

Sponsa, Ecclesia, quae utique divinis sponsionibus sit promissa. In Canticis canticorum: Veni a Libano, sponsa, veni a Libano (Cant. IV, 8). Filius: populus credentium. In Apostolo: Jam non est servus, sed filius; quod si filius, et haeres per Deum (Gal. IV, 7): filius, id est, Dominus; ut ibi: quod si Filius vos liberaverit (Joan. VIII, 36).

Filia, anima fidelis? sive Ecclesia. In psalmo: Audi, filia, et vide (Ps. XLIV, 11); et in malam partem: Super filiam vagam dispone custodiam (Eccl. XLII, 11), id est, animae levitatem. Proximi, fide propinqui, et qui misericordiam impendunt inopi. In Salomone: Venite, manducate, et bibite, et inebriamini, [Col. 0755D] proximi (Cant. V, 1).

Amici, concordes in Deum. In Evangelio: Vos amici mei estis (Joan. XV, 14). Senes, consummatae justitiae. In Genesi: Et mortuus est Abraham senex et plenus dierum (Gen. XXV, 8). In Salomone: Cani sunt hominis sensus, et aetas senectutis vita immaculata (Sap. IV, 9). Et in sinistram partem, de Salomone: Cumque jam senex esset, depravatum est cor ejus (III Reg. XI, 4). Juvenes, alacres in Deum. In Epistola Joannis: Scribo vobis, juvenes, quia fortes estis; et verbum Dei in vobis manet, et vicistis Malignum (I Joan. II, 14). Et in malam partem, in Regnorum libro de Roboam: Derelicto consilio seniorum, locutus est secundum consilium juvenum (III Reg. XII, 14). Item [Col. 0756A] ibi: Vae tibi, terra, cujus rex juvenis est (Eccl. X, 16). Parvulus, mente humilis et simplex. In Evangelio: Abscondisti haec a sapientibus et prudentibus et revelasti ea parvulis (Marc. XI, 25). Et in Evangelio: Nisi efficiamini sicut parvuli, non intrabitis in regnum coelorum (Matth. XVIII, 3). Et Apostolus: Malitia parvuli estote, sensibus autem perfecti estote (I Cor. XIV, 20). Item in alteram partem; in Apostolo: Cum essem parvulus, loquebar ut parvulus (I Cor. XIII, 11). Parvulus etiam Christus intelligitur, qui se humiliavit usque ad mortem (Phil. II, 8).

Meretrix, anima peccatrix, quae, relicto coelesti viro suo, id est Christo, adulterinos de diabolo iniquitatis fructus concepit. In Jeremia: Facies mulieris meretricis facta est tibi (Jer. III, 3). Operarii, apostoli, [Col. 0756B] vel praedicatores Evangelii. In Evangelio: Messis quidem multa, operarii autem pauci (Matth. IX, 37).

Pastor, Dominus: Ego sum Pastor bonus (Joan. X, 11). Item pastor Apostolus. In Evangelio: Pasce oves meas (Joan. XXI, 17); et in malam partem: Et abiit ut pasceret porcos (Luc. XV, 15), id est, qui sunt immundis cogitationibus. Mercenarii, servientes Domino non pro amore tantum divino, sed pro temporali retributione. In Evangelio: Quanti mercenarii patris mei abundant panibus (Luc. XV, 17)? Piscatores, apostoli, vel doctores. In Evangelio: Et faciam vos fieri piscatores hominum (Matth. IV, 15). Medicus, Christus, vel doctus. In Salomone: Mansuetus vir cordis est medicus. Item, Non egent sani medico, sed male habentes (Luc. V, 31). Dives, fidelis abundans [Col. 0756C] spiritalibus bonis. In Apostolo: Quia divites facti estis in illo in omni scientia et in omni verbo (I Cor. I, 5); dives etiam Christus, ut illud: Dives in omnibus qui invocant illum (Rom. X, 10). Et in aliam partem: in Evangelio: Vae vobis divitibus (Luc. VI, 24). Pauper, humilis: in Evangelio: Et erat quidem Lazarus pauper (Luc. XVI, 24). Et iterum: Beati pauperes spiritu (Matth. V, 3). Pauper etiam est Christus, ut Apostolus: Christus egenus pro nobis factus est, cum esset dives (II Cor. VIII, 9). Et in malam partem. In psalmo: Quia pauperes facti sumus nimis (Ps. LXXVIII, 8).

Vestitus, habens baptismi vel fidei integritatem, aut justitiae indumentum. In Evangelio: Et vidit ibi hominem non vestitum veste nuptiali (Matth. XXII, 11); [Col. 0756D] et Apostolus: Omnes qui Christo baptizati estis, Christum induistis (Gal. III, 27). Nudus, carens Baptismi sacramento [Forte vestimento], vel divino adjutorio, vel bonis operibus. In Apocalypsi: Tu autem nudus et miser (Apoc. III, 17). Et in bonam partem. In Evangelio: Et rejecta, inquit, sindone nudus profugit ab eis (Marc. XIV, 52), id est nudus terrena facultate.

Vivi, justi. In psalmo, Placebo Domino in regione vivorum (Ps. CXIV, 9). Et in alteram partem; in Salomone: Et laudavi magis mortuos quam viventes (Eccl. IV, 2). Mortui, peccatores, vel infideles. In Evangelio: Sine mortuos sepelire suos mortuos (Matth. VIII, 22). Et in bonam partem: Beati mortui qui in Domino moriuntur (Apocal. XIV, 13). Item: Mortui estis, [Col. 0757A] et vita vestra abscondita est cum Christo in Deo (Coloss. III, 3).

Cadavera, infidelium corpora. In propheta: Et impleam vallem Josaphat cadaveribus mortuorum. Item in aliam partem: Posuerunt cadavera servorum tuorum (Ps. LXXVIII, 2). Item, illud: Videbunt cadavera virorum, qui increduli fuerunt projecta (Isai. LXVI, 24). Sepulcrum, corpus peccatoris, mortuam vitiis animam intrinsecus retinens. In Evangelio: Similes estis sepulcris dealbatis, quae a foris parent hominibus speciosa, intus vero plena sunt ossibus mortuorum (Matth. XXIII, 27). E diverso dicit propheta de sepulcro Domini: Et erit sepulcrum ejus gloriosum (Isai. XI, 10).



CAPUT VII. In interiori homine.
[Col. 0757B]

Interior homo, anima rationalis. In Apostolo: In interiori homine habitare Christum per fidem in cordibus vestris (Eph. III, 16).

Caput ejus, Christus. In Aposto o: Caput viri Christus (I Cor. XI, 3).

Vertex, summitas justitiae. In Salomone: Coronam enim gratiarum accipiet tuus vertex (Prov. IV, 9). Item in aliam partem: Verticem capilli perambulantium in delictis suis (Ps. LXVII, 22), id est, summa nequitia. Capilli, ornatus justitiae vel sensus. In Evangelio: Vestri autem et capilli capitis omnes numerati sunt (Matth. X, 30).

Collum, sancta Scriptura, ut in Canticis: Collum tuum sicut turris Libani, ex quo pendent mille clypei [Col. 0757C] omnis armatura fortium (Cant. IV, 4), id est, testimonia sanctarum Scripturarum, alias superbia: Ut filiae Sion ambulaverunt extento collo (Isai. III, 16). Cervix, superbia, ut: Dura cervice (Act. VII, 51). Oculi, intellectus fidelis et simplex. In Evangelio: Vestri autem beati oculi qui vident (Matth. XIII, 16); et alibi: Oculi sapientis in capite ejus, id est, intellectus in corde prudentis (Eccl. II, 14). Et in malam partem; in Evangelio: Si oculus tuus nequam fuerit (Matth. VI, 23). Aures obedientia fidelis. In Evangelio: Et aures vestrae quae audiunt (Matth. XIII, 16). Nares, spiraculum fidei, bonarumque virtutum. In Job: Et spiritus Divinus in naribus meis (Job XXVII, 3). Item: Nasus tuus sicut turris quae est in clibano (Cant. VII, 4). Et in malam partem: De naribus ejus [Col. 0757D] procedit fumus (Job XLI, 11), id est, diaboli. Fauces judicium intellectus. In libro Job: Et fauces meae nonne sapientiam meditantur? Et in malam partem: Raucae factae funt fauces meae (Ps. LXVIII, 4). Os, sermo ipse. In psalmo: Os justi meditabitur sapientiam (Ps. XXXVI, 30).

Lingua, idem quod supra. In psalmo: Et lingua ejus loquetur judicium (Ibid.), vel Scriptura, ut: Lingua mea calamus scribae (Ps. XLIV, 2). Dentes, sancti praedicatores, qui recte praecipiunt, et quemadmodum praecipiunt, ita vivunt ut hoc sponsae dictum: Dentes tui sicut greges tonsarum ovium, quae ascenderunt de lavacro, quae omnes pariunt geminos, et sterilis non est in eis (Cant. IV, 2). Item interiores sensus [Col. 0758A] ut per Jeremiam (Thren. III, 16): Fregit ad numerum dentes meos; dentes enim, singula quae cogitant quasi manducant, et comminuunt, et ad ventrem memoriae transmittunt. A xillae quae sunt initia brachiorum, significant bonorum operum exordium, quas non movisse pigro, sic imputat Scriptura: Abscondit piger manum suam sub axilla (Prov. XIX, 24).

Humeri, fortitudo portantis; propheta de Domino crucem portaturo: Potestas super humerum ejus (Isai. IX, 6). Manus, opus. In psalmo: Et lavi inter innocentes manus meas (Ps. XXV, 6); et potestas, ut: Manus tuae fecerunt me (Ps. CXVIII, 73). Dextera, opera bona. In Evangelio: Nesciat sinistra tua quid faciat dextra tua (Matth. VI, 3). Sinistra, opera non bona, ut supra. Dextra etiam vita aeterna, sinistra autem praesens, [Col. 0758B] ut illud: Laeva ejus sub capite meo, et dextra illius amplexabitur me (Cant. II, 6).

Pectus, arcanum intelligentiae. In Evangelio: Discumbebat autem super pectus Domini discipulus, quem Jesus amabat plurimum (Joan. XIII, 23). Venter, capacitas rationis. In Habacuc: Venter meus turbatus est in me (Hab. III, 16). Venter etiam, mens, ut Jeremias: Ventrem meum doleo (Jer. IV. 19), quod de spiritali et non corporeo ventre dixit, adjungit: Sensus cordis mei conturbati sunt (Ibid.). Et Dominus in Evangelio: Qui credit in me, flumina de ventre ejus fluent aquae vivae (Joan. VII, 38). Renes, interiora sensus. In psalmo: Insuper et usque ad noctem increpuerunt me renes mei (Ps. XV, 7). Nihil occultius in homine quam cor et renes; unde Scriptura: [Col. 0758C] Scrutans corda et renes Deus (Ps. VII, 10).

Lumbi, fortitudo animi. In Apostolo: Accingite lumbos mentis vestrae (Eccl. VI, 14), et luxuria, ut in Evangelio: Sint lumbi vestri praecincti (Luc. XII, 35), et in Job: Accinge sicut vir lumbos tuos (Job. XXXVIII, 3). Umbilicus, appetitus concupiscentiae. In Job: Et virtus ejus sub umbilico ventris (Job. XL, 11); id est, quod feminae genitalia per hoc significet, sic in lumbis virorum. Adeps, pinguedo gratiae divinae, vel saturitas supernae sapientiae. In psalmo: Sicut adipe et pinguedine repleatur anima (Ps. XXVI, 6). Item in malam partem, adeps, crassitudo malitiae. In psal.: Adipem suum concluserunt (Ps. XVI, 10).

Ossa, firmitas animi. In psalm.: Omnia ossa mea dicent, Domine, quis similis tibi (Ps. XXXIV, 10)? Et [Col. 0758D] in malam partem; in Job: Ossa ejus velut fistula aeris (Job XL, 13). Item, fraudulenta consilia ministrorum Antichristi, ut in psal.: Deus dissipavit ossa illorum qui hominibus placent (Ps. LII, 6). Medullae, infusio charitatis et aliarum virtutum, ut in psal.: Holocausta medullata offeram tibi (Psal. LXV, 15). Viscera, affectus pietatis et misericordiae. In Apostolo: Si qua viscera miserationis (Phil. II, 1). Et in alteram partem; in Actibus apostolorum de Juda: Et diffusa sunt omnia viscera ejus (Act. I, 18). Pellis signum mortalitatis. In Genesi: Et fecit eis tunicas pelliceas (Gen. II, 21). Cutis, illi qui solis exterioribus intenti, interius marcescunt. Pili, vitae veteris cogitationes, qui sunt incidendi, unde per Moysen praecipitur: [Col. 0759A] Levitae radant omnes pilos carnis suae (Num. VIII, 7). Sanguis, operatio carnalis; in psal.: Libera me de sanguinibus, Deus, Deus salutis meae (Psal. L, 16). Et item: Caro et sanguis regnum Dei non possidebunt (I Cor. XV, 50). Et Isaias: Sanguis sanguinem tetigit (Ose. IV, 2). Item in bonam partem, ut Apostolus: Et sanguis Jesu Christi emundat nos ab omni peccato (Heb. IX); caro, homo exterior. In Apostolo: Caro enim concupiscit adversus spiritum, spiritus autem adversus carnem (Gal. V, 17). Caro juxta naturam, ut: Hoc nunc os ex ossibus meis, et caro de carne mea (Gen. II, 23), et ibi: Verbum caro factum est (Joan. I, 14). Unde Apostolus: Vos autem in carne non estis, sed in spiritu (Rom. VIII, 9). Item caro juxta culpam, ut: Non permanebit spiritus meus [Col. 0759B] in hominibus istis, quia caro sunt (Gen. VI, 3). Genua confessio humilitatis. In Cantic., Et nunc flecto genua cordis mei (Eph. III, 14), et in psalmo: Genua mea infirmata sunt a jejunio (Ps. CVIII, 24). Aliquando virtus fidei: in propheta: Reliqui mihi septem millia virorum, qui non curvaverunt genua ante Baal (III Reg. XXXIX, 18). Pedes, cursus vitae, vel stabilitas mentis, vel fidei. In psalmo: Stantes erant pedes nostri (Ps. CXXI, 2). Et in malam partem; in propheta: Cur claudicatis utroque pede (III Reg. 21). Et, Veloces pedes eorum ad effundendum sanguinem (Ps. XIII, 3). Calcaneum, supplantatio vitiorum. In Genesi: Ipse tuum observavit caput, et tu illius calcaneum (Gen. III, 15). Item, terminus actionis, ut in psalmo: Ipsi calcaneum meum observabunt (Ps. LV, [Col. 0759C] 7). Gressus, profectus operum. In psal.: Perfice gressus meos in semitis tuis (Ps. XVI, 5). Vestigia, signa virtutum. In psalmo: Ut non moveantur vestigia mea. Et in alteram partem, in Salomone: Et transiet vita (impiorum) tamquam vestigium maris. Stola, indumentum baptismi vel fidei. In Evangelio: Cito proferte stolam primam (Luc. XV, 22). Cilicium, poenitentiae testimonium. In Evang. Olim in cinere et cilicio poenitentiam egissent (Matt. XI, 21). Cingulum, spiritalis operis accinctus. In psalmo: Et praecinxisti me laetitia (Ps. XXIX, 12). Zona, cordis munditia. Apostolus: Praecincti circa lumbos zonis aureis (Apoc. XV, 6). Calciamenta, praeparatio pacis. In Apostolo: Calciati pedes in praeparationem Evangelii pacis. Arma interioris hominis, in Apostolo: [Col. 0759D] Induti loricam justitiae, et scutum fidei, et galeam salutis, et gladium spiritus, quod est Verbum Dei (Eph. VI, 15).



CAPUT VIII. De his quae in usu atque in medio habentur.

Panis, Christus, vel sermo Dei. In Evangelio: Ego sum panis vivus (Joan. VI, 41); et alibi: Mittamus lignum in panem ejus (Jer. XI, 19): id est, crucem in corpus ejus, et panis quemadmodum doctrinam, ita et malam significat, ut ibi: Panis absconditus suavior (Prov. IX, 17). Vinum idem quod supra. in Salom.: Et bibite vinum quod miscui vobis (Prov. IX, 5). Vinum etiam securitatem rectitudinis significat, ut: Infundens oleum et vinum (Luc. X, 34); ut [Col. 0760A] per vinum mordeantur vulnera, per oleum foveantur. Oleum, misericordia, vel Spiritus sanctus. In psal., In oleo sancto meo linivieum (Ps. LXXXVIII, 21). In aliam partem: Oleum autem peccatoris non impinguet caput meum (Ps. CXL, 5), id est, adulatio. Porcina, peccata. In psalm., Saturatus sum porcina. Azymum, sinceritas cordis, sine fermento malitiae. In Apostolo: In azymis sinceritatis et veritatis (I Cor. V, 8). Ovum, spes certa fidelium. Item in malam partem: Qui comederit de ovis eorum morietur (Isai. LIX, 5), de improbis et male doctis. Similago, puritas mentis, et fortitudo charitatis. In Levitico: Si autem anima offert munus sacrificium Deo, similago sit munus ejus (Lev. II, 1). Subcineritium humilitatis oblatio. In Genesi: Festinanter consperge tres mensuras [Col. 0760B] similaginis, et fac subcineritios (Gen. XVIII, 6). Et in malam partem: Factus est Ephraim subcineritius (Ose. XVIII, 6). Lac, mentis sinceritas. In Epistola Petri: Rationabiles sine dolo lac concupiscite (I Petr. II, 2). Item in aliam partem, de rudibus in Ecclesia: Lac vobis potum dedi, non escam; nondum enim poteratis (I Cor. III, 2). Hic lac exiguitas sensus. Lac coagulatum, vitiis concretum. In psal.: Coagulatum est sicut lac cor eorum (Ps. CXVIII, 70). Sal, condimentum sapientiae. In Evang.: Vos estis sal terrae (Matth. V, 13), et habete sal in vobis (Mar. IX, 49). Mel, dulcedo praeceptorum Dei. In psal.: Quam dulcia faucibus meis eloquia tua, Domine, super mel et favum ori meo (Ps. CVIII, 103). Item aliter, in Salomone: Inveniens mel, manduca quod satis est, ne [Col. 0760C] forte satiatus evomas (Prov. XXV, 18), id est, altiora te ne quaesieris (Eccli. III, 22). Fel, amaritudo malitiae. In psalmo: Dederunt in escam meam fel (Ps. LXVIII, 22).

Acetum, asperitas corruptae mentis. In psalmo: Et in siti mea potaverunt me aceto (Ps. LXVIII, 22). Item acetum, correptio doctorum, unde Salomon: Acetum in nitro qui cantat carmina corde pessimo (Prov. XXV, 20). Pix, inquinamentum et nigredo delictorum. In Salomone: Qui tangit picem, inquinabitur ab ea (Eccl. XIII, 1). Sicera, confectio quaedam malitiae et nequitiae. In Evangelio: Vinum et siceram non bibet (Luc. I, 15). Calix, Domini passio. In psalmo: Calicem salutaris accipiam (Ps. CXV, 13). Et ipse Dominus: Pater, transfer calicem hunc a me (Mar. XIV, [Col. 0760D] 36). Et in malam partem: Calix aureus Babylonis (Jerem. LI, 7). Merum, sinceritas judicii aut veritatis, vel calor fidei. In psalmo: Vini meri plenus mixto (Ps. LXXIV, 9). Fex, ultimum judicii. In psalmo: Verumtamen fex ejus non est exinanita. Item, illi qui secure in peccatis quiescunt; unde propheta: Requievit in fecibus suis (Jerem. XLVIII, 11). Cibus, sermo vel voluntas Domini. In Evangelio: Meus cibus est ut faciam voluntatem ejus qui me misit Patris (Joan. IV, 34). Potus, idem quod supra. In psalmo: Et torrente voluptatis tuae potabis eos (Ps. XXXV, 9), id est Spiritu sancto. Et Psalmista: In compungendo potum meum cum fletu temperabam (Ps. CI, 10). Item in aliam partem: Non est regnum Dei esca et potus [Col. 0761A] (Rom. XIV, 17). Promptuaria, cordis receptacula. In cantico Deuteronomii: In promptuariis eorum timor. Pera, victus sollicitudo, et impedimenta saeculi. In Evangelio: Non peram in via (Matt. 10, 9). Sacculus thesaurizatio in Deo. In Evangelio: Facite vobis sacculos qui non veterascant (Luc. XII, 33). Et in aliam partem: Sacculum communem possideamus (Prov. I, 14), id est, avaritiam. Pecunia, verba divina. In Evangelio: Oportuit ergo te mittere pecuniam meam numulariis (Mat. XXV, 27). Et sapientia, unde Salomon: Sapientia occulta et thesaurus invisus, quae utilitas in utrisque (Eccl. XX, 32). Vellus, populus. In psalmo: Et descendit tamquam pluvia in vellus (Ps. LXXI, 6). Linum, spiritalis fortitudo, vel candor, vel subtilitas Scripturarum. In Exodo: Porro filiis Aaron [Col. 0761B] tunicas lineas parabis (Exod. XXVIII, 30). Item in malam partem: Non indues vestem ex lana linoque contextam (Deut. XXII, 11). Utres, vasa humani corporis. In Evangelio: Vinum novum in utres novos mitti debet (Luc. V, 38). Farina, opus bonum, vel scientia. In Evangelio: Abscondit mulier in farinae sata tria (Luc. XIII, 21). Item in malam partem: vanas cogitationes, ut propheta: Tolle molam et mole farinam (Isa. XLVII, 2). Mola, vitae conversatio. In Evangelio: Duae molentes in mola (Matth. XXIV, 41). Possunt et duo testamenta lapides molae significare, per quos labore disserentium triticum veteris Instrumenti in farinam Evangelii convertatur.

Haec igitur nomina cum in textu sacrae lectionis occurrunt, ita vel maxime ut exprimuntur apertioribus [Col. 0761C] accipienda traduntur, licet in diversas plerumque significationes pro persona vel tempore vel loco exeant, atque in figuras locis congruas pro ratione allegoricae interpretationis erumpant. Nam et abyssus intelligitur, sicut supra diximus, profunditas Scripturarum, et item abyssus aquae immensitas: Et rupti sunt fontes abyssi magnae (Gen. VII, 11). Item abyssus, ineffabilia judicia Dei. In psalmo: Judicia tua abyssus multa (Ps. XXXV, 7). Item abyssus, infernus: Aut quis descendit in abyssum (Rom. X, 7)? id est, Christum de mortuis revocat. Item abyssus, corda hominum facinoribus tenebrosa: Abyssus dixit: Non est mecum (Job XXVIII, 14), id est, sapientia. Ignis, sicut superius memoravimus, accipitur Spiritus sanctus, ut Paulus: Deus noster ignis consumens est [Col. 0761D] (Heb. XII, 29). Et iterum, ignis charitas circumsepta ejus, circumsepta ignis flammae ejus. Ignis, tribulatio. In Psalterio: Igne nos examinasti, sicut igne examinatur argentum (Ps. LXV, 10, 11). Item: transivimus per ignem et aquam. Ignis, ira: Et consumam eos in igne irae meae, ait Dominus. Ignis, voluptas: Omnes adulterantur sicut clibanus corda eorum. Item ignis, mentis malitia; ut: Tunc ignis adversarios consumit (Heb. X, 27). Item virtus charitatis, ut: Currus Dei flamma ignis, rotae ejus ignis accensus (Dan. VII, 9). Umbra, ut indicavimus, significatur protectio divina. Item umbra aliquando, peccata: Sedentes in tenebris et in umbra mortis (Ps. CVIII, 10). Umbra aliquando poena, in Job: Umbra mortis et [Col. 0762A] nullus ordo (Job. X, 22). Et quia umbra non longe est ab ea re cujus est umbra, ita et mors non longe est a poena quae infert mortem. Umbra aliquando est delectatio peccatorum; in Job de diabolo: Sub umbra dormit in secreto calami in locis humentibus (Job XL, 16). Et rursus species aliquae specie una res multas significant.

Duo testamenta, eo quod hic duo illi lapides molares possint significare, memoravimus. Et item duo testamenta, duo Cherubin, in Exodo (Exod. XXV, 20); duo animalia, in Habacuc; duae petrae, in Exodo (Exod. XVII, 6) et in Canticis canticorum (Cant. II, 14), quarum velamento, sponsa et Moyses proteguntur; duo montes aenei, in Zacharia, de quorum frutetis myrtinis, et obscura opacitate egrediuntur quadrigae [Col. 0762B] cum equis rufis, nigris, albis et variis (Zach. VI, 1). Sed has tam multimodas significationes in singulis prosequi nominibus, non solum laboris immensi, verum etiam impossibile arbitrati sumus. Nunc ergo ad eum interpretationis modum atque ordinem, quem paululum pro necessitate disputandi interrupimus, revertamur.

Cophini, apostoli. In Evangel.: Et tulerunt reliquias duodecim cophinos fragmentorum plenos (Mat. XIV, 20). Item in aliam partem: Manus ejus in cophino servierunt (Ps. LXXX, 7), id est, in servitute, vel tribulatione, quam Aegyptii intulerunt.

Cathedra, doctrina. In psalmo: et in cathedra seniorum laudent eum (Ps. CVI, 32). Item in aliam partem: Et in cathedra pestilentiae non sedit (Ps. I, 1), [Col. 0762C] id est, in doctrina haereticorum. Scabellum, humiliatorum subjectio. In psalmo: Donec ponam inimicos tuos scabellum pedum tuorum (Ps. CIX, 1). Item, humanitas Christi, ut in psalmo: Adorate scabellum pedum ejus (Ps. XCVIII, 5). Statera, aequitas, vel divinae gubernationis potentia. In Isaia: Et libravit in pondere montes, et colles in statera (Isa. XL, 12).

Cinis, humanae fragilitatis inanitas. In Salomone: Quid superbis, terra et cinis (Eccl. X, 9)? Olla, prosapia. In psalmo: Moab olla spei meae (Ps. LIX, 10), id est, quod de Ruth Moabitide Christi secundum carnem prosapia descenderit. Item in aliam partem, olla, tribulationis excoctio; in propheta: Et vidi ollam succensam a facie aquilonis (Jerem. I, 13). Lampades, animae justitia fulgentes. In Evangelio: Et [Col. 0762D] paraverunt lampades suas (Matt. XXV, 7). Item, claritas miraculorum, vel verba praedicatorum, quae stulti contemnunt, ut Job: Lampas contempta apud cogitationes stulti (Job XII, 5). Tenebrae delectationes vel doctrinae pravae, ut in psalmo: In tenebris ambulant (Ps. LXXXI, 5). Item, occulta judicia Dei, ut in psal.: Posuit tenebras latibulum suum (Ps. XVII, 12). Item, castigatio vel adversitas, ut Isaias: Ego Dominus formans lucem, et creans tenebras (Isa. XLV, 7). Lucerna, Ecclesia, vel anima. In Evangelio: Sint lumbi vestri accincti et lucernae ardentes (Luc. XII, 55). Aliquoties lucernae, opera bona: Sic luceat lumen vestrum, ut videant opera vestra bona (Matth. V, 16). Modius, corpus humanum, vel legis littera, vel populus [Col. 0763A] Judaeorum. In Evangelio: Nemo accendit lucernam, et ponit eam sub modio (Matth. V, 15). Item, justum judicium vel mentis libratio in Dei et proximi aequa libratione. Unde Moyses: Justus sit tibi modius (Lev. XIX, 36). Candelabrum, Ecclesia, vel corpus Domini, aut sancta Scriptura. In propheta: Et vidi a dextris altaris candelabra duo ardentia (Zach. IV, 2, 3). Mensa, altare, vel refectio spiritalis. In psalmo: Parasti in conspectu meo mensam (Ps. XXII, 5). Clavis, adapertio scientiae spiritalis. In Luca: Vae vobis, legis peritis, quia tollitis clavem scientiae: ipsi non introistis, et eos qui introibant, prohibuistis (Luc. XI, 12)! Item claves, justitiae, misericordiae, pietatisque virtutes. In Evangelio: Tibi dabo claves regni coelorum (Matth. XVI, 19). Clavi, timor Dei, ut in psalmo: Confige timore tuo [Col. 0763B] carnes meas (Ps. CXVIII, 120). Item clavi, scientiae fortis doctores, ut Salomon: Verba sapientum ut stimuli et clavi in altum defixi (Eccl. XII, 11). Serae, repagula adversus impios divinorum praeceptorum. In psalmo: Quoniam confortavit seras portarum tuarum (Ps. CXLVII, 12). Ascia vel dolabrum, pravorum persecutio. In psalmo: In bipenne et ascia dejecerunt eam (Ps. LXXIII, 6). Bipennis, geminata afflictio, in psalmo, ut supra. Framea, anima justi, ut abundent ergo justi et effundetur framea. Item mors, ut in psalmo: Erue a framea, Deus, animam meam (Ps. XXI, 21). Gladius, verbum Dei. Apostolus enim: Gladius spiritus, quod est verbum Dei (Eph. VI, 17). Item lingua falsi testis, ut in psalmo: Dentes eorum arma et sagittae, et lingua eorum gladius acutus (Ps. LVI, 5). [Col. 0763C] Navis, Ecclesia. In Evangelio: Navicula multis in medio mari jactabatur fluctibus (Matth. XIV, 24). Solet et homo navicula dici, ut nautae cogitationes hominum gubernantes advertantur. Retia, praedicatio. In Evangel.: Et mitte retia in capturam (Luc. V, 4). Trabes, peccatum gravius. In Evangel.: Ejice primum trabem de oculo tuo (Matth. VII, 5). Festuca, peccatum levius. In Evangel.: Et videbis tunc ejicere festucam de oculo fratris tui.

Laquens, dolus. In psalmo: Laqueum paraverunt pedibus meis (Ps. LVI, 7). Funes, sors, vel haereditas. In psalmo: Funes ceciderunt mihi in praeclaris (Ps. XV, 6). Item funes, peccata: Vae qui trahitis peccata velut funem longum (Isai. V, 18). Et iterum: Funes peccatorum circumplexi sunt me (Ps. CXVIII, 61). Rota, [Col. 0763D] orbis, aut vita humana. In psalmo: Vox tonitrui tui in rota (Ps. LXXVI, 19). Item: Deus meus pone illos ut rotam (Ps. LXXXII, 14), id est, volubiles, vel instabiles effice in malitia sua. Item, utrumque testamentum, ut est apud Ezechielem (Ezech. I, 16). Spongia, cava infidelitas Judaeorum. In Evangel.: Illi autem spongiam plenam aceto, hyssopo circumponentes obtulerunt ori ejus (Joan. XIX, 29). Scala, sanctorum profectus. In Genesi: Viditque in somnis scalam stantem super terram, et cacumen illius tangens coelos, angelos quoque Dei ascendentes et descendentes super eam (Gen. XXVIII, 12). Scopae, cura superstitionis per vanam gloriam. In Evangel.: Et veniens invenit vacantem, scopis mundatam et ornatam (Matth. XII, 4). [Col. 0764A] Stuppae, coetus malignantium per vitia et peccata, ut propheta: Stuppae collectae synagoga peccantium (Eccl. XXI, 10). Margarita, doctrina evangelica, vel spes regni coelorum. In Evangel.: Inventa autem una pretiosa margarita, abiit, et vendidit omnia quae habuit, et emit eam (Matth. XIII, 46).

Annulus, signaculum fidei. In Evang.: Et date annulum in manum ejus (Luc. XV, 22). Item de hoc in psalmo: Signatum est super nos lumen vultus tui, Domine. Chlamys, laudis ornatus. In Salomone: Chlamydes fecit viro suo (Ps. IV, 7), id est, vestimentum, quod de duobus coloribus, tamquam de duobus testamentis confectum sit (Prov. XXXI, 22). Aurum, interior Scripturarum intellectus. In psalmo: Et posteriora dorsi ejus in specie auri (Ps. LXVII, 14). Item, [Col. 0764B] Christi divinitas, ut in Canticis sponso dicitur: Caput ejus aurum optimum (Cant. V, 11). Item splendor supernae civitatis Jerusalem, quam Joannes se vidisse testatur: Ipsa vero civitas aurum mundum (Apoc. XXI, 18). Item, sapientia, ut Salomon, Thesaurus desiderabilis requiescit in ore sapientis. Item, splendor sanctitatis, quem subito commutatum Jeremias deplorat: Quomodo obscuratum est aurum, mutatus est color optimus (Thr. IV, 1).

Argentum, eloquia divina, sive intellectus litterae, vel historiae. In psalmo: Eloquia Domini, eloquia casta, argentum igne examinatum (Ps. XI, 7). Item in malam partem: Aurum et argentum eorum aeruginavit (Jac. V, 3). Scotia, spuma, vel rubigo, quam in fornace deponit argentum, tales erunt peccatores, [Col. 0764C] cum eos gehennae caminus acceperit. Lapides pretiosi, apostoli, vel sancti, sive opera ipsa virtutum. In Apocalypsi: Fundamenta muri civitatis omnia lapide pretioso ornata (Apoc. XI). Aes, vanitas, vel inanitas fidei. In Apostolo: Factus sum velut aes sonans (I Cor. XIII, 1). Item in aliam partem: Posuisti ut arcum aereum brachia mea. Hic aereum, fortem, vel firmum. Ferrum, tribulatio, vel homo ipse. In psalmo: Ferrum pertransiit animam ejus (Ps. CIV, 18). Plumbum, pondera peccatorum. In propheta: Et vidi iniquitatem super talentum plumbi. Fictile, fragilitas carnis. In Apostolo: Habemus thesaurum hunc in vasis fictilibus (II Cor. IV, 7).



CAPUT IX. De variis verborum significationibus, quae per Infinitivum dicuntur.
[Col. 0764D]

Aedificare, bona opera facere, vel bene docere. In Apostolo: Si quis autem aedificat supra fundamentum hoc, aurum, argentum, lapides pretiosos (I Cor. III, 12), id est, opera diversarum virtutum.

Destruere, mala opera exercere, vel male docere. In Salomone: Unus aedificans, et unus destruens (Eccl. XXXIV, 28). Mundare, vitiis expurgare. In Evangelio: Tetigit eum Jesus, dicens, volo, mundare, et confestim mundata est lepra ejus (Matth. VIII, 3). Stare, fide consistere. In Apostolo: State in fide (I Cor. XVI, 13). Ambulare, ad Deum tendere. In psalmo: Et ambulabam in latitudine (Ps. CXVIII, 45). Sedere, in Deo humiliter quiescere. In Evangelio: Vos autem sedete [Col. 0765A] in civitate (Luc. XXIV, 49). Jacere, aut vitiis, aut tentationibus succumbere. In Evangel.: Et invenit eam jacentem in lecto (Marc. VII, 30). Currere, in operibus bonis properare. In Apostolo. Sic currite ut comprehendatis (I Cor. IX, 24).

Vigilare, custodiam cordis adhibere, vel in Deum resurgere. In psalmo: A vigilia matutina usque ad noctem (Ps. CXXIX, 6). Et Apostolus: Evigitate juste, et nolite peccare (I Cor. XV, 34). Item alibi: Vigilate, state in fide, viriliter agite (I Cor. XVI, 13). Dormire, post transitum apud Deum requiescere. In psalmo: Numquid qui dormit, non adjiciet ut resurgat (Ps. XL, 9)? Et aliter, dormire, peccatorum sopore torpescere. In Apostolo: Surge, qui dormis (Eph. V, 14). Erubescere in malo optimum, in bono pessimum; [Col. 0765B] unde dicitur: Est confusio adducens peccatum, et confusio adducens gloriam (Eccl. IV, 25).

Ascensus, profectus in Deum: In psalmo: Ascensus in corde ejus (Ps. LXXXIII, 6). Descensus, defectus a Deo. In Evang.: Homo quidam descendebat ab Hierusalem in Jericho (Luc. X, 30). Via, Christus. In Evang.: Ego sum via, veritas et vita (Joan. XIV, 6). Et aliter, via vita hominis. In psalmo: Vias meas enuntiavi, et exaudisti me (Ps. CXVIII, 26). Et Salomon: Comedent fructum viarum suarum (Prov. I, 3).

Speciosa, vitiorum illecebris dilata. In Evangelio: Lata porta et spatiosa via, quae ducit ad perditionem (Matth. VII, 13). Arcta, districta, vel tribulationibus pressa, quae ducit ad vitam. In Evangelio: Quam angusta porta et arcta via quae ducit ad vitam (Ibid.).

[Col. 0765C] Directa, praeceptis Dei ordinata. In Isaia: Rectas facite semitas ejus (Isai. XL, 3). Prava, a Dei praeceptis devia. In Isaia: Et erunt prava in directa, et aspera in vias planas (Ibid.). Plana, obedientia praeceptorum exaequata. In Isaia, ut supra. Aspera, inobedientiae asperitate horrida, ut supra. A dextris, a parte justitiae. In Evangelio: Statuet quidem oves a dextris, haedos autem a sinistris (Marc. XXV, 33). A sinistris, a parte injustitiae. In Evangelio, ut supra. Fovea, dolus, vel lapsus in mortem. In psalmo: Foderunt ante faciem meam foveam (Ps. LVI, 17). Puteus, diabolus, vel infernus. In psalm.: Neque urgeat super me puteus os suum (Ps. LXVIII, 16). Et in bonam partem; in Genesi: Ad puteum juramenti (Gen. XLVI, 1), id est, ad aquam fidei. Item, initium fidei, ut in Canticis: [Col. 0765D] Fons hortorum fons aquarum viventium (Cant. IV, 15). Fons, Christus, ut in psalmo: Sitivit anima mea ad Dominum fontem vivum (Ps. XLI, 3). Item, dona Dei, ut in psalmo: Et apparuerunt fontes aquarum (Ps. XVII, 16). Item in malam partem, perversorum dogmatum doctores, et iniqua agentes, ut Petrus: Hi sunt fontes sine aqua (II Petr. II, 17). Torrens, tentationum vis mentem impellens, ut in psalmo: Torrentem pertransivit anima nostra (Ps. CXXIII, 5). Item, frigus peccatorum, a quo David liberari desiderans ait: Converte, Domine, captivitatem nostram, sicut torrens in austro (Ps. CXXV, 6). Sanitas, mentis integritas; in psalmo: Clamavi ad te, et sanasti me (Ps. XXIX, 3). Languor, vitiorum morbus; in psalmo: Qui [Col. 0766A] sanat omnes languores tuos (Ps. CII, 3). Et in Evangelio: Ipse languores nostros tulit (Isai. LIII, 4). Lepra, peccatorum contaminatio. In Evangelio: Et confestim mundata est lepra ejus (Matth. VIII, 3).



CAPUT X. De Hierusalem, vel adversis ejus.

Hierusalem, Ecclesia vel anima. In psalmo: Lauda, Hierusalem (Ps. CXLVII, 12). Et notandum, quod quaecumque in Ecclesia generaliter conveniunt, haec ad animam referri possunt. Sion, idem quod supra. In psalmo: Lauda Deum tuum, Sion (Ibid.). Filii Sion, filii Ecclesiae. In psalmo: Et filii Sion exsultaverunt super regem suum (Ps. CXLIX, 2). Filiae Hierusalem, idem ut supra: id est, animae coelesti vitae [Col. 0766B] deditae. Alias filiae sunt infernae animae, ut in libro Sapientiae: Filiae tibi sunt, serva corpus illarum (Eccl. VII, 26). Tabernaculum, corpus Domini, vel Ecclesia. In psalmo: In sole posuit tabernaculum suum (Ps. XVIII, 6). Item, coelestis patria, ut in psalmo: Ingrediar in locum tabernaculi (Ps. XLI, 5).

Arca, caro Dominica, vel corda sanctorum Deo plena. In psalmo: Tu et arca sanctificationis tuae (Ps. CXXXI, 8). Item, arca, Ecclesia, intra quam salvanda clauduntur. In Genesi: Remansit autem solus Noe, et qui cum eo erant in arca (Gen. VII, 23).

Tabulae lapideae duae, ut puto, propter testamenta duo, vel propter duo praecepta dilectionis Dei et proximi. In Exodo: Et dixit Dominus ad Moysen: Excide tibi duas tabulas (Exod. XXXIV, 1). Lex, praecepta [Col. 0766C] divina. In psalmo: Lex Domini immaculata (Ps. XVIII, 8).

Chirographum, conscriptio hominis peccatoris cum diabolo per manum iniquitatis. In Apostolo: Chirographum peccati quod erat contrarium nobis (Coloss. II, 14).

Pactum, confoederatio gratiae divinae cum homine. In psalmo: Vidi non servantes pactum. Testamentum, confirmatio voluntatis divinae. In propheta: Et confirmabo testamentum meum super domum Juda (Heb. VIII, 8). Stylus ferreus (Job. XIX, 24), fortis sententia divini verbi.

Praeputium, vita gentilis. In Apostolo: In praeputio aliquis vocatus est, non circumcidatur (I Cor. VII, 18), id est, etiam qui ex gentibus ad fidem Christi [Col. 0766D] venit, corpore non circumcidatur.

Circumcisio, exspoliatio vitiorum. In Apostolo: Circumcisi estis circumcisione non manu facta, in exspoliatione corporis carnis (Coloss. II, 11). Cornu, fortitudo, vel regnum. In I Regnorum: Et exaltavit cornu Christi sui (I Reg. II, 10). Purpura, martyrii species per cruorem. In Exodo: Omnis qui percipit corde, afferet initia Domino, aurum, argentum, aeramentum, hyacinthum, purpuram, coccum netum et byssum (Exod. XXXV, 5).

Fimbriae, verba fidei diligenter retinenda, ut in psalm.: Omnis gloria ejus filiae regis ab intus in fimbria (Ps XLIV, 14). Coccus, idem quod supra; vel charitatis ardor, vel crucis mentio. In Exodo, sicut [Col. 0767A] supra. Byssus, castitatis vel continentiae candor. In Exodo, ut supra. Hyacinthus, confessorum livores. In Exodo, ut supra. Superhumerale, operum ab humeris significatio. In Exodo: Et fecerunt superhumerale de auro et hyacintho, et purpura, et cocco neto, et bysso torta (Exod. XXXIX, 2).

Rationale, doctrinae, vel rationis a pectore declaratio. In Exodo: Et fecerunt rationale opere textili secundum opus superhumeralis (Exod. XXX, 8). Poderis doctrina secretior atque perfectior. In Exodo: Et fecerunt vestimentum poderem sub umbone opus textile totum hyacinthinum (Exod. XXXIX, 20).

Lamina aurea in fronte, crucis praefiguratio. In Exodo: Et fecerunt laminam auream, et inscripserunt in ea litteras deformatas signaculum sanctitatis Domini [Col. 0767B] (Exod. XXXIX, 29), id est, nomen tetragrammaton Domini. Templum, corpus Domini, vel sancti. In Apost.; Vos enim estis templum Dei vivi (II Cor. VI, 16). Et ipse ait: Solvite templum hoc (Joan. II, 19). Altare fidei altitudo. In psalmo: Tunc imponent super altare tuum vitulos (Ps. L, 21). Sacrificium, oblatio justitiae. In psalmo: Sacrificate sacrificium justitiae (Ps. IV, 6). Item laus Dei, ut in psalmo: Sacrificium laudis honorificabit me (Ps. XLIX, 23).

Holocaustum, totus fide accensus. In psalmo: Holocausta medullata offeram tibi (Ps. LXV, 15). Hostia, Christus, vel anima dicata Deo. In Apost.: Oblationem et hostiam Deo, in odorem suavitatis (Eph. V, 2). Myrrha, mortalitatis indicium. In psal.: Myrrha, et gutta, et casia a vestimentis tuis (Ps. XLIV, 9).

[Col. 0767C] Thus, virtus orationis, ut in psalmo: Dirigatur oratio mea sicut incensum in conspectu tuo (Ps. CXL, 2). Unguentum, diffusa nominis Christi gratia. In Salomone: Unguentum diffusum nomen tuum (Cant. I, 3). Sancta sanctorum, interiora quaeque mysteria Domini, vel regna coelorum. In Epistola ad Hebraeos: Non enim in manufactis sanctis Jesus introivit exemplaria virorum, sed in ipsum coelum, ut appareat nunc vultui Dei pro nobis (Heb. IX, 24). Sabbatum, requies spiritalis. In Genesi: Et requievit Dominus ab omnibus operibus suis (Gen. II, 2). Item Isaias: Si averteris a sabbato pedem tuum (Isa. LVIII, 12). Item, in malam partem: Viderunt eam hostes, et deriserunt sabbata ejus (Thren. I, 7), et caetera. Quadragesima, figura praesentis vitae ac laboris. In Evangelio: Et [Col. 0767D] cum jejunasset quadraginta diebus et quadraginta noctibus (Matth. IV, 2). Pascha, praenuntiatio Dominici transitus. In Evangelio: Ante diem autem festum Paschae sciens Jesus quia venit ejus hora, ut transeat ex hoc mundo ad Patrem (Joan. XIII, 1). Quinquagesima, manifestatio futurae beatitudinis vel remissionis. In Levit.: Numerabilis ergo septem hebdomadas plenas usque ad alteram diem (Levit. XXIII, 15), et infra, id est, quinquaginta dies. Jubilaeus venturae quietis significatio. In Levit.: Annus remissionis est, signum sanctum erit vobis (Levit. XXV, 10). Civitas Dei, Ecclesia, vel anima. In psalmo: In civitate Dei nostri (Ps. XLVIII, 2).

Cives, fideles. In Apost.: Sed estis cives sanctorum, [Col. 0768A] et domestici Dei (Ephes. II, 19). Muri, munimenta Scripturae divinae, vel prophetae, aut sancti. In psalmo: Aedificentur muri Hierusalem (Ps. L, 20); item in aliam partem: In Deo meo transgrediar murum (Ps. XVII, 30).

Turres, apostoli, vel perfecti quique. In Psalmo: Et abundantia in turribus tuis (Ps. CXXI, 7). Portae, Scripturae sanctae, vel justitiae, vel apostoli, aut angeli. In psalmo: Et elevamini, portae aeternales (Ps. XXIII, 7). Item in aliam partem: Quia lata porta et spatiosa via quae ducit ad mortem (Matth. VII, 13). Plateae, latitudo [Al. beatitudo] dilatata sanctorum. In Apocalypsi: Et plateae civitatis aurum mundum, tamquam vitrum perlucidum (Apoc. XXI, 21). Fundamentum, Christus, vel fides in Apostolo: Fundamentum [Col. 0768B] aliud nemo potest ponere, quam id quod positum est, Christus Jesus (I Cor. III, 11).

Maceria, lex, vel Angelorum custodia. In Cantico Isaiae: Et maceria circumdedi, et calamos affixi, et plantavi vineam (Isa. V, 2). Domus, anima in qua Christus habitat, vel Ecclesia. In psalmo: In domum Domini ibimus (Ps. CXXI, 1). Coenaculum, altitudo meritorum, vel scientiae. In Evangelio: Et ipse vobis ostendet coenaculum magnum (Luc. XXII, 12). Ostium, adapertio fidei. In Apostolo: Ostium enim mihi apertum est, magnum et evidens (I Cor. XVI, 9).

Ostiarius, Christus, qui dicit: Per me si quis introierit, salvabitur (Joan. X, 9).

Columna, firmamentum, vel stabilitas spiritalis. In Apost.: Jacobus et Joannes et Cephas, qui videbantur [Col. 0768C] columnae esse (Gal. II, 9).

Paries, interdum structura bonorum operum. In Cantic.: Ecce hic retro post parietem nostrum prospiciens per fenestras (Cant. II, 9). Fenestrae, visus et auditus, vel caeteri sensus, ut supra: Prospiciens per fenestras. Item in malam partem: Mors introivit per fenestras (Jerem. IX, 12). Gradus, spiritalis ascensus. In psalmorum titulo: Canticum graduum (Ps. CXIX, 1). Ibunt sancti de virtute in virtutem (Ps. LXXXIII, 8). Pavimentum, humiliatio, vel afflictio animae, sive in terrena declinatio. In psalmo: Adhaesit pavimento anima mea (Ps. CXVIII, 25). Psalterium, opera bona. In psalmo: Psalterium jucundum cum cithara (Ps. LXXX, 3). Cithara, pectus devotum, in quo tamquam nervi sunt virtutes, hoc est, spiritalia [Col. 0768D] bona. In psalm.: Exsurge, psalterium cum cithara (Ps. XCVI, 9), id est, opera cum fide; vel de ipso Domino, resurrectio carnis cum divina virtute. Decachordum, praecepta decem, vel geminati, quinque sensus hominis exterioris cum interiore. In psalmo: In decachordo psalterio, cum cantico et cithara (Ps. XCI, 4). Organum, homo, vel ille qui est assumptus a Domino. In psalmo: Laudate eum in chordis et organo (Ps. CL, 4). Tympanum, attenuatum corpus jejunio. In psalterio: Laudate eum in tympano et choro (Ibid.). Chorus, concordia. In psalmo, ut supra. Tuba, vocis exaltatio in praedicatione divina. In propheta: Exalta ut tuba vocem tuam (Isai. LVIII, 1). Cymbala, labia Dominum confitentia, vel dilectio [Col. 0769A] Dei et proximi. In psalmo: Laudate eum in cymbalis bene sonantibus (Ps. CL, 5). Jubilatio, clamor spiritali fervore expressior. In psalm.: Laudate eum in cymbalis jubilationis (Ibid.).

Aegyptus, mundus hic, vel gentilium populus. In psalmo: Venient legati ex Aegypto (Ps. LXVII, 32). Aethiopia, Ecclesia ex gentibus. In psalmo: Aethiopia perveniet manus ejus Deo (Ibid.). Item aliam partem, in psalmo: Dedisti eum escam populo Aethiopum (Ps. LXXIII, 14). Babylon, aut mundus, aut Roma. In Apocalypsi: Et Babylon magna venit in memoriam ante Deum dare ei calicem vini indignationis irae ejus (Apoc. XVI, 19). Inimici, diabolus, vel vitia. In psalm.: Non confundetur cum loquetur inimicis suis in porta (Ps. CXXVI, 5).

[Col. 0769B] Fures, haeretici et pseudoprophetae; in Evangelio: Omnes quotquot venerunt ante me, fures fuerunt et latrones (Joan. X, 8). Gentes, vitia. In Pentateucho: Cum introduxerit te Dominus Deus in terram quam possessurus ingredieris, et deleverit gentes multas coram te (Deut. VII, 1). Item in aliam partem: Omnes gentes, plaudite manibus (Ps. XLVI, 2). Pugna, certamen adversus nequitias spiritales, vel adversus vitia conflictus. In Apostolo: Sic pugno non quasi aerem verberans (I Cor. IX, 26). Pax, carnis, in bonum et spiritus concordia. In psalmo: Rogate quae pacis sunt Hierusalem (Ps. CXXI, 6). Item pax, Christus. In Apostolo: Ipse enim est pax nostra (Eph. II, 14). Victoria, de diabolo, vel de adversis triumphus. In Apostol.: Deo autem gratia, qui dedit nobis victoriam [Col. 0769C] per Dominum nostrum Jesum Christum (I Cor. XV, 57). Bravium, consummatorum praemium meritorum. In Apost.: Ad destinatum persequor, ad bravium supernae vocationis Dei (Phil. III, 14). Corona, aeternae gloriae pro justitia merces. In Apostolo: De reliquo reposita est mihi corona justitiae (II Tim. IV, 8). Quoniam spiritalium profectuum consummatio provehit ad coronam, recte horum quoque spiritalem nominum interpretationem corona consummat. Quae tamen nomina universa complecti arduum duximus, sicut etiam illud, ut depromerentur cuncta quae se in utramque partem gemina significatione diffundunt.



CAPUT XI. De numeris.

[Col. 0769D] Sane tandem his nominibus absolutis, numeros quoque breviter digeramus, quos mystica exemplorum ratio inter sacros celebriores fecit.

I. Hic numerus ad unitatem Deitatis refertur: in Pentateucho: Audi, Israel, Dominus Deus tuus unus est (Deut. VI, 4). Et Apostolus: Unus Deus, una fides, unum baptisma (Ephes. IV, 5). Et arca Noe, qua sancta Ecclesia designatur, in uno cubito consummatur (Gen. VI, 16), quia in unius Dei contemplatione quies aeterna perficitur.

II. Ad duo testamenta divinae legis referuntur, in Reg.: Et fecit in Dabir duo Cherubin decem cubitorum magnitudine (III Reg. VI, 23). Duo praecepta charitatis, amoris videlicet Dei et proximi. Duo in agro, [Col. 0770A] duo in molendino, duo in lecto (Luc. XVII, 34) leguntur in sancto Evangelio.

III. Ad Trinitatem; in Joannis Epistola: Tres sunt qui testimonium dant in coelo, Pater, Verbum, et Spiritus sanctus, et tres sunt qui testimonium dant in terra, spiritus, aqua et sanguis (I Joan. V, 7). Et in Gen.: Tres propagines (Gen. XL, 10).

IV. Ad quatuor Evangelia, in Ezechiele: Et ex medio eorum, similitudo quatuor animalium (Ezech. I, 5). Sicut et quatuor flumina paradisi (Gen. II, 10). Nomen tetragrammaton quatuor litteris Hebraicis scribitur. Quatuor cornibus sancta crux insignitur, ut Habacuc: Cornua in manibus ejus (Hab. III, 4).

V. Ad quinque libros Moysi, ad quinque porticus (Joan. V, 2), ad quinque panes (Joan. VI, 9), ad quinque [Col. 0770B] plagas (Joan. XX, 25) in corpore Dominico. Apostolus: In Ecclesia volo quinque verba sensu meo loqui (I Cor. XIV).

VI. Ad diem sextum, quo Dominus hominem cum universis terrae animantibus fecit. In Genesi: Faciamus hominem ad imaginem et similitudinem nostram (Gen. I, 26). Item paulo post: Et factum est vespere, et factum est mane dies sextus (Ibid., 31). Senario numero perfectio comprehenditur: propterea Deus sex diebus mundum perfecisse describitur, et ipsis quinque unus adjicitur, ut lex per Evangelium impleatur. Sex sunt aetates saeculi: quinque transierunt, sexta a Joanne Baptista et inhumanato Christo decurrit ad finem saeculi; unde et sexta die fecit Deus hominem ad imaginem suam, quia sexta ista [Col. 0770C] aetate manifestatur per Evangelium reformatio mentis nostrae, secundum imaginem ejus qui creavit nos. Sex has aetates illae sex hydriae significant, quas Dominus impleri jussit aqua, et in iis aqua conversa est in vinum (Joan. II, 6), ut jam manifestatum Christum in lege et prophetis intelligamus. Illa ergo tempora sex, quasi per articulos distributa atque distincta, quasi vasa essent inania, nisi a Christo implerentur. Tempora utique inaniter praeterirent, nisi in eis Dominus Jesus Christus praedicaretur. Impletae sunt igitur hydriae, id est, adimpletae sunt prophetiae.

VII. Ad diem septimum, in quo perfectis omnibus Dominus requievit. In Genes.: Et requievit Deus die septimo ab omni opere quod patrarat (Gen. II, 2). Numerus [Col. 0770D] is humanae rationis causa summam perfectionem significat, quia ex primo pari et ex primo impari constat: ex primo siquidem qui dividi potest, et ex primo qui dividi non potest. Hinc jubilaeus, qui perfecta requies exprimitur, septem hebdomadis constat. Hinc septem spiritus, qui sunt ante thronum Dei (Apoc. I, 4). Et septiformem gratiam Spiritus sancti significaverunt septem panes, quibus Christus quatuor hominum millia satiavit (Matth. XV, 34).

VIII. Ad diem Dominicum resurrectionis, id est, octavum. In titulo psalmi, In finem pro octava (Ps. VI, 1).

IX. Ad sacramentum horae nonae, qua Dominus spiritum emisit. In Evangelio: Et circa horam nonam [Col. 0771A] clamavit Jesus voce magna (Matth. XXVII, 46). Sunt et novem nomina pretiosorum lapidum, et novem sunt ordines angelorum.

X. Ad decalogum, id est, decem verba, quae in tabulis duabus scripta sunt. In psalm.: In psalterio decachordo psallam tibi (Ps. CXLIII, 9).

XI. Ad apostolos. In Evangelio: Undecim autem discipuli abierunt in Galilaeam (Matth. XXVIII, 16). Undenarius etiam numerus, quando denarium monade excedit, pro transgressione et reprehensione ponitur; unde et Petrus apostolus non passus est numerum apostolorum in undenario consistere, sed elegit Matthiam (Act. I, 26) duodecimum in ordine. Hinc undecim saga cilicina in veteri lege fieri praecipiuntur (Exod. XXVI, 7), quae significant poenitentium [Col. 0771B] actus pro commissis peccatis. Ad undecimam tandem horam (Matth. XX, 6), gentiles et aetas decrepita vocatur.

XII. Ad apostolos in Evangelio: Duodecim autem apostolorum nomina sunt haec (Matth. X, 2). Hoc numero significatur universa judicantium multitudo (Matth. XIX, 28), propter duas partes septenarii, qua plerumque significatur universitas: quae duae partes, id est, tria et quatuor, altera per alteram partem multiplicatae, duodecim faciunt.

XIV. Ad sacramentum Dominicae generationis. In Evangelio, Ab Abraham usque ad David, generationes sunt quatuordecim (Matth. I, 17).

XV. Ad quindecim gradus templi, quos fecit Salomon, ad quorum numerum, quindecim psalmi qui [Col. 0771C] inscribuntur Canticum graduum, compositi sunt; id est, a psalmo, Ad Dominum cum tribularer (Ps. CXIX, 1), usque ad, Laudate nomen Domini.

XVI. Ad numerum prophetarum.

XXII. Ad sacramentum divinorum voluminum, secundum litteras Hebraeorum.

XXIV. Ad mysterium numeri seniorum. In Apocalypsi: Et super thronos viginti et quatuor seniores (Apoc. IV, 4). Et vigintiquatuor sortibus in ministerio templi distributi fuerunt sacerdotes a rege David (I Par. XXIV, 7).

XXX. Ad fructus fidelium conjugiorum. In Evangelio: Et dabunt fructum aliud centesimum, aliud sexagesimum, aliud tricesimum (Matth. XIII, 8), quod ad conjuges, sexagesimum ad viduas, centesimum [Col. 0771D] ad virgines pertinet.

XXXIII. Ad mysterium aetatis, qua Dominus in carne versatus est; in Apostolo, sicut quibusdam ex hoc videtur, Donec occurramus in unitate fidei et agnitionis filii Dei, in virum perfectum, in mensuram aetatis plenitudinis Christi (Eph. IV, 13).

[Col. 0772A] XL. Ad quadragesimae sacramentum. In Evangelio: Et agebatur a spiritu in deserto diebus quadraginta (Luc. IV, 2). Et virtus Decalogi, per quatuor libros Evangelii impletur, Decalogi autem mandata perficimus, si quatuor sancti Evangelii libros perfecte custodimus: sic per continentiam, vigilias, et orationes, et caetera, quae Apostolus commemorat, arma justitiae (II Cor. VI, 7) ad immortalis vitae praemia pervenimus.

XLII. Ad numerum in eremo mansionum, vel ad numerum generationum, quae ab Abraham sunt usque ad Dominum Jesum Christum (Matth. I).

XLVI. Quadraginta et sex annis aedificatum est templum (Joan. II, 20), a transmigratione redeuntibus Judaeis, secunda aedificatione post Salomonem. Hic [Col. 0772B] annorum numerus perfectioni Dominici corporis aptissime convenit.

L. Ad Pentecosten; in Actibus Apostolorum: Et cum complerentur dies Pentecostes (Act. II, 1).

LX. Ad fructum viduis, sive continentibus debitum. In Evangelio: Et dabunt fructum, aliud sexagesimum (Matth. XIII, 8).

LXXII. Ad numerum presbyterorum Moysi (Num. XI, 24), vel discipulorum quos Dominus elegit, in Evangelio: Post haec autem designavit Dominus et alios septuaginta duos, et misit illos binos ante faciem suam in omnem civitatem (Luc. X, 1).

C. Ad martyrum fructum sive virginum. In Evangelio: Dabunt fructum aliud centesimum (Matth. XV. 8). Numerus ille absolutam perfectionem significat, sicut [Col. 0772C] de electis dicitur: Qui reliquerit domum, aut fratres, aut sorores; et caetera quae sequuntur: centuplum accipiet, et vitam aeternam possidebit (Matth. XIX, 29). Centum etiam quantitatem temporis indicat, ut Isaias, Centum annorum puer morietur; et caetera (Isa. LXV, 20). Est et in Evangelio centesima ovis (Luc. XV, 4), quam Christus sacris suis humeris imponens ad coelestem patriam detulit.

M. Millenarius numerus pro perfectione omnium numerorum ponitur, et pro perfecta bonorum omnium actione. Sic Petrus in Epistola: Unum vero hoc non lateat vos, charissimi, quia unus dies apud Deum, sicut mille anni (II Petr. III, 8). Nam in cognitione Dei, praeterita, praesentia et futura sunt aequaliter praesentia; et quae longa, sive brevia nobis [Col. 0772D] videntur temporum curricula, aequalis spatii sunt apud Deum. Hos igitur certos sacratosque numeros exempli tantum causa protulimus. Sunt vero praeter eos plurimi, vel pene omnes sacrati, qui quo modo fiant, ipse divinae lectionis scrutator invenies.




[Col. 0773]
SANCTI EUCHERII LUGDUNENSIS EPISCOPI INSTRUCTIONUM AD SALONIUM LIBRI DUO. (C)



LIBER PRIMUS.



PRAEFATIO AD SALONIUM.
[Col. 0773A]

Saepe a me requiris multarum rerum absolutionem, quae in divinis voluminibus interpretem postulant; colligam, prout redierint in memoriam, quae a te, mi Saloni, studio cognoscendi sedulo copioseque prolata sunt, atque eis non ex meo ingenio, sed ex illustrium doctorum judicio, neque ex propria temeritate, sed ex aliorum auctoritate respondeam, consectans, non tam eloquii exsultantis ambitum quam necessariae brevitatis modum. Sic enim et innumeris satisfieri inquisitionibus tuis poterit, et mihi insuper liberum erit aliqua extrinsecus quae cognitioni tuae utilia arbitrabor inserere, ut est et illud, Quid significet Alleluia, Diapsalma, Amen; quid sit Cidaris, Ephod, [Col. 0773B] Siclus et caetera: quae vel in sacris libris frequentata, vel maxime in Ecclesiae usu posita, interpretationem requirunt. Haec cum se legentibus per totum Scripturarum corpus crebro offerant, non abs re existimavi ea tibi cum significationibus suis in opere hoc quasi coacervata ostendere. Dignum namque est quacumque cura mea ingenium tuum reparari, qui vixdum decem natus annos eremum ingressus, inter illas sanctorum manus non solum imbutus, verum etiam enutritus sis ab Honorato patre, illo, inquam, primum insularum, postea etiam Ecclesiarum magistro; cum te illic beatissimi Hilarii tunc insulani tironis, sed jam nunc summi Pontificis, doctrina formaret per omnes spiritualium rerum disciplinas, ad hoc etiam te postea consummantibus [Col. 0773C] sanctis viris Salviano atque Vincentio, eloquentia pariter sapientiaque praeeminentibus. His igitur tot ac talibus usus magistris, ex me quoque minimo omnium audies quae sciscitatus es. In quibus jam nunc et interrogantem te, et me respondentem recognosce. Vale in Christo.



CAPUT PRIMUM. De Quaestionibus difficilioribus veteris Testamenti.


IN GENESI.

Interrogatio. Quibus Scripturarum testimoniis Trinitas approbatur?

Responsio. Multifariam et multis id quidem significationibus per omnia fere sacra volumina declaratum manifestatumque diffunditur; sed nos breviter [Col. 0773D] hoc in ipso statim divinarum Scripturarum [Col. 0774A] demonstremus exordio. In principio, inquit, fecit Deus coelum et terram. Et infra: Et spiritus Dei ferebatur super aquas (Gen. I, 2). In principio, hoc est, in Filio, quia per Filium fecit Deus Pater coelum et terram. Cui et illud a Patre dicitur: Faciamus hominem ad imaginem et similitudinem nostram (Gen. I, 26). Omnia enim per Filium operatus est: Quia omnia per ipsum facta sunt, et sine ipso factum est nihil (Joan. I, 3). Ferebatur autem super aquas spiritus Dei (Gen. I, 2), utique sanctus. Ecce habes et Deum Patrem, et Filium, et Spiritum sanctum. Item aliud: Verbo Domini coeli firmati sunt, et spiritu oris ejus omnis virtus eorum (Psal. XXXII, 6). Ecce Deum, et verbum quod est Filius, et Spiritum ejus sanctum. Item in Evangelio: Ite, baptizate omnes [Col. 0774B] gentes, in nomine Patris, Filii et Spiritus sancti (Matth. XXVIII, 29). Sed Pater ingenitus, Filius genitus, Spiritus sanctus nec genitus nec ingenitus. Ne si ingenitum dixerimus, duos Patres dicere videamur; et si genitum, duos filios: sed potius qui ex Patre et Filio procedat, velut quaedam Patris Filiique concordia. Neque apud nos potest sine Spiritu sancto justa esse concordia. Idem Spiritus et charitas et donum Dei dicitur. Idem et divisor est gratiarum (I Cor. XII, 4). Ergo Pater ex quo omnia, Filius per quem omnia, Spiritus sanctus in quo omnia; sicut et Apostolus dicit: Quoniam ex ipso et per ipsum et in ipso sunt omnia, ipsi gloria in saecula saeculorum (Rom. XI, 36).

Int. Spiritus Dei quomodo ferebatur super aquas?

[Col. 0774C] Resp. Non pervagatione, sed potestate dum creaturae suae supereminet regentis imperio.

Int. Aquas ubi legimus a Deo factas?

Resp. Etsi factas eas in exordio creaturarum non evidenter divinae lectionis textus expressit, a Deo tamen factae sunt. Nam et aliquanta alia quae non scribuntur, quomodo de caeteris intelligantur, ostenditur. Sicut et Apostoli baptizati intelligendi sunt cum baptizatos eos non penitus manifestet apertior Scripturarum significantia. Licet quidam hoc intelligi illo volunt testimonio quod Salvator dicit: Qui lotus est, non indiget ut lavet (Joan. XIII, 10). Et tamen de aquis a Deo factis illud nos aliquatenus instruere testimonium potest quod dicitur: Separentur aquae in congregationem unam, et appareat arida (Gen. [Col. 0774D] I, 9); quia scilicet non praeciperet ut aquae a terra [Col. 0775A] quam fecerat, secernentur, nisi et aquas ipse fecisset. Nec enim consequenter in creaturarum ordine postea distingui juberet, quod ipse antea non creasset. Et hoc quidem ob id colligimus quia creationis ejus manifeste Genesis non intulit mentionem. Manifestius autem creaturae hujus Deum designat auctorem psalmus ille qui dicit: Quoniam ipsius est mare, et ipse fecit illud (Ps. XCIV, 5).

Int. Quid est quod dicitur: Et vidit Deus quia bona sunt valde (Gen. I, 31)?

Resp. Vidit, hoc est, approbavit, id est, non ignoratione, sed manifestatione.

Int. Quae consequentia nominis est ut scribatur: Haec vocabitur mulier, quoniam ex viro sumpta est (Gen. II, 23)?

[Col. 0775B] Resp. Etymologia quae hic in Latino non sonat, in Hebraeo sermone servatur. Vir enim vocatur is, et mulier ista. Quod animadvertitur pulcherrime recens custodisse translatio divina dicens: Haec vocabitur virago, quia ex viro sumpta est (Ibid.).

Int. In quo Dei similitudinem retinemus?

Resp. In mente.

Int. Paradisus ubi esse definitur?

Resp. Diversa super hac re sententia plurimorum est. Aliqui tamen hunc in terra esse definiunt, ut non potuerit nisi in terra habitare terrenus: quem tamen homini inaccessibilem effici virtute divina confirmant.

Int. Eden in Genesi (Gen. IV, 16) quid accipiemus?

[Col. 0775C] Resp. Sacratissimum ipsum ad Orientem paradisi locum.

Int. Quid intelligendum est de arbore illa scientiae boni et mali (Gen. II, 9)?

Resp. In primis ne, ut quidam haeretici interpretantur, malorum, ita et bonorum putetur ex hoc conditor Deus. In arbore quippe illa quaecumque erat, praeceptum Dei intelligendum est; sed in custodia praecepti scientia erat boni, in transgressione praecepti scientia erat mali. Ergo degustata arbore, id est, praecepti lege violata, scientia erat mali, quia praecepti legisque transgressum consequebatur et poena.

Int. Si Deus hominem immortalem fecerit (Sap. II, 23), quemadmodum potuit mori?

[Col. 0775D] Resp. Non quod penitus immortalis homo factus a Deo fuerit, sed aut servando mandatum crescerent ad aeternum, aut praevaricando caderent in infernum. Et ne propria lege viventes similes Deo putarentur, aut nullis exstantibus meritis sempiternum paradisum possiderent. Tamdiu enim vel angelus, vel homo divino favore protegitur, donec injunctum sibi officium impleverit.

Int. Quomodo accipiendum est illud quod nobis Scriptura deambulantem in paradiso Deum retulit (Gen. III, 8)?

Resp. Dei in eodem loco praesentia hac deambulandi appellatione manifestatur. Scripturae enim mos est, quo facilius hominibus ad intelligentiam clareat, [Col. 0776A] per humanas significationes divinos motus affectusque ostendere. Sicut cum Dei brachium dicit (Isai. LIII, I), potentiam ejus virtutemque significat; cum aures (Ps. XXXIII, 16), eo quod cuncta indubitanter audiat; cum oculos (Isai. I, 14), eo quod indiscrete universa prospiciat; cum animam, eo quod perpetuum semperque vivat, aut quod auctore ipso omnia vivificentur.

Int. Cum omnia bona Deus fecerit, nihilque non ab illo factum sit, unde malum?

Resp. De privatione boni, dum id quod in bonum auctor bonus protulit, in malum a male utentibus depravatur. In ipsa autem creaturae substantia nihil est quod recte appellari malum possit. Porro ea quae putantur mala, id est, serpentum et caetera bestiarum [Col. 0776B] animantia; per inconvenientem naturae modum efficitur ut noxia sint. Venenum quippe, quod mortem infert homini, vita serpentis est. Si enim homo perpetuo immortalis mansisset, veneni perniciem incurrere non timeret. Hoc modo et alia in aquis vivunt, quae terrae exposita moriuntur; atque e contrario, vivunt alia in terra, quae aquis immersa depereunt.

Int. Quia totius substantia creaturae a Deo auctore processit, requiro quid de tenebris sentiendum sit.

Resp. Quidam ex hoc ita disputant: Silentium dicitur, ubi sonus nullus est, cum tamen nullam silentii noverimus esse substantiam. Sic et quia lucis praesentia nullae sunt tenebrae, merito tenebrae deputantur [Col. 0776C] lucis absentia. Cui opinioni parum congruere putant alii testimonium illud, quod scribitur: Tuus est dies, et tua est nox (Ps. LXXIII, 16).

Int. Cum nulla esse ignorantia apud Deum possit, quomodo ipse in libro Geneseos in exordiis dicit Dominus: Adam, ubi es (Gen. III, 9)?

Resp. Hoc est dicere: Adam, quo recidisti? non ergo vox ista quasi pro ambigui sciscitatione quaerentis est, sed cum increpatione interrogantis est. Et aliter: sermo hic, non Deum veri inscium, vel ubi esset Adam, Deum ostendit ignarum, sed illud potius ostendit, quod omnis ille qui peccat, velut jam erroribus suis devius, et per delictum recedens a conspectu Dei, notitia ejus efficiatur indignus. Et aliter: interrogat, ut suis quisque responsionibus convincatur; [Col. 0776D] quia licet non ignoret quod sibi vult indicari, vult tamen delinquentem etiam responsionis testimonio reum statui. Dum enim interrogat, judicat.

Int. Quid est quod ait: Maledicta terra in operibus suis (Gen. III, 17)?

Resp. Hic opera non tam excolendi atque exercendi agi, quam peccata intelligenda esse, quidam arbitrantur.

Int. Quomodo intelligendum est quod dicit: Et habitavit in terra Naid; vel, sicut in Hebraeo habet, Nod (Gen. IV, 16)?

Resp. Naid instabilis dicitur, ergo terrae nomen est, sed juxta poenam sententiamque divinam Cain fuisse vagum profugumquo declarat.

[Col. 0777A] Int. Cum superius virum et mulierem nominibus suis utrumque designasset, quid est, quod in consequentibus adjecit et dicit: Virum et mulierem fecit eos, et benedixit eis, et vocavit nomen eorum Adam (Gen. V, 2)?

Resp. Adam interpretatur homo: hominis vero nomine manifestum est tam virum appellari posse quam feminam.

Int. Quid est, quod in annis Mathusalem quatuordecim anni per diligentem supputationem ultra diluvium deprehenduntur, cum octo tantum animae in arca fuisse referantur (Gen. V, 22)?

Resp. Error in numero est: quippe cum in Hebraeorum libris ita legatur, ut intra diluvii tempus hic quatuordecim annorum numerus expleatur.

[Col. 0777B] Int. Cum Dominus dicat: Erunt dies eorum centum viginti anni (Gen. VI, 3), quomodo postea Abrahae, aliorumque multorum vitae tempora ultra haec spatia tenduntur (Gen. XXV, 7; XXXV, 28)?

Resp. Quia hic annorum numerus agendae potius poenitentiae quam vitae fuerat attributus humanae: intra quem praescriptum numerum confessioni vacarent, ut diluvio non perirent. Aut si numerum illum ad humanam potius referri vitam placet: quia neque nunc amplius quemquam quam centum viginti annos vivere liceat: illud quod dictum est: Erunt dies eorum centum viginti anni: non in eos, qui tunc contiguo tempore subsecuti sunt, sed in posteros promulgavit: quia non dixit Sunt, sed Erunt.

Int. Quid est quod ait: Dilatet Deus Japheth, et [Col. 0777C] habitet in tabernaculis Sem (Gen. IX, 27)?

Resp. De Japheth, qui in lingua nostra latitudinem sonat, gentium nascitur multitudo, de Sem Hebraei. Hoc ergo significatum est, Dei Scripturarumque notitiam, ejecto Israele, a nostris vindicandam. Notandum vero est, tres Noe filios, tres post diluvium terrae partes occupasse. Sem namque posteritas in Asiam vel Orientem, Cham in Africam vel Meridiem, Japheth cum parte Asiae in Europam se Occidentemque porrexerunt.

Int. Quid est quod dicitur in Genesi, De terra exiit illa Assur, et aedificavit Niniven et Rooboth civitatem (Gen. X, 11)?

Resp. Non duas significat civitates. Rooboth namque plateas dicit. Est ergo sensus hic: Aedificavit [Col. 0777D] Niniven et plateas civitatis.

Int. Quomodo occurrendum est arguentibus, quod Abraham fratris sui Saram filiam sibi in matrimonium sumpserit (Gen. XX, 12)?

Resp. Quod quae a Domino tunc non fuerant lege interdicta, adhuc non putabantur illicita.

Int. Quid fuit ut Judaeis, quod neque nos absque verecundia sciscitamur, signum in illa verecundiore corporis parte poneretur (Gen. XVII, 11)?

Resp. Poscebat quidem, mi Saloni, tantarum profunditas quaestionum, ordinata ac spatiosa disputatione nos propositis satisfacere, et pro meritis reddere singulis velut quamdam immorandi dignitatem: sed quid agimus? quibus festinato opus est, ad tam [Col. 0778A] multa properantibus, exhibenda prolatis a te rebus est nuda et circumcisa responsio. Itaque ad hoc, quod nunc requiris, agnosce, quod nihil turpe in ipsa creatione conditi hominis videri potest: quippe cum omni compage membrorum, totumque hominem Deus finxerit (Job. X, 8). Deinde nec incongruum fuerit, ut generatio illa signum in parte membri genitalis acceperit, per quod generationis ipsius promebantur exordia. Caeterum secundum interiorem intelligentiae sensum, per hanc circumcisionem secretioris partis corporis illud praefiguratum est, quod secretior circumcisio, id est cordis, oporteret adhiberi.

Int. Scribitur in Genesi: Tentavit Deus Abraham, quasi ignorabat Dominus an fidelis Abraham foret, [Col. 0778B] nisi manifestandae rei probatione tentasset.

Resp. Non quia fidem ejus Deus ignoraret tentavit Abraham veri exploratione, sed idcirco tentatus est, ut tentatus justificaretur, et aliis imitandus proponeretur.

Int. Quomodo Jacob dicit: Vidi Dominum facie ad faciem, et salva facta est anima mea (Gen. XXXII, 30), cum in Evangelio legatur: Deum nemo vidit umquam (Joan. I, 18); aut quomodo Moyses cum Deo facie ad faciem tamquam cum amico locutus scribitur (Exod. XXXV, 11). Et rursus idem dicit ad Dominum: Ostende mihi gloriam tuam (Exod. XXXIII, 18)?

Resp. Quia Jacob vel Moyses non in ipsa majestatis suae gloria Deum viderant, sed per subjectam divinae potestati speciem visibilis creaturae, quae humanis [Col. 0778C] poterat apparere conspectibus. In ea autem substantia majestatis, in qua est, quomodo Deus a mortali adhuc homine videretur, cum ipse ad Moysen dicit: Non poteris videre faciem meam: non enim videbit me homo, et vivet (Exod. XXXIII, 20). Hac ergo ratione utrumque testimonium verum est.

Int. Quid est quod ait: Ipse est Ana, qui invenit Jamin in deserto, cum pasceret asinos Sebeon patris sui (Gen. XXXVI, 24)?

Resp. Jamin Latine maria interpretatur, id est, aquarum congregatio: eo quod stagnum rem in eremo haud dubie difficilem ipse repererit. Indicat Jamin et asinos, qui de onagris ejus institutione nascantur. Sunt qui aestimant, quod permixtionem diversorum inter se animalium ipse primus, ut muli, [Col. 0778D] vel mulae nascerentur, invenerit.

Int. Quae sunt illa primogenita, quae Esau vendidit Jacob fratri suo (Gen. XXV, 33)?

Resp. Prior et major pars primogenitis debebatur vel in honore, vel in haereditaria successione, vel in gratia paternae benedictionis. Sicut ipse Jacob, Ruben, inquit, primogenitus meus, prior in donis: major imperio (Gen. XLIX, 3). Et in libro Deuteronomii de primogenito scribitur: Dabitque ei, id est, pater, de his quae habuerit cuncta duplicia. Iste est enim principium liberorum ejus, et huic debentur primogenita (Deut. XXI, 17). Unde et Isaac benedictionem suam ad Esau putaverat primogeniti jure deferendam (Gen. XXVII)?

[Col. 0779A] Int. Quid his respondendum est, qui ob uxores multas incontinentiam patribus vel patriarchis nostris objiciendam putant?

Resp. Primum, quod tunc nondum lege prohibitum, quia consuetudo erat, crimen esse non poterat. Deinde, quod illa tunc vel pro loco, vel pro tempore non improbabilia apud Deum fuerint. Pro loco, sicut et in una domo in altero angulo aliquid fieri a quolibet Domino praecipitur, quod in alio nequaquam fieri permittitur. Pro tempore vero, quod rudi adhuc saeculo praeceptum fuerat: Crescite et multiplicamini (Gen. I, 28). Nunc vero jubetur, ut qui habent uxores, tamquam non habentes sint. Non quod justitia varia sit, sed tempora mutabilia, quae pariter ire non possunt, et diversis quibusque temporibus vel [Col. 0779B] diversis locis diversa congruant. Necesse est postremo, quod in his ex voluntate Domini sub specie gestorum praesentium fieret quaedam praenuntiatio futurorum.

Int. Quid est quod dicit: Et ecce vitis in conspectu meo, et ecce in vite tres fundi (Gen. XL, 10)?

Resp. Tria flagella vel tres propagines indicantur sub hac trium enuntiatione fundorum.


IN EXODO.

Int. Loquitur ad Abraham Deus, quod quarta progenie de terra Aegypti reversuri essent filii Israel (Gen. XV, 16), et quomodo postea Moyses scribit: Quinta autem progenie ascenderunt filii Israel de terra Aegypti?

Resp. Si genealogiam secundum Levi tribum requiras, [Col. 0779C] quatuor progenies pro filiorum successione numerabis: si tribus Judae ordo replicetur, quinque generationum successiones invenies, quamquam in Hebraeo, ut indicat Aquilae studiosissimi translatoris editio, non habeat, Quinta generatione ascenderunt: sed, Armati ascenderunt filii Israel de terra Aegypti (Exod. XIII, 18).

Int. In Scripturis frequenter legimus: Et dixit Dominus: istud dicere Domini quomodo accipiendum est?

Resp. Dicere Dominus vel loqui scribitur, si quando ad sanctorum aures expressum, qui saepe ab aliis non auditur, facit sonum pervenire verborum: Aut cum per assumpti cujuslibet corporis speciem Deus loquitur: aut cum aliquis admonitione sive revelatione [Col. 0779D] nocturnae visionis instruitur: vel certe cum ea quae agi vult Dominus, sanctorum cordibus ut agantur, inspirat, secundum illud: Audiam quid loquatur in me Dominus Deus (Ps. LXXXIV, 9).

Int. Dicit Dominus ad Moysen: Posteriora mea videbis (Exod. XXXIII, 23): quid hic intelligendum est?

Resp. Quod posteriora divinorum operum in Christo postremis manifestanda temporibus, vel in spiritu visurus esset, vel in posteris suis.

Int. Quae referenda sunt inquirentibus quam ob causam Deus uni tantum genti per Moysen legem dederit: atque hanc ipsam multa jam saeculi aetate transcursa?

[Col. 0780A] Resp. Quod non Judaeis tantum lex illa prolata sit, quae omnibus gentibus constitutione naturalis legis innascitur, Apostolo hoc etiam confirmante atque dicente: Cum enim gentes, quae legem non habent, naturaliter quae legis sunt, faciunt, ejusmodi legem non habentes, sibi ipsi sunt lex, qui ostendunt opus legis scriptum in cordibus suis (Rom. II, 14). Atque idcirco non sero Dominus legem innocentiae in decem verba collegit, cujus jam insitae in pectoribus humanis origo praecesserat. Nec tarde eam saxeis tabulis rursus inscripsit, quam jam antea paginis cordis insculpserat. Etenim ante hanc Moysi legem habebat natura legem suam, per quam et Deum mundi vitaeque auctorem agnoscere, et per hoc diligere, in promptu erat, et justitiam erga proximum [Col. 0780B] dilectionemque servare. In quibus mandatis duobus omnis lex pendet et prophetae. Igitur et illud ante jam noverant: Omnia quaecumque vultis ut faciant vobis homines, et vos facite eis: in quo est et lex et prophetae (Matth. VII, 12): Et ut hoc etiam exemplis probemus: ante hanc legem litterae per illam naturae legem Abel justus agnoscitur (Gen. IV, 4), Enoch rapitur (Gen. V, 24), Noe eligitur (Gen. VI, 8), Abraham pater gentium nuncupatur (Gen. XVII, 4). Quamobrem hanc Moysi legem non sero esse prolatam, praecedens effecit lex naturae, per quam multi Deo probabiles exstiterunt.

Int. Quis est ille digitus Dei, quo duae legistabulae leguntur scriptae (Exod. XXXI, 18)?

Resp. Digitus Dei hic accipiendus est Spiritus [Col. 0780C] sanctus.


IN LEVITICO.

Int. Quamobrem in sacrificiis mel (Lev. II, 11) prohibetur offerri?

Resp. Quia secundum interiorem sensum resoluti blandimentis deliciarum, aut dulcedine voluptatum, non possunt mysteriorum Dei esse participes. Hinc est igitur, quod etiam Pascha Domini comedi cum amaritudine jubetur (Exod. XII, 8): quia sit semper austera districtio veritatis. Oportet ergo absque ullo adulationis ac voluptatis melle noxio salutares nos Deo hostias semper offerre et dicere: Ergo inimicus factus sum verum dicens vobis? Econtrario admisceri in omnibus sacrificiis sal jubetur (Lev. II, 13), [Col. 0780D] scilicet ut omnia, quae ad Christi honorem cultumque offerimus, salem rationis ac discretionis semper accipiant.

Int. Quid proprie ad usum pertinebat sacerdotum, quidve ad levitarum ex his quae populus offerebat?

Resp. Primitiae frugum caeterarumque rerum sacerdotibus, decimae vero Levitis deputabantur. De quibus tamen decimis decima sacerdotibus debebatur (Num. XVIII, XIX, XXI, XXVI).

Int. Universa quae Deus condidit, bona valde sunt (Gen. I, 31): et quomodo in lege quaedam animalia vocantur immunda (Lev. XI)?

Resp. Ut reliqua taceam, quae ex hoc dici possunt, immunda appellata sunt esui, non creationi. [Col. 0781A] Horum enim in cibum usus pro quibusdam figuris divina interdictus lege cognoscitur.

Int. Cum munda et immunda animalia divina per Moysen lege discreta sint, quomodo etiam ante diluvium de his quae in arcam recipienda erant, immunda appellantur animalia (Gen. VII, 8)?

Resp. Moyses, inspirante sancto Spiritu, Pentateuchi scriptor et conditor est: et quia in Levitico de mundis immundisque animalibus erat proferenda discretio, etiam in Genesi, quia utriusque libri idem auctor est, eadem animalia appellavit, immunda.

Int. Quae de veteri Testamento relinquere vel quae observare debemus?

Resp. Debemus observare mandata, quae ad corrigendam vitam moresque pertinent: relinquere [Col. 0781B] autem caeremonias ritusque sacrificiorum, quae figuras atque umbram futuris tunc rebus praetulerunt.

Int. Quid respondebimus objicientibus quam ob causam Deus sacrificiis veteribus repudiatis, novis delectatus sit: nihil enim corrigi affirmant, nisi quod non recte factum putetur?

Resp. Spatiosa quaestio, sed nos pro necessitate breviter respondebimus, quod non ideo Deus videri possit mutabilis, quia haec pro temporum opportunitate mutata sint. Nam et annus temporibus, et vitae spatium variatur aetatibus. Nec idcirco quae ista instituit, divinae providentiae ratio variatur. Nec agricola, si aestate aliud, hyeme aliud in exercendo agro jusserit, agriculturae ratio mutatur. Non quod is sui videatur esse dissimilis qui facit, sed tempus quo [Col. 0781C] facit. Praecepit ergo Deus quae apta sunt suis quibusque temporibus. Sicut etiam hic de sacrificiis praecepit, non causa suae delectationis, sed humanae, ut caetera, utilitatis. Et ideo verus est Dominus, quia bonorum nostrorum non indiget (Ps. XV, 2). Sed haec ipsa sacramentorum commutatio ne nova et subito putetur assumpta, praedicta jamdudum propheticis atque divinis vocibus fuerat, quibus dicitur: Non accipiam de domo tua vitulos, neque de gregibus tuis hircos (Ps. XLIX, 9). Postremo, ut breviter concludamus, cur diversa sibi sacrificia Deus voluerit offerri, quia aliis sacramentis Christum praenuntiari oportuit, cum venturus esset, aliis annuntiare oportuit, cum venisset.


IN NUMERIS.

[Col. 0781D] Int. Balaam ille gentilis quid est quod prophetasse secundum fidem sacrae comprobatur historiae (Num. 24, 17)?

Resp. Ut multis innotesceret modis, dum usquequaque prolata, etiam per infideles annuntiatur. Et ut hoc ex gentibus prophetante signum esset gentibus credituris. Nam et Heliu in Job libro de futuris haud dubie nulla praedixit (Job. XXXII, 5 et seq.), Et Caiphas de Domino ac Salvatore nostro in Evangelio prophetavit (Joan. XI, 50).


IN DEUTERONOMIO.

Int. Cum in Deuteronomio 70 tantum animae cum Jacob Aegyptum ascribantur impressae (Deut. X, 22), quomodo postea in Actibus Apostolorum introisse [Col. 0782A] Aegyptum quinque et septuaginta animas refertur (Act. VII, 14).

Resp. Constat quidem eo tempore quo Jacob ingressus est Aegyptum cum Joseph filiisque ejus Ephraim et Manasse 70 animas tantum fuisse. Ibi vero ubi 75 animarum numerus refertur, quasi per anticipationem etiam filios nepotesque Ephraim et Manasse numerandos putavit, quos postea in Aegypto natos divinae relatio lectionis ostendit.

Int. Quid respondendum est Judaeis objicientibus testimonium illud: Maledictus omnis qui pendet in ligno (Deut. XXI, 25)?

Resp. Maledictum esse hominem qui in ligno pendeat, sed noxium, non innocentem. Neque enim innocentiae potest esse maledictum poena peccati. Etenim [Col. 0782B] si Mardochaeus praeparato ligno appensus (Esther. VII, 9), sententiam regiae crudelitatis explesset, numquid eum hi nunc dignum hac maledictione judicarent? Aut Machabaei, atque alii, quos Scriptura (II Mach. VII) morte simili indignissime testatur afflictos, numquid apud eos pro maledictis habentur? Quapropter Salvator noster a morte redempturus hominem, ita crucem non refugit, ut mortem. Igitur in minoribus non calumnientur, cum pro patientia Domini nos etiam in majoribus gloriemur. Nec mirum, si dicatur patibulum subiisse, quem nos etiam ad inferna descendisse fatemur: qui cum proprium ipse peccatum non habuerit, suscepit tamen mortem de peccati maledictione venientem. Atque idcirco pependit in ligno (Gal. III, 13), ut nos a delicto, quod [Col. 0782C] in ligno fuerat perditionis admissum, in ligno appensus absolveret.

Int. Quomodo in Deut. (V, 9)Deus zelatus fuisse dicitur, cum in Deum nulla perturbatio cadat?

Resp. Deus perturbari, ut ipse ais, non potest, sed tranquilla bonitate zelat: ne uni Deo debens anima castitatem per multos falsos corrupta et prostituta turpetur.


IN JOB.

Int. In Job (XXVIII, 15) qualiter accipiendum est, quod Scriptura commemorat, Aurum Ophir?

Resp. Regio est Ophir in Indiam tendens: itaque aurum hujus indicat regionis. Alii aurum Ophir valde pretiosum esse confirmant, quod obryzon apud [Col. 0782D] Latinos appellatur.

Int. Quid sibi vult, quod illic auctorum saecularium consuetudine legimus Pleiadas, Oriona vel Arcturum (Job. IX, 9)?

Resp. Non quod his apud Hebraeos nominibus censeantur, sed ut apud nos horum siderum significantia posset esse manifestior, ita haec translator appellare voluit, ut usus gentilitatis invenerat. Illud quoque generaliter observandum est, quod etiam apostoli vel apostolici viri in epistolis suis scribentes ad populos, abutuntur interdum his testimoniis (Tit. I, 12), quae videbantur divulgata per populos.

Int. In eodem libro quid est, quod de dracone [Col. 0783A] illo scribitur: Omnes naves si conveniant, non sustinent corium caudae ejus?

Resp. Naves Ecclesias dici, quae tentationibus tribulationibusque vexatae, vix antichristum in fine mundi tolerabunt. Recte autem draconis illius, id est, diaboli caudam antichristum appellat, a quo persecutio veniet extrema.


IN REGUM LIBRIS.

Int. Quid est quod Saulem Dominus postea reprobat regem, quem prius in regnum eligendum putavit (I Reg. XIII, 14)?

Resp. Quia Deus suum illud justum incorruptumque judicium ex aequitate depromit, non ex praescientia eligit (I Reg. X, 1): quempiam, cum meretur, reprobat, cum electione indignus efficitur. [Col. 0783B] Caeterum nequaquam convenire sacrosanctae veritati justitiaeque ejus videbatur, ut peccatum offensa praecederet.

Int. Quomodo intelligendum est, quod in Scripturis poenitere Dominus saepe memoratur? Sicut etiam de Saule dicit: Poenitet me quod constituerim Saul regem (I Reg. XV, 11)?

Resp. Poenitentia Domini dicitur rerum ab eo constitutarum mutatio, quae pro rerum vicissitudine, vel pro recti dispositione succedit. Necesse est enim, ut divinae dispositiones, quo manifestiores audientibus fiant, per significationes humanae mentis indicentur.

Int. Legimus quod suffocabat Saul spiritus malus Domini (I Reg. XVI, 22), quomodo Domini, si malus?

[Col. 0783C] Resp. Quia cuncta Domino auctore prolata, divinae sunt subdita potestati. Ergo et ipse diabolus, licet non qualis nunc est, sed bonus a Domino quondam creatus, et Deo semper pro omnipotentis ditione subjectus, Domini erat.

Int. Quid est, quod cum aliquanta hic Dominus vindicet, non vindicat omnia?

Resp. Vindicat aliquanta, ut intelligatur humanarum rerum agere curam. Non vindicat omnia, ut agnoscatur terribile cunctis adhuc futurum esse judicium.

Int. Umbram Samuelis Pythonissa (I Reg. XVIII, 12) quemadmodum potuit evocare?

Resp. Aut falsam tunc umbram videntibus diabolus ostendit: aut si fuit vera, tantum ei licuisse [Col. 0783D] credendum est, quantum a Domino permittente concessum est, nec mirum pro quibusdam reconditis arcanisque causis, vel pro manifestatione probationum diabolo ista permitti: cum et Salvatorem constituerit in pinnam templi, et Job petierit, acceperitque tentandum (Matth. IV, 5; Job. I, 11).

Int. Cum factum non sit, quomodo oranti Ezechiae 15 anni quasi ad praefinitum vitae suae tempus adduntur (IV Reg. XX, 6)?

Resp. Quia utique urgebatur Ezechias in extremis non fati decreto, sed Dei evocatione atque judicio. In tantum autem vitae anni prius non fuerant constituti, ut per supplicationem intelligantur adjecti.


[Col. 0784A] IN MICHAEA.

Int. Quomodo accipiendum est quod Michaeas propheta ait: Ecce Dominus exit de loco sancto suo, et descendit, et incedit super excelsa terrae (Mich. I, 3)?

Resp. Descendere Dominus dicitur, quando habere curam fragilitatis humanae evidenter indiciis dignantissimae pietatis ostenditur. Sic et Angeli per illam Jacob scalam ascendentes descendentesque (Gen. XXVIII, 12), terrenorum visitationem, non ruinam descendentium indicant angelorum. Sic et excelsiores justitia viri descendere putantur, si quando condescendunt inferioribus sanctae charitatis instinctu.


IN ISAIA.

[Col. 0784B] Int. Quod intelligendum est in cantico Isaiae Prophetae, cum dicit: Cantabo dilecto meo canticum patruelis mei vineae suae: Vinea facta est dilecto meo in cornu filio olei (Isai. V, 1)?

Resp. Alii hoc canticum a Spiritu sancto cantari putant, alii a propheta, qui aeque sancto Spiritu vacuus non erat. Cantat autem in planctum vineae suae, quae est domus Israel. Dilectus autem JESUS CHRISTUS est. Ipsi enim dictum est: Tu es filius meus dilectus (Matth. III, 17). Ipsum et patruelem appellat, quod ex eadem sit stirpe progenitus. Haec ergo vinea ipsi plantata est in cornu, quod est in sublimitate atque virtute: qui dilectus et filius olei, quia unctus sit, unde et Christus vocatur: vel quia [Col. 0784C] omni mundo tamquam splendidum lumen illuxerit. In hoc cantico uvam justitiam appellat, et spinas iniquitatem.

Int. In Isaiae visione cum vidit Dominum sedentem super solium, quid intelligendum est quod ait: Seraphin stabant super illud, sex alae uni et sex alae alteri. Duabus velabant faciem ejus, et duabus pedes ejus, et duabus volabant, et clamabant alter ad alterum, et dicebant: Sanctus, sanctus, sanctus Dominus exercituum?

Resp. In hac visione Joannes Evangelista Dominum JESUM CHRISTUM ab Isaia visum esse testatur, dicens: Haec dixit Isaias, quando vidit gloriam ejus, et locutus est de eo (Joan. XII, 41). Primum ergo hic quaeritur quomodo seraphin circa Domini thronum [Col. 0784D] stantes pariter et volare dicuntur. Bene hoc sermone mystico propheta depromit: quia Deo stare idem est quod volare, et in sublime exaltare: sedebit qui festinat obtutibus apparere divinis. Quod vero seraphin alis suis faciem operire indicantur, hoc idcirco quia neque hominum quisquam, neque ulla creatura divinae majestatis lumen contemplari, ut est, potest. Faciem ergo et pedes velant, eo quod nobis et ante mundum praeterita, et post mundum futura celentur. Alae quoque seraphin indicant divini ministerii velocitatem. Quae ideo singulis senae sunt, quia ea tantum in mundo, quae sex diebus sunt facta, conspicimus. Quod vero alter ad alterum clamant, et dicunt: Sanctus, sanctus [Col. 0785A] sanctus Dominus exercituum, unam ostendunt divinitatem in mysterio Trinitatis.

Int. Quid respondendum est eis qui dicunt nobis: Quid facerunt Judaei, si credere non potuerunt? quia necesse fuit ut sermo Isaiae prophetae impleretur, dicentis: Excaecavit oculos eorum, et induravit cor eorum, ut non videant oculis, et intelligant corde, et convertantur, et sanem illos (Isai. VI, 10).

Resp. Propheta hoc praedixit, quia Deus hoc futurum esse praescivit. Neque enim potest ad peccatum compellere Deus, cui non potest placere peccatum. In his ergo non praedestinatio divina intelligenda est, sed praescientia. De hoc in Evangelio scribitur: Propterea non poterant credere, quia iterum dicit Isaias: Excaecavit oculos eorum, et induravit [Col. 0785B] cor eorum, et reliqua (Joan. XII, 39). Non poterant credere, ita dicitur, sicut et nos saepe aliqua dicimus non posse, quia nolumus. Et de Pharaone scribitur: In hoc ipsum excitavi te, ut ostendam in te virtutem meam (Exod. IX, 16). Neque enim dixit, in hoc te feci, ut talis esses: sed in hoc te elegi et suscitavi, cum jam te talem ipse fecisses: Ergo et hic excaecati eorum oculi, et induratum esse cor dicitur, quia jam seipsi hac caecitate dignos effecerant. Excaecat autem et indurat Dominus peccatorem deserendo et non adjuvando. Si cui autem sensus hic profundissimae quaestionis minus fecerit, contremiscat mecum, et dicat: Judicia Domini abyssus multa (Ps. XXXV, 7), quia judicia Dei semper justa sunt, sed frequenter occulta.

[Col. 0785C] Int. Quid est illud quod scribitur: Sicut sponso imposuit mihi mitram, et sicut sponsam ornavit me ornamento (Isai. LXI, 9)? Quomodo idem sponsus et sponsa?

Resp. A capite ad corpus transitum fecit: Caput enim Christus est, corpus Ecclesia (Eph. V, 23), sed tamen utrumque esse constat in Christo. Notanda vero et tenenda regula haec, quae in prophetis frequenter incurrit, generans ignorantibus obscuritatem, cum de capite ad corpus, aut de corpore ad caput se prophetae ordo convertit.

Int. Coelum mihi thronus est, terra autem scabellum pedum meorum (Isai. LXVI, 1): quomodo hoc intelligi potest, cum utique Deum incorporeum esse credamus?

[Col. 0785D] Resp. Secundum consuetudinem elocutionis nostrae videtur habitum designare regnantis, ut intelligatur Deus vel habitare coelestia, vel subjecta habere terrena.


IN EZECHIELE.

Int. Qua causa scribitur: In die illa magna tribulationis nemo liberabitur, nisi Noe, Daniel et Job (Ezech. XIV, 14): cum utique quando ista Ezechiel propheta dicebat, solus forsitan Daniel in corpore fuerit, duobus aliis jam tunc in pace dormientibus vel carnis nexibus absolutis?

Resp. In his tribus sanctis tria hominum genera significari videntur, quae liberanda in die illa magna tribulationis a periculis promittuntur. In Noe enim [Col. 0786A] gubernatores Ecclesiae praefigurantur, in Daniele sancti continentiamque sectantes, in Job conjugati et justitiam diligentes.

Int. Quid significat illud quod dicitur in propheta: Auferam cor lapideum de carne vestra, et dabo vobis cor carneum (Ezech. XI, 19, et XXXVI, 26)?

Resp. Durum cor et inobediens lapidei testificatione demonstrat: carnei vero significatione cor molle ostendit, ac docile, et quod insinuatam possit recipere compunctionem.


IN PARALIPOMENON.

Int. Quid est quod scribitur in Paralipomenon: Quae habitabat in Hierusalem in secunda (IV Reg. XXII, 14)?

[Col. 0786B] Resp. In secunda scilicet parte. Ezechias enim secundum Hierusalem murum fecit, filiusque ejus Manasses tertium. Habitabat ergo haec, de qua scribitur in secunda parte civitatis.

Int. Arcam Domini, in qua erant duae tabulae Testamenti, quo ablatam esse credendum est?

Resp. Legimus in Paralipomenon, Josiam regem Juda, cum Hierusalem faceret Pascha Domino, ad levitas ita locutum esse: Ponite arcam in sanctuario templi, quod aedificavit Salomon filius David rex Israel. Nequaquam enim eam ultra portabitis (II Par. XXXV, 3). Hoc loco ita intelligere quidam volunt, quod Josias, praevidens captivitatem, arcam Domini in certum tamen locum curarit abscondi.

Int. Quid inter holocaustum et hostiam interest?

[Col. 0786C] Resp. Quod hostiae partem sacerdotes edebant: Holocaustum vero erat hostia integra atque perfecta, quia tota in oblatione sacrificii igni dabatur. Hostiae quoque pacificae appellabantur, quibus vesci populus solebat.


IN PSALMORUM LIBRO.

Int. Cum primus psalmus primis illis versiculis impium peccatorem haereticumque discreverit, quid sibi vult illa sub ipso psalmi fine conclusio, in qua ait: Ideo non resurgunt impii in judicio (Ps. I, 5)?

Resp. Psalmi hujus initium de discretione meriti, et finis de discretione judicii. In quo ostendit, quod homo absque dubio omnis resurgat, id est, justus, ut judicet, peccator ut judicetur, impius ut puniatur. Neque enim tunc judicabitur jam judicatus, [Col. 0786D] secundum quod scriptum est: Qui autem non credit, jam judicatus est (Joan. III, 18).

Int. Cum passio in Deum non cadat, quid est quod saepe in Scripturis ira Dei et furor dicitur (Ps. VI, 2)?

Resp. Scripturae consuetudo est, ut ira pro ultione ponatur. Est enim ira secundum hominem, vindicta secundum Deum, et furor secundum animum patientis, non secundum justitiam judicantis. Hinc et illud est quod ponitur in propheta: Dominus creans mala (Isai. XLV, 7). Mala ergo sunt juxta affectum ejus qui sustinet, non juxta aequitatem ejus qui decernit.

Int. Quid sibi vult illud quod frequenter in [Col. 0787A] psalmorum titulis inscribitur, In finem, Psalmus David (Ps. IV, V, VI, et alii)?

Resp. Quod psalmi in fine mundi bonorum repromissionem respiciant: vel quod ea quae Judaei obtinere se posse in principio crediderunt, nos consequamur in Christo, quem venisse confitemur in fine.

Int. Quomodo intelligendum est quod scribitur: Eloquia Domini, eloquia casta, argentum igne examinatum, probatum terrae, purgatum septuplum (Ps. XI, 7)?

Resp. Casta dicuntur eloquia Domini ideo, quod nullo sint adulterata mendacio, et ad vicem argenti, quod examinatur igni septemplici, spiritus igni mundentur.

[Col. 0787B] Int. Non congregabo, inquit, conventicula eorum de sanguinibus (Ps. XV, 4): cum utique de sanguine magis Latinum sonasset, quam ob causam sanguinibus contra regulam Latinitatis scribitur?

Resp. In Graeco legitur plurali numero, sanguinem significans. Cujus proprietatis fidem, etiam in Latinum plurali numero translator expressit.

Int. Cum in psalmo (XV, 10) scriptum sit: Non dabis semen tuum videre corruptionem: quomodo iterum in alio psalmo scribitur: Quae utilitas in sanguine meo, dum descendo in corruptionem (Ps. XXIX, 10)?

Resp. Descendere se in corruptionem Salvator prophetae voce pronuntiat, dum clavorum configentium [Col. 0787C] irruptione penetratur. Rursus non dedit Dominus sanctum suum videre corruptionem: quia corruptionem carnis Christus celeri resurrectione praevenit.

Int. Quid est quod dicit propheta de inimicis suis: Adipem suum concluserunt (Ps. XVI, 10)?

Resp. Adeps concluditur impiorum, cum impinguati sensu et incrassati iniquitate recedunt vel a justitia, vel a praeceptis Dei: et idcirco dicit alio loco: Egredietur ex adipe iniquitas eorum (Ps. LXXII, 7). Manna vero, id est, coelestis cibus tenuis est, et eorum aptus alimoniae, qui subtilitate sensuum vigent.

Int. Quid sentiendum est de hoc quod scribitur: De absconditis tuis adimpletus est venter eorum: saturati [Col. 0787D] sunt porcina, et reliquerunt quae superfuerunt parvulis suis (Ps. XVI, 14)?

Resp. Supra petiit, ut Judaei a paucis dividerentur, id est, a justis: quia multi vocati, pauci autem electi (Matth. XX, 16). Nunc autem hos ipsos prius absconditis divinae legis instructos, porcina sua, id est, dogmatum postea immunditia saturatos, dum negant Christum, eamdem impietatem dicit etiam ad suos posteros transmisisse.

Int. Qualiter intelligendum est: Dies diei eructat verbum, et nox nocti indicat scientiam (Ps. XVIII, 3)?

Resp. Dies diei eructat verbum, dum apostoli credentibus annuntiant Salvatorem. Nox nocti indicat scientiam, dum Judas Judaeis doctrinam pravi [Col. 0788A] sensus infundit. Aut certe dies diei eructat verbum, et nox nocti indicat scientiam: dum omni utique die et nocte annuntiatione fidelium verbum et scientia propagatur.

Int. Virga tua et baculus ipsa me consolata sunt (Ps. XXII, 4): quae hic intelligenda discretio est?

Resp. In virga correctio declaratur, in baculo consolatio.

Int. Cum animalia non absque sensu sint, quomodo in psalmo (XXXI, 7) dicitur: Nolite fieri sicut equus et mulus, in quibus non est intellectus?

Resp. Quia in animalibus sensus est, in hominibus intellectus.

Int. Cum de jumentis, sicut de bobus cura non est Deo (I Cor. IX, 9), quomodo psalmus (XXXV, 7) ait - [Col. 0788B] et jumenta salvabis, Domine?

Resp. Homines appellat rationis capaces, jumenta rationis expertes. Salvandos vero confirmat illos per praesentem conversionem, hos per futuram conversionem.

Int. Qualiter accipiendum est quod scribitur: Remitte mihi ut refrigerer priusquam abeam, et amplius non ero (Ps. XXXVIII, 14)?

Resp. Sensus hic de superioribus versibus manifestatur. Supra enim dixerat: Quia advena ego sum apud te, et peregrinus, sicut omnes patres mei. Remitte mihi ut refrigerer priusquam abeam, et amplius non ero, subauditur illud quod superius dixit, peregrinus. Caeterum manifestum est quod erit, qui se supra peregrinum appellando, patriam, in qua futurus [Col. 0788C] sit, habere declarat.

Int. Quid indicat illud quod legitur in psalmo: In (Ps. XXXIX, 8) capite libri scriptum est de me?

Resp. Ex persona hoc dicitur Salvatoris, de quo scribitur: In principio creavit Deus coelum et terram (Gen. I, 1), id est, in filio. Aut certe illud: In principio erat Verbum, et Verbum erat apud Deum, et Deus erat Verbum (Joan. I, 1).

Int. Abyssus abyssum invocat, inquit, in voce cataractarum tuarum (Ps. XLI, 8): quomodo istud intelligendum est?

Resp. Non immerito abyssus appellatur divinarum Scripturarum profundum, et ideo in voce cataractarum abyssus abyssum invocat, cum vetus Testamentum novum annuntiat, vel novum Testamentum vetus [Col. 0788D] in testimonium vocat in vocibus prophetarum.

Int. Quid intelligendum est ex hoc quod scribitur: Pro patribus tuis nati sunt tibi filii (Ps. XLIV, 27)?

Resp. Id est, quod temporum successione sint redditi pro patriarchis vel prophetis apostoli vel evangelistae.

Int. Frater non redimit, redimet homo (Ps. XLVIII 8): quid de hoc sentiendum est?

Resp. Quod non redemerit Moyses, redimet Christus.

Int. Quomodo accipiendum est illud quod David clamat ad Dominum, dicens: Tibi soli peccavi (Ps. L, 6)?

Resp. Soli peccatur Deo, quia utique ipse solus [Col. 0789A] sit absque peccato, ita justificatus vincit etiam, dum judicatur, id est, vel Christus in passione, vel secundum illud quod in propheta dicit: Et venite, judicemur, dicit Dominus.

Int. Viri, inquit, sanguinum et dolosi non dimidiabunt dies suos (Ps. LIV, 24): quid hic sentiendum est?

Resp. Non dimidiant dies suos hi qui immatura morte rapiuntur. Hac ratione etiam illud intelligere possumus: Ne rapias me in medio dierum meorum (Ps. CI, 25). Et aliter: Non dimidiant dies suos, qui ad Dei satisfactionem non conferunt vel vitae suae partem.

Int. Quid interior sensus eloquitur de hoc quod scribitur: Priusquam producant spinae vestrae rhamnum (Ps. LVII, 10)?

Resp. Id est, priusquam se peccata vestra consumment.

[Col. 0789B] Int. Justus quomodo lavat manus suas in sanguine peccatorum (Ps. LVII, 11)?

Resp. Cum tribuitur vindicta de impiis, non hoc procurantibus sanctis: et post delicta atque exitum peccatorum, justorum clarius vita atque opera resplendent.

Int. Quomodo accipiendum est illud quod in psalmo (LVIII, 6) legitur: Non miserearis omnibus qui operantur iniquitatem?

Resp. Non tam maledicentis animo istud dicitur, quam correptionem emendationemque peccantium desiderantis: id est, ut in praesenti potius vita correpti, non abutantur divina patientia usque ad futuram poenarum acerbitatem.

[Col. 0789C] Int. Semel locutus est Deus, duo haec exaudivi (Ps. LXI, 12): quid hic intelligendum est?

Resp. Semel hic non ad numerum referendum est, sed ad firmitatem. Quae autem sunt illa duo, quae Domino adjacent? et posse omnia, et velle misereri. Et aliter: Semel locutus est Deus, id est, in lege. Nam in Evangelio non alia praecepit: quia non veni legem solvere, sed adimplere (Matth. V, 17)?

Int. Quid est quod scribitur: Transivimus per ignem et aquam, et induxisti nos in refrigerium (Ps. LXV)?

Resp. Ignem et aquam persecutionem indicat atque martyrium. Aliqui hic aquam baptismum intelligendum putant, et ignem sanctum Spiritum, qui infusus peccata tamquam ignis exurat; et hinc est quod scribitur: Dominus Deus vester ignis urens est [Col. 0789D] (Deut. IV, 24).

Int. Quid dicit illud quod legitur: Iter facite ei, qui ascendit super occasum; Dominus nomen illi (Ps. LXVII, 5)?

Resp. Viam bonorum actuum praeparate illi qui supergressus est occasum morte devicta.

Int. Pluviam, inquit, voluntariam segregabis, Deus, haereditati tuae, et infirmata est; tu vero perfecisti eam: animalia tua inhabitabunt in ea (Ps. LXVII, 10): quis hujus loci sensus est?

Resp. Pluvia hic secundum litteram manna est, secundum anagogen mandata intelligenda sunt: quae mandata vel lex, licet infirma videatur transgressionibus Judaeorum, gratia tamen Evangelii ostenditur [Col. 0790A] esse completa. In qua nunc animalia, id est, gentes habitant atque consistunt.

Int. Quae intelligentia est in hoc quod legimus: Si dormiatis inter medios cleros, pennae columbae deargentatae et posteriora dorsi ejus in specie auri (Ps. LXVI, 14)?

Resp. In hoc loco de apostolis optat propheta, ut usque ad transitum perseverent, credentes in testamentis duobus. In columba autem Spiritus sanctus, in posterioribus occultior intellectus: in argento splendens historia Scripturarum, in auro interior vel pretiosior sensus ostenditur.

Int. Dixit Dominus: Ex Basan convertam, convertam in profundum maris, ut intingatur pes tuus in sanguine, lingua canum tuorum ex inimicis, ab ipso (Ps. [Col. 0790B] LXVII, 23): quid hic sequemur?

Resp. Basan in Latino confusio sonat. Ergo Dominus nosmet de confusione convertit, quae est in cruce ejus: in qua cruce sanguine pedem suum tinxit, clamantibus Judaeis, ut crucifigeretur instinctu inimicorum, id est, daemonum. Ab ipso autem Salvatore hoc totum venit, quia omnia haec propria voluntate sustinuit.

Int. Quos illos accipiemus principes Zabulon, vel principes Nephtalim (Ps. LXVII, 28)?

Resp. Petrum apostolum, vel Andream, qui ex iisdem tribubus sunt vocati, sicut et supra Benjamin nomine apostolum Paulum oportet intelligi.

Int. Quid indicat quod legitur: Posuerunt signa sua, signa, et non cognoverunt sicut in via supra summum [Col. 0790C] (Ps. LXXIII, 5)?

Resp. Quod Babylonii victoria insolentes effecti, ita exposuerunt signa in Dei templo, sicut constitui in trophaeo solent super fornices introitusque portarum.

Int. Quid est quod scribitur: Deus autem rex noster ante saecula operatus est salutem in medio terrae (Ps. LXXIII, 12)?

Resp. Judaeam dixit, in qua Christus liberavit per crucem mundum; quam aliqui umbilicum terrae appellandum arbitrantur. Et aliter: Operatus est salutem in medio terrae, id est, in utero virginali.

Int. Quid est hoc quod legimus: Quia calix in manu Domini vini meri plenus est mixto, et inclinavit ex hoc in hoc: verumtamen fex ejus non est exinanita (Ps. LXXIV, 9)?

[Col. 0790D] Resp. Calix Domini mixtus misericordia et judicium: inclinatur ex hoc in illud, cum de misericordia in judicium divina severitate transitur. Fex autem ejus non exinanitur, quia adhuc ultimum judicii reservatur.

Int. Quae significantia est quod scribitur: Et reliquae cogitationum diem festum agent tibi (Ps. LXXV, 11)?

Resp. Pulchre hic ostenditur quod Deus puritate mentis velut quadam festivitate laetatur.

Int. Vox, inquit, tonitrui tui in rota (Ps. LXXVI, 19): quid hic sentiendum est?

Resp. Rotam hic ipsum dixit orbem terrae, eo quod intra ejusdem orbis rotam circumferant tonitrua mugitum.

[Col. 0791A] Int. Quid intelligendum est de hoc quod scribitur: Et percussit inimicos suos in posteriora (Ps. LXXVII, 66)?

Resp. Secundum litteram ulcerum illorum fit commemoratio, quibus sunt Allophyli in posteriora percussi. Secundum interiorem vero sensum percutiuntur inimici Dei in posteriora, cum in Domini judicio puniuntur extremo.

Int. Quem significat dicens: Exterminavit eam aper de silva, et singularis ferus depastus est eam (Ps. LXXIX, 14)?

Resp. Aprum hic Vespasianum, ut quidam dicunt, vult intelligi, qui Judaeos bello vastavit. Singularem ferum, Titum Vespasiani filium, qui Hierusalem oppugnatione consumpsit.

[Col. 0791B] Int. Legimus in psalmo (LXXX, 9): Israel, si audias me, non erit in te Deus recens: quomodo istud accipiemus?

Resp. Idola vel Antichristum refutandum esse pronuntiat. Christus autem Deus recens non erat, licet mundo per carnem nostris temporibus illuxerit. Nam in principio erat apud Deum Deus Verbum, ipse creans hominem ad similitudinem Dei (Joan. I, 1; Gen. I, 26), quique diversis vicibus atque temporibus Abrahae vel patribus nostris semper apparuit (Gen. XVIII, 1).

Int. Qualiter accipiendum est quod psalmus (LXXXI, 1) ait: Deus stetit in synagoga deorum?

Resp. Id est, in congregatione sanctorum; Dominus autem noster sanctos suos ut regni sui, ita etiam [Col. 0791C] nominis sui participatione donavit. Unde et ad Moysen dicit: Dedi te Pharaonem in Deum (Exod. VII, 1). Compellantur ergo nomine Dei, quia appellantur et Filii Dei. Nec mirum pro illa ineffabili divinae benignitatis indulgentia, si voluerit ut homo appellaretur Deus, cum Deus appellatus sit homo.

Int. Quid hic sentiendum est: Justitia et pax osculatae sunt se (Ps. LXXXIV, 11).

Resp. Quod se lex et gratia conjunxerint per mediatorem Dominum nostrum Jesum Christum, qui fecit utraque unum (Eph. II, 14)?

Int. Qualiter accipiendum est quod legimus: Diligit Dominus portas Sion, super omnia tabernacula Jacob (Ps. LXXXVI, 2)?

Resp. Quod Dominus umbraculis synagogae Ecclesiae [Col. 0791D] munimenta praetulerit.

Int. Mater Sion dicet homo, et homo factus est in ea, et ipse fundavit eam Altissimus (Ps. LXXXVI, 5), quid hic sequemur?

Resp. Mater Sion, ut quidam volunt, Maria significatur, in qua natus est homo Christus, ipsius quoque matris creator. Sciendum est tamen, melius et secundum Hebraeum verius dici: Numquid Sion dicet homo, et homo natus est in ea, et ipse fundavit eam Altissimus? Et est sensus hic: quis hoc hominum nuntiare possit? Sicut et illud: Aut brachium Domini cui revelatum est (Isai. LIII, 1)? Ergo hoc dicit: quod nullus hominum ei nuntiare possit, quia salvetur Sion in homine qui natus sit in ea. Ipse autem [Col. 0792A] est homo Altissimus qui fundavit eam. Et notandum quod etiam filius Altissimus appellatur.

Int. Quid hic intelligendum est, ubi scribitur: Factus sum sicut homo sine adjutorio inter mortuos liber (Ps. LXXXVII, 5)?

Resp. Christus utique inter mortuos liber: quia absque peccato inter peccatores apparuit.

Int. Quae est terra illa oblivionis de qua dicitur: Numquid cognoscentur in tenebris mirabilia tua, et justitia tua in terra oblivionis (Ps. LXXXVII, 13)?

Resp. Rectissime appellatur oblivionis terra impiorum caro a Domino derelicta. Et aliter: terra oblivionis etiam in illo accipi potest quod dicit: Quoniam non est in morte qui memor sit tui: in inferno autem quis confitebitur tibi (Ps. VI, 6)?

[Col. 0792B] Int. Quomodo juventus aquilae renovatur, secundum illud quod legimus: Renovabitur sicut aquilae juventus tua (Ps. CII, 5)?

Resp. Aquilae dicuntur vi nimiae senectae implumes fieri, et nido relatae vicissim pullis suis ministrantibus pasci, donec deterso senii veterno recipiant cum pennis usum volandi. Secundum anagogen autem juventus nostra vel baptismo vel resurrectione renovatur.

Int. Abyssus, inquit, sicut pallium amictus ejus (Ps. CIII, 6): quid hic sequemur?

Resp. Non bene plerique arbitrantur abyssum hic amictum Dei appellari, cum potius amictum terrae dici ipse superiorum versuum ordo declarat, eo quod terra ipsa abysso quasi quodam pallio circumfusa [Col. 0792C] veletur.

Int. Quomodo stant super montes aquae? quia scriptum est: Super montes stabunt aquae?

Resp. Utique cum aut plenae aquis nubes super montes dependent: aut cum in mari undae ad montium instar excitantur.

Int. Quid sentiendum est in hoc quod legimus: Draco iste quem formasti ad illudendum ei (Ps. CIII, 26)?

Resp. Draco iste diabolus est, sed ante formatus a Domino, quam in nomen diaboli voluntariae nequitiae transiret instinctu. Hunc propheta Isaias a (XI, 7) parvulis describit illudi.

Int. Qua ratione intelligendum est quod scribitur: Ferrum pertransivit animam ejus (Ps. CIV, 18)?

[Col. 0792D] Resp. Christus hic manifestissime designatur, eo quod resurgendo affigentium clavorum dolorem cruciatumque superavit. Potest hic ferrum et tribulatio durae necessitatis intelligi, quia animam dixit: aliquando tamen anima in Scripturis pro praesenti vita appellatur, ut in Evangelio: Nonne anima plus est quam esca (Matth. VI, 25)?

Int. Quid inter psalmum et canticum interest?

Resp. Quod psalmi ex psalterio appellantur, at vero canticum ex voce profertur: et quod canticum pro scientia, pro opere vero psalmus accipitur. Psalmus ergo ad actualem, id est ad practicen: canticum vero ad theoriam, id est, contemplativam refertur

[Col. 0793A] Int. Juravit Dominus, nec poenitebit eum (Ps. CIX, 4): quomodo juravit Dominus?

Resp. Jurare Domini est immutabiliter promittere. Recte igitur istud commutatio sermonis usurpat, eo quod promissio ejus sacramenti obtineat firmitatem.

Int. Quid indicat illud quod scribitur: De torrente in via bibit, propterea exaltabit caput (Ps. CV, 7)?

Resp. Ad personam Christi ista referenda sunt, quia de torrente, id est, passione: in via, id est, in saeculo bibit propterea Deus exaltans caput ejus, donavit illi nomen quod est super omne nomen (Phil. II, 9; Ps. CXIX et seqq.).

Int. Quindecim illi psalmi quam ob causam canticum graduum praenotantur?

[Col. 0793B] Resp. Quindecim quondam gradibus, sicut ostendit historia, ascendebatur in templum: atque ideo hi psalmi quindecim cantici graduum inscriptione signantur, quod nos per quosdam profectus ad sublimia spiritalium rerum provectione perducant.

Int. Sagittae, inquit, potentis acutae cum carbonibus desolatoriis (Ps. CXIX, 4): quae hujus versus intelligentia est?

Resp. Sagittae potentis verba Domini sunt, quae charitate ejus corda nostra configunt. Carbones vero desolatorii sunt, qui peccata dissolvunt, secundum illum carbonem Isaiae prophetae (VI, 6), qui ad labia ejus defertur, ut purget vitia, quae contraxerat vel loquendo, vel ob timorem tacendo.

Int. Quid sibi vult quod scribitur: Ecce non dormitabit, [Col. 0793C] neque dormiet qui custodit Israel (Ps. CXX, 4)?

Resp. Dormire interdum in Scripturis Dominus dicitur, cum in nobis potius fides dormit, et dormitantem infidelem relinquit. Nescit vero ille deesse quaerentibus se, non novit dormire vigilantibus.

Int. Legimus in psalmo (CXXI, 3) de Hierusalem: Cujus participatio ejus in idipsum: quid hic sequemur?

Resp. Quod diversae partes unam constituant civitatem, vel diversa membra unum Domini corpus efficiant.

Int. Quid sentiendum est de eo quod scribitur: Forsitan pertransisset anima nostra aquam immensam (Ps. CXXIII, 5)?

Resp. Forsitan in Graeco scriptum est , quod [Col. 0793D] Latine manifestius interpretatur putas, ut sit sensus iste: Putas pertransisset anima nostra aquam immensam, nisi Dominus fuisset in nobis?

Int. Quid est quod scribitur: Converte, Domine, captivitatem nostram, sicut torrens in Austro (Ps. CXXV, 4)?

Resp. Exsultantis animae vox est, et ex vitiorum vinculis in libertatem conversionemque redeuntis, qua postulat, ut ita divinae miserationis aspiratione ex peccatorum captivitate solvatur, sicut constricti glacie torrentes Austri tepore solvuntur.

Int. Qualiter intelligendum est illud: Ecce haereditas Domini filii merces fructus ventris: sicut sagittae in manu potentis, ita filii excussorum (Ps. CXXVI, 3)?

[Col. 0794A] Resp. De futuris se ibi loqui propheta significat, qui post illam sessionem surgendi tempus declarat. Idem posteaquam dederit dilectis suis somnum, ostendit quae futura sit resurrectio illa sanctorum, dum dicit: Ecce haereditas Domini filii merces fructus ventris. Ipsa itaque Domini est haereditas in filiis, quam pro mercede fructus ventris indeptus est: quia salvator fructus est ventris, cujus utique merces est, ut ei gentes haereditas sint, quas per fidem generat in filios. Sagittae autem apostoli recte appellantur, qui orbem terrae quasi volatu peragrantes, doctrina sua infidelium corda penetrarunt; quos filios excussorum, id est, prophetarum, optime propheta designat. Nam utique cum in prophetia sua excutiuntur prophetae, quid aliud in illis nisi inventi apostoli [Col. 0794B] manifestantur? Excussis itaque prophetis, quia apostoli generati sunt, recte appellantur filii excussorum.

Int. Quid est quod legimus: Sicut ablactatum super matre sua, ita retribuis in anima mea (Ps. CXXX, 2)?

Resp. Animae nostrae ablactatio est, cum ab ignorantia infantiae ad perfectum cibum vitae consummatione sensus erigitur. Igitur supra dixerat: Si non humiliter sentiebam, id est, humilia et terrena cogitabam: sed exaltavi animam meam, hoc est, sed ad coelestia mente contendi: haec mihi fiat retributio, ut animam meam intellectus consummatio consequatur.

Int. Beatus, inquit, qui restituet tibi quod tu restituisti nobis (Ps. CXXXVI, 8): quis hic intelligendus [Col. 0794C] est?

Resp. Psalmus hic et de captivitate Judaeorum cum in Babylonem ducti sunt, et de peccatoribus qui expulsi ab Ecclesia confusioni traduntur, intelligi potest. Hic ergo secundum historiam, ut quidam opinantur, significatur Cyrus rex, qui hanc restitutionem subversa Babylone restituit, et usque ad parvulos ejus illic omni internecione desaeviit. Interiore vero sensu, Babyloni vicem ille restituit qui eam captivam ducit, quae se prius habuerat peccati lege captivam, et exordia vitiorum ad petram, quae est Christus, edidit.

Int. Saepe in Scripturis dicitur: Confitebor tibi, Domine: qualiter hoc intelligendum est?

Resp. Non semper poenitentiam videtur significare [Col. 0794D] confessio. Nam confitebor interdum ponitur pro laudabo, vel pro gratias agam, vel pro glorificabo Dominum.

Int. Imperfectum meum, inquit, viderunt oculi tui: et in libro tuo omnes scribentur (Ps. CXXXIX, 16): quae hic significantia est?

Resp. Oculi Domini imperfectum nostrum vident, quia Deus hominem etiam priusquam formetur agnoscit. Et aliter: Imperfectum nostrum vident oculi Dei, quia cogitationes nostras etiam antequam perficiantur introspicit. In libro autem ejus scribentur omnes, quia omnes homines non absque ejus voluntate nascuntur, vel omnes voluntates nostrae apud eum plenissime describuntur. Sequitur autem: Die [Col. 0795A] replebuntur, et nemo in eis. Die, id est, Christo replebuntur, ac praeter Christum nemo in eis erit qui, Deo pleni, ea quae Dei non sunt recipere non possunt.

Int. Qui sunt pulli corvorum de quibus scribitur: Et pullis corvorum invocantibus eum (Ps. CXLVI, 9)?

Resp. Fideles filios significat de infidelibus procreatos.

Int. Quid indicatur in hoc quod legimus: Ante faciem frigoris ejus quis subsistet (Ps. CXLVII, 17)?

Resp. Tentationem per hoc frigus ostendit.

Int. Qua ratione appellantur ancipites illi sanctorum gladii de quibus scribitur: Et gladii ancipites in manibus eorum (Ps. CXLIX, 6)?

Resp. Gladii ancipites dicuntur, quod in judicio [Col. 0795B] corpus atque animam punire simul possunt. Et aliter: quod puniant et supplicio praesentis poenae, et metu futurae. Et hinc est illud quod in eodem psalmo (Vers. 1) canitur: Cantate Domino canticum novum, quod qui mundi purgamenta creduntur, de nationibus ac regibus judicabunt.


IN PROVERBIIS SALOMONIS.

Int. Cervus amicitiae et pullus gratiarum fabulentur tecum (Prov. V, 19): quid hic sequimur?

Resp. Cervum amicitiae accipiendum hic quidam putant Christum, totius dilectionis et charitatis magistrum. Pullum gratiarum Spiritum sanctum, qui sit omnium gratiarum, id est, charismatum distributor. Admonemur ergo ex hoc, ut semper Christi vel Spiritus sancti solatia requiramus.

[Col. 0795C] Int. Quid est quod scribitur: Septies cadet justus, et resurget (Prov. XXIV, 16)?

Resp. In sermone utique aut in cogitatione, cum labitur: aut certe intra septiformis spiritus gratiam, cum delinquit. Quidam propter septem dies, per quos vitae humanae cursus revolvitur, septies hic dictum esse confirmant: eo quod absque peccato vitae istius cursus esse non possit.


IN ECCLESIASTE.

Int. Quid est quod in Ecclesiaste legimus: Florebit amygdalum, et impinguabitur locusta, et dissipabitur capparis: quoniam ibit homo in domum aeternitatis suae (Eccl. XII, 5)?

Resp. Tradunt per haec humanorum membrorum fieri significantiam. Nam in flore amygdali canos capillos, [Col. 0795D] in impinguatione locustae tumorem pedum, in dissipatione capparis concupiscentiae frigus ostendit. Quae cum seni in postremae vitae tempore accesserint, tunc necesse est in terram, id est, quasi in aeternitatis suae domum redeat. Bene tamen haec aeternitatis domus etiam illa futura terra accipitur, de qua scriptum est: Placebo Domino in regione vivorum (Ps. CXIV, 9).


IN CANTICIS CANTICORUM.

Int. Quid est illud quod de Ecclesia scribitur: Fusca sum et speciosa filia Hierusalem (Cant. I, 4)? Si fusca, quomodo speciosa?

Resp. Quia ante examinationem sui Ecclesia pro diversitate in se consistentium bipartita est: in sanctis [Col. 0796A] speciosa est, in peccatoribus fusca. Sicut et Hierusalem modo sanctam civitatem (Matth. IV, 5) Scriptura commemorat, modo peccatricem (Matth. XXIV, 37).

Int. Nomen fratruelis quid sibi vult in Canticis Canticorum?

Resp. Ecclesia, cujus nomine illic ad Salvatorem ista dicuntur, fratruelem vocat Christum, qui sit filius synagogae. Et quia Ecclesiam synagogae sororem in sanctis nostri interdum sentire voluerunt, idcirco secundum quamdam Scripturae elocutionem Christus Ecclesiae fratruelis appellatur et sponsus.



CAPUT II. De quaestionibus difficilioribus novi Testamenti.


IN EVANGELIO MATTHAEI.

[Col. 0796B] Int. Quam ob causam in propheta evangelistae quatuor diversa animalium (Ezech. I, 5) specie designantur?

Resp. Matthaeus hominis retinet formam, quia a nativitate hominis orditur dicens: Liber generationis Jesu Christi filii David, filii Abraham (Matth. I, 1). Marcus leonis specie praefiguratur, eo quod ut leo ingenti intulit voce: Vox clamantis in deserto: Parate viam Domino (Marc. I, 3). Lucas annuntiatur in vitulo, quod a sacrificiis vel a sacerdotio sumat exordium, dicens: Fuit in diebus Herodis regis Judaeae sacerdos quidam nomine Zacharias (Luc. I, 5). Joannes aquila praenotatur: quia spiritu evolans ad superna tamquam de sublimi profert dicens: In principio erat Verbum, et Verbum erat apud Deum, et Deus erat Verbum (Joan. I, 1).

[Col. 0796C] Int. Quomodo accipiendum est quod Dominus Jesus Christus David filius (Matth. I, 1) dicitur, cum utique natus non sit ex Joseph, qui ex David stirpe descendit?

Resp. In conjugium tunc Judaei secundum legem de consanguinitate proximas assumebant. Nec dubitandum est quod hac ratione etiam Maria ex eadem tribu veniens, sicut Joseph ex David stirpe descenderit, immo processerit. Ideo autem per generationem Joseph origo Mariae significatur quia consuetudo Scripturarum est, virorum potius quam feminarum seriem in generatione contexere. Cujus Mariae quia cognata, sicut legitur, fuit Elizabeth (Luc. I, 36), quae fuisse scribitur de filiabus Aaron (Luc. I, 5), manifestissimum est, quod in Christo secundum carnem [Col. 0796D] ex utroque genere convenerit, regum scilicet sacerdotumque successio.

Int. Evangelista Matthaeus (I, 16) Joseph gentium ex Jacob dicit: et quomodo Lucas (III, 23) eum ex Heli fuisse commemorat?

Resp. Ideo quod alter secundum naturam, alter ei secundum legem pater fuerit. Consuetudo namque apud Judaeos ex lege erat, ut defuncti fratris uxorem ad suscitandum semen superstes frater acciperet. Jacob ergo atque Heli uterini fratres fuerunt: quorum superiore defuncto, posterior usus est ex lege conjugio. In eorum commemoratione Matthaeus Joseph prosapiam per regiam originem texuit, Lucas generationem ejus sacerdotali successione deduxit. [Col. 0797A] Pater tamen Joseph secundum naturam haud dubie Jacob fuit.

Int. Quare in Evangelio Maria Joseph conjux dicitur (Matth. I, 20)?

Resp. Consuetudo est Scripturae, ut etiam sponsas appellet uxores.

Int. Quid est quod legimus: Ipse vos baptizabit Spiritu sancto, et igni (Matth. III, 11)?

Resp. Quia per Spiritum sanctum vel peccata exuruntur in nobis, vel sanctificatio tribuitur, vel charitatis in passionibus tolerandis fervor accenditur. Aut certe quia Spiritu baptizati divino judicio examinabimur. Sunt qui dicant apostolos Spiritu sancto baptizatos esse, cum super eos ignis apparuit (Act. II, 3).

Int. Qualiter accipiendum est de columbae (Matth. [Col. 0797B] III, 16) illius corpore, in qua ad Salvatorem Spiritus sancti patuit manifesta descensio: utrum ante jam fuerit, an ad tempus factum subito apparuerit?

Resp. Utique ad tempus ostensum. Nam ut signum visibile Spiritus sancti, qui erat invisibilis, monstraretur, verum quidem corpus columbae illius per divinam potentiam, sed in tempore factum, ad horam apparuisse, ac deinceps destitisse credendum est. Angeli vero cum se humanis offerunt oculis, creduntur, ut quorumdam opinio est, ex isto crassiore aere, id est, vicino terris ad praesens corpus assumere. Porro autem vocem aliquam ita putantur exprimere, cum illisus huic aeri ictus tamquam palato verborum sonum reddit.

Int. Justis promittitur regnum coelorum, et quomodo [Col. 0797C] etiam hoc dicitur: Quoniam ipsi possidebunt terram (Matth. V, 4)?

Resp. Quia novum coelum et nova terra (Apoc. XXI, 1) in futuro repromittitur justis, ut tunc cum Deo sicut angeli utrumque possideant.

Int. Cum dicat Salvator, Tyrum et Sidonem poenitentiam agere (Matth. XI, 21) potuisse, si in eis divinarum apparuissent signa virtutum: quapropter illic facta non sunt, quae salutem fuissent credentibus allatura?

Resp. Quia Dominus ac Salvator pro divina dispensatione non venerat, nisi ad oves quae perierant domus Israel (Matth. XV, 24). Et quid quod non venerat nisi ad oves domus Israel? Quia inter reliquas usquequaque nationes specialius unum Israel Deum coluit: [Col. 0797D] atque, ut ita dixerim, peculiaris Dei quondam populus fuit (Deut. VII, 6), ob merita Abrahae (Gen. XXII, 18) ac patriarcharum, vel David (Ps. CXXXI, 11): quibus Christus proprie repromissus, atque ex eorum stirpe descendens, inde ipsam carnem (Rom. I, 3), in qua terris apparuit, assumpsit. Sed tamen quia virtutes postea et in gentibus factae sunt, ita testimonium hoc intelligi potest, ut ubi dicit, Non veni nisi, subaudiatur, prius: ut sic et testimonii veritas et misericordia Dei in universos prompta magis clareat.

Int. In Evangelio dicit Dominus et Salvator noster, Jugum meum lene et onus meum leve est (Matth. XI, 30), et quomodo legitur in psalmo, Propter verba [Col. 0798A] labiorum tuorum ego custodivi vias duras (Ps. XVI, 4)?

Resp. Equidem manifestum est quod omnes qui volunt in Christo pie vivere, persecutionem patiuntur (II Tim. III, 12): sed tamen diligentibus Deum quae sunt dura in re praesentium, efficiuntur levia in spe futurorum.

Int. Quid intelligendum est loco illo, in quo scribitur: Orate ne fiat fuga vestra hieme, vel sabbato (Matth. XXIV, 20)?

Resp. Secundum historiam ita intelligendum est, ne fiat fuga vestra hieme, id est, ne in tribulatione fugae temporis accumuletur injuria. Ne fiat fuga vestra sabbato: ne eo utique die quo habere requiem vacationemque consuestis. At vero secundum intellectum superiorem, ne fiat fuga vestra hieme vel [Col. 0798B] sabbato, ita accipi potest: ne vos fuga illa deprehendat, aut in peccatis algentes, aut bonis operibus otiantes.

Int. In eodem Matthaeo (XXVI, 29) scribitur: Dico autem vobis, Non bibam amodo de hoc genimine vitis, usque in diem illum quo illud bibam vobiscum novum in regno Patris mei. Quid hic sequemur?

Resp. Regnum Dei, ut docti interpretantur, Ecclesia est: in qua quotidie bibit sanguinem suum Christus per sanctos suos, tamquam caput in membris suis.

Int. Quid causae est quod dicitur: Amodo videbitis Filium hominis sedentem ad dexteram virtutis, et venientem in nubibus coeli (Matth. XXVI, 64)? Et alio loco dicitur non visuros venientem in nubibus coeli, nisi in novissimo tantum die plangentes omnes tribus [Col. 0798C] terrae, et tunc videbunt Filium hominis in nubibus coeli (Matth. XXIV, 30)?

Resp. Quia in hoc primo corporis, id est, Ecclesiae adventu annuntiatur per manifestationem claritatemque signorum: ille vero alius adventus capitis est, id est, ipsius Christi. In illo adventu per membra sua Christus venit, in hoc per seipsum.


IN MARCO.

Int. Quid significat in Evangelio quod dicit: Qui enim habet, dabitur illi: et qui non habet, etiam quod habet, auferetur ab illo (Marc. IV, 25)?

Resp. Verbi gratia, ut si fidem habens, charitatem non habeat, etiam ipsa fide careat, quam forte habere videbatur. Sicut Judaei per Scripturam divinam [Col. 0798D] non intelligentes Christum, etiam ipsam quam se putabant tenere, Dei notitiam perdiderunt, et Filium non recipientes, etiam Patrem non habent.

Int. Marcus evangelista tertia hora diei Dominum significat esse crucifixum (Marc. XV, 25): et quomodo alius evangelista horam sextam qua crucifixus sit fuisse commemorat (Luc. XXIII, 44)?

Resp. Quia hic illam pene horam in scriptis suis retulit, qua vere crucifixus est. Atvero ille horae anterioris tempus commemorandum putavit, quo de eo Judaeis acclamantibus judicatum est, quasi per anticipationem relationis ea hora crucifixus sit, qua jussus est crucifigi. Sed tamen in ipsa hac passione ejus sic tenere debemus, quod ita homo ille qui assumptus [Col. 0799A] sit, pro ejusdem voluntate pertulerit, ut verbum illud quod in principio apud Deum Patrem erat, inviolatum intemeratumque permanserit: ergo illud injuriae obnoxium fuit, quod pro humana infirmitate susceperat: illud vero incorruptum mansit, quod divina aeternitas possidebat.


IN LUCA.

Int. Quid est quod scribitur in Luca de Zacharia sacerdote, quod esset de vice Abia (Luc. I, 5)?

Resp. Viginti quatuor sortibus in ministerium templi distributi fuerant sacerdotes (I Par. XXIV, 7), ut ordine vicis suae quisque sacerdotali fungeretur officio: in hoc ergo ordine octavam sortem Abia habuit, de qua vice Zacharias sacerdos fuit.

Int. Qui illi sunt qui in Scripturis sacris nomina [Col. 0799B] antequam nascerentur acceperunt?

Resp. In novo Testamento, praeter Salvatorem, solum legimus Baptistam Joannem: In veteri quatuor sunt, Isaac (Gen. XVII, 19), Ismael (Gen. XVI, 11), Salomon, vel Josias (III Reg. XIII, 2) qui ortu videantur juniores esse quam nomine.

Int. Ad adventum matris Domini, quomodo Joannes adhuc sensu carens in utero potuit exsultare materno (Luc. I, 44)?

Resp. Hoc matris magis sensu vel gaudio a quibusdam factum aestimatur, ut etiam interioribus potuerit exsultare visceribus. Aut certe si hoc ad Joannem potius referre placet, inter miracula divina reputandum est, sicut et illud, cum vox asinae in sonum sermonis erupit (Num. XXII, 28).

[Col. 0799C] Int. In eodem Evangelio quid sibi vult illud quod legitur: Factum est autem in sabbato secundo primo, cum transiret per sata, vellebant discipuli ejus spicas, et manducabant confricantes manibus (Luc. VI, 1)?

Resp. Quidam hoc loco diem dominicum ita appellatum existimant, eo quod videatur secundus ab illa legali observatione sabbati, et primus sit evangelicae gratiae celebritate. Si cui autem hoc minus satisfacere videtur, quod diem ipsum magis sabbati fuisse contendat, quia scriptum sit de eo: Quid facitis quod non licet in sabbatis (Luc. VI, 1)? potest forsitan et ipse nihilominus dies sabbati ita ex hoc intelligi, ut nunc observatione nostra secundus sit, qui primus quondam fuerit observatione Judaica. Rectissime enim dies primus dies dominicus deputatur.

[Col. 0799D] Int. Quomodo visionem illam in qua Dominus assumptis tribus discipulis glorificatus est, Lucas post octo, alii vero evangelistae post sex dies subsecutam esse commemorant (Luc. IX, 28; Matth. XVII, 1; Marc. IX, 1)?

Resp. Lucas, qui, habito Domini apud discipulos sermone post octo dies, scribit visionem hanc discipulis ostensam, et eum diem quo Dominus locutus est comprehendit et eum quo Jesus glorificatus apparuit. Hi vero qui sex dies indicandos putaverunt, mediis tantum atque integris diebus annumeratis, quasi semiplenum primum illum diem postremumque tacuerunt.

Int. Rursus in eodem dicit: Erunt enim ex hoc [Col. 0800A] quinque in domo una divisi, tres in duo et duo in tres dividentur; pater in filium, et filius in patrem suum; mater in filiam, et filia in matrem, socrus in nurum suam, et nurus in socrum suam (Luc. XII, 52). Quid est quod cum superius quinque videatur posuisse personas, sex in subsequentibus cum personarum significatione subjecit?

Resp. Mater et socrus eadem intelligi potest quae per filiam et nurum duobus sit compellata nominibus: ac perinde et in subsequenti quinque videri potest numerus personarum.

Int. In parabola Lazari et divitis al quantae quaestiones incurrunt. Aut quomodo dives in tormentis sit ante judicium (Luc. XVI, 19); aut quomodo digitus Lazari dicatur (Luc. XVI, 24); numquid corpora [Col. 0800B] apud inferos sint; aut ipse aquam desideret; numquid sitim corporis sentiebat?

Resp. Haec omnia secundum eos affectus loquitur, quos aliquando pro necessitate corporis gesserat. Caeterum ille ante judicium tormentorum sensus quasi pro loco custodiae in quo erat accipiendus est: reis quippe ipsa custodia etiam ante judicium non est absque tormentis. In hoc quoque quod apud infernum Abraham vidit haec subesse, a quibusdam ratio putatur, quod etiam omnes sancti ante adventum Domini nostri Jesu Christi ad inferna, licet in refrigerii locum, descendisse dicuntur. Alii opinantur locum illum in quo Abraham erat, ab illis inferni locis in superioribus constitutum, propter quod dicat Dominus de illo divite: Elevans oculos suos cum [Col. 0800C] esset in tormentis, vidit Abraham de longe; sinumque ipsius Abrahae designari illius regionis quietem.

Int. Quomodo accipiendum est quod legimus: Regnum Dei intra vos est (Luc. XVII, 21)?

Resp. In unoquoque pro bonorum malorumque actuum discrepantia, aut Deus regnat, aut diabolus: quia necesse est cujus voluntatem opere procurat, ejus imperio videatur esse subjectus. Itaque si justi sunt quidam, Deus in his regnare dicendus est; diabolus, si injusti. Potest et fides regnum Dei dici, qua itur ad regnum, quia utique justus ex fide vivit: et per quam Christus habitat in cordibus sanctorum suorum (Heb. II, 4; Eph. III, 17).

Int. Quomodo in Luca latroni Salvator dicit: Hodie mecum eris in paradiso (Luc. XXIV, 43), cum utique [Col. 0800D] die illo secundum hominem corpore in terra, anima apud inferos fuerit?

Resp. Potest forte hic pro paradiso accipi ille attributae quietis locus, ubi Abraham esse cum Lazaro, in Evangelio Salvator ostendit (Luc. XVI, 22). Aut certe ita intelligendum est, quod hanc promissionem Dominus secundum effectum divinae potestatis impleverit, quia ubique Deum esse noscendum est.


IN JOANNE.

Int. Quadraginta et sex anni, affirmantibus Judaeis, secundum Evangelium Joannis (II, 20), in aedificatione templi quomodo ostenduntur impleti?

Resp. Salomonem quidem septem tantum annis domum Domini aedificasse satis constat ex Scriptura [Col. 0801A] hoc dicente: Aedificavitque eam in annis septem (III Reg. VI, 38). Quadraginta vero sex anni in templi restauratione ponuntur, quae habita est in diebus Esdrae, post subversionem Hierosolymae, captivitatemque Judaeorum. Porro ipsa reparatio exaedificandi templi diu tracta est, vicinis in circuitu nationibus opus assidua infestatione prohibentibus.

Int. Quomodo Salvator assumptum hominem duxit in coelum? aut quomodo coelum promittitur sanctis, cum dicat: Nemo ascendit in coelum, nisi qui descendit de coelo Filius hominis qui est in coelo (Joan. III, 13)? Aut quomodo in coelo erat, cum adhuc esset in terra?

Resp. Secundum carnem in terra erat, secundum Deitatem coelo non deerat. Ideo et ipse ascendit qui descendit, quia licet assumpserit hominem, tamen [Col. 0801B] homo et Deus, hoc est, Christus, una persona est; et utique cum ille sit caput, sancti autem membra sint, necesse est ut sequantur membra quo caput praecessit, ut sit in coelo Christi corporis plenitudo.

Int. Qualiter illud accipiendum est quod scribitur: Non enim ad mensuram dat Deus spiritum (Joan. III, 34)?

Resp. Hoc quidam de Filio proprie intelligendum esse confirmant: quia homines dum alii aliis plus minusve capiant, utique ad mensuram spiritum accipere videntur, juxta illud Apostoli: Habentes autem donationes secundum gratiam, quae data est nobis, differentes, sive prophetiam secundum mensuram fidei (Rom. XII, 6), etc. Christo vero unigenito suo, qui etiam dat, non est spiritus ad mensuram datus, quia in eo [Col. 0801C] est omnis plenitudo divinitatis (Coloss. II, 9).

Int. Salvator dicit: Vos ascendite ad diem hunc, ego non ascendam ad diem festum istum (Joan. VII, 8), et quomodo postea scribitur de eo: Ut autem ascenderunt fratres ejus, tunc et ipse ascendit ad diem festum (Joan. VII, 10)?

Resp. Veritas mendacium loqui non potest. Atque idcirco non aliter a Jesu factum est, quam quod se pronuntiaverat esse facturum. Scenopegia solemnitas Judaeorum non unum diem, sed plures dies solemnitate complectitur, sicut et Paschae festivitas. Ergo quia dixerat, non ascendo ad diem festum hunc, utique ad diem festum ipsum, sicut praedixerat, non ascendit. Nam et sequitur in Evangelio: Haec cum dixisset ipse, hoc est, Salvator, mansit in Galilaea; ut intelligamus [Col. 0801D] in ea quidem solemnitate, sed non eumdem diem fuisse, de qua postea scribitur: Ut autem ascenderunt fratres ejus, tunc et ipse ascendit ad diem festum. Potest et figurate intelligi hic dies festus, ad quem Salvator se non ascensurum esse professus est, ut in se mutandam festivitatem doceret.

Int. Qualiter sentiendum est de loco illo, in quo de Jesu Christo Salvatore nostro scribitur: Nemo misit in eum manus, quia nondum venerat hora ejus (Joan. VII, 30)?

Resp. Hora haec non secundum mathematicos intelligenda est, sed potius hora illa qua ipse crucifigi, qua ipse pati vellet; et ideo nondum venerat hora ejus, quia nondum universa perfecerat, quia nondum [Col. 0802A] cuncta propositae operationis impleverat, propter quae homines terramque visitaverat.

Int. Quomodo intelligendum est quod Salvator dicit: Cum loquitur mendacium, ex propriis loquitur, quia mendax est et pater ejus (Joan. VIII, 44)?

Resp. Supra dixerat Dominus ad Judaeos: Si Deus pater vester esset, diligeretis utique me, et postea: Vos ex diabolo patre estis, et desideria patris vestri vultis facere. Ile homicida erat ab initio, et in veritate non stetit, quia non est veritas in eo. Cum loquitur mendacium, hic subaudiendum est, unusquisque vestrum, ex propriis loquitur, quia mendax est et pater ejus, id est, diabolus. Sunt qui ita disputant: Cum loquitur mendacium, id est, diabolus, de propriis loquitur, quia mendax est, et pater ejus, [Col. 0802B] hoc est mendacii ipsius pater est, quia ab ipso videatur ortum esse mendacium; ut sicut Deus Filium veritatem genuit, ita et diabolus filium genuerit falsitatem.

Int. Quomodo accipiendum est illud quo dicitur: Abraham pater vester exsultavit ut videret diem meum, et vidit, et gavisus est (Joan. VIII, 58)?

Resp. Prophetae videntes appellabantur (I Reg. IX, 9), ideo quod S. Spiritus munere ea quae caeteris erant clausa, quasi conscii futurorum videbant; inter quos et Abraham Christum vidit in spiritu.

Int. Dicitur in Evangelio: Scimus quia peccatores Deus non exaudit (Joan. IX, 31), et quomodo Salvator in alio loco dicit: Omnis qui petit, accipit (Matth. VII, 8)?

Resp. Sunt qui ex hoc loco ita sentiunt: Ille, inquiunt, [Col. 0802C] qui dixit peccatores non exaudiri caecus fuerat, et plenam adhuc quasi infuso collyrio videre non poterat veritatem. Certum est autem divinae misericordiae aurem patere pulsantibus. Potest et hac ratione intelligi quomodo Deus non exaudiat peccatores, ut etiam si exaudiantur ad impetrandam propriam salutem, non exaudiantur in signis.

Int. Deus et Salvator quid est quod in Evangelio Joannis dicit: In judicium ego in hunc mundum veni, ut qui non vident videant, et qui vident caeci fiant (Joan. IX, 39)?

Resp. Non minima quaestio, sed nos breviter pro necessitate quid hic doctorum opinio habeat proferemus. Ut qui non vident videant, et qui vident caeci fiant: id est, ut hi qui se non videre confitentur et [Col. 0802D] medicum quaerunt, videant; hi vero qui se putant videre et medicum non requirunt in sua caecitate permaneant. Itaque in hoc judicium venisse se dixit, quo discerneret causam credentium et incredulorum. Ergo ut qui non vident videant, potest intelligi de gentibus qui visuri erant per fidem; et qui vident caeci fiant, accipi de Judaeis potest, qui caecabantur per propriam infidelitatem.

Int. Quomodo Salvator loquitur: Pater major me est (Joan. XXIV, 8), et alio loco dicit: Ego et Pater unum sumus (Joan. X, 30)?

Resp. Dominus Jesus ita verus homo ut verus Deus, de Patre Deo Deus, de matre homine homo, illud secundum hominem, hoc secundum Deum locutus [Col. 0803A] creditur. Juxta quam rationem divinitatis atque humanitatis, etiam in reliquis quae aut aequalitatem cum Patre, aut humilitatem ejus sonant, facile intellectus patebit.

Int. Quid mysterii continet locus ille ubi Dominus pedes discipulorum lavit (Joan. XIII, 5)?

Resp. In loco illo maledictum calcanei diluitur, quod diabolo incentore animae nostrae gressus incurrebant (Gen. III, 15). Primo enim morsibus ejus nostrum patebat calcaneum. Porro cum dictum est: Ecce dedi vobis potestatem calcandi super serpentes et scorpiones (Luc. X, 19), maledictum illud abolitum est.


IN EPISTOLA AD ROMANOS.

Int. (Rom. III, 5). Quae intelligentia est capituli [Col. 0803B] illius quo Apostolus proponit dicens: Si autem iniquitas nostra justitiam Dei commendat, quid dicemus? Numquid iniquus Deus est qui infert iram? (Secundum hominem dico.) Absit. Alioquin quomodo judicabit Deus hunc mundum? Si enim veritas Dei in meo mendacio abundavit in gloriam ipsius, quid adhuc et ego tamquam peccator judicor, et non (sicut blasphemamur, et sicut aiunt quidam nos dicere) faciamus mala, ut eveniant bona: quorum damnatio justa est.

Resp. Obscurissimus atque perplexus in Apostolo locus, et multis ad discutiendum proferendumque sensum verbis indigens; nobis tamen pro festinatione sermonis arctandus. Dixerat supra: Est autem Deus verax, omnis autem homo mendax, sicut scriptum est: Ut justificeris in sermonibus tuis, et vincas [Col. 0803C] cum judicaris. Jam etiam adjicit: Si autem iniquitas nostra justitiam Dei commendat, quid dicemus? Hic de testimoniis quae supra posuerat, nascentem eventilat quaestionem, et adjungit: Numquid iniquus Deus qui fert iram, id est vindictam? Secundum hominem dico, hoc est, secundum humanam elocutionem, quod quasi iniquum Deum appellaverat. Vel quod iram ejus dixerat, cujus passio in Deum non cadat. Absit: hoc est, absit ita credi, ut iniquum Deum esse dicamus: qui, si haec ita sunt, iram infert delinquenti. Alioquin quomodo judicabit Deus mundum, nisi summa aequitate atque justitia? Deinde sequitur: Si enim veritas Dei in meo mendacio abundavit in gloriam ipsius. Et hoc ita proponit, ut refellentis sit, non approbantis: quia si [Col. 0803D] veritas Dei mendacio hominis indiguit, nec peccator tamquam peccator, judicabitur, et quae blasphemabant in apostolos vera videbuntur. Ergo quid est quod dicit? Et si ex comparatione injustitiae justitia clarescat, non ideo tamen homo injustus esse debet, ut Deus justus appareat. Damnatio eorum justa est, qui nos haec affirmant dicere. Quid dicere? faciamus mala, ut veniant bona. Putabantur autem apostoli istud dicere apud eos qui male interpretabantur dictum apostolicum, illud utique: Ubi abundavit peccatum superabundavit gratia (Rom. V, 20).

Int. Quid illud est quod legimus: Ut quid enim Christus, cum adhuc infirmi essemus, secundum tempus pro impiis mortuus est? Vix enim pro justo quis [Col. 0804A] moritur. Nam pro bono forsitan quis audeat mori (Rom. V, 6).

Resp. Hoc est quod vult intelligi: Ille pro impiis mortuus est, cum vix quisquam reperiatur mori velle pro justo. Nam pro bono, id est Christo, forsitan aliquis mori audeat. Hic etiam de se verecunde indicans quod pro Christo mori possit. Et aliter: Vix enim pro justo quis moritur. In veteri lege, in qua est pro mandatorum severitate justitia, vix pauci martyres sunt reperti: in novo autem instrumento, in quo est pro pietate praeceptorum bonitas, innumerabiles martyres exstiterunt.

Int. Apostolus dicit de Deo Patre: Sed pro omnibus nobis tradidit illum (Rom. VIII, 32), id est, Filium, quid in hoc significat?

[Col. 0804B] Resp. Traditioni acquievit. In sacris namque libris facere interdum Deus dicitur, in quibus faciendis videtur praestare patientiam. Alia quippe sunt quae fieri Deus vult, alia quae fieri sinit. Vult ergo fieri quod facta appareant esse meliora. At vero deteriora permittit, ut libertas humani constet arbitrii in qua arbitrii libertate bonorum malorumve sectatoribus divino judicio exhibeatur retributio justa meritorum.

Int. In hac eadem Epistola quid intelligendum est de hoc quod legimus; Quis accusabit electos Dei? Deus qui justificat. Quis est qui condemnet? Christus Jesus qui mortuus est, immo qui resurrexit, qui est ad dexteram Dei, qui etiam interpellat pro nobis (Rom. VIII, 33).

Resp. Haec in quibus sibi ipse respondit, quasi [Col. 0804C] legenda. Et est sensus iste: Nisi forte electos suos aut Deus qui justificat, aut Christus qui pro his est mortuus, condemnabit. Minime utique, qui etiam interpellat pro nobis. Hoc est quod dicit: Nemo condemnabit electos.

Int. Quid sentiendum est in hoc loco in quo Apostolus loquitur: Optabam enim ego ipse anathema esse a Christo pro fratribus meis, qui sunt cognati mei secundum carnem, et reliqua (Rom. IX, 3)?

Resp. Anathema interdum, ut et hic, occisionem interfectionemque significat. Ergo hic Apostolus perire optat in carne, ut alii salventur in spiritu. Et aliter: Ita hic Apostolus vim nimiae charitatis expressit, exoptans si fieri possit a Christo anathema esse pro fratribus, sicut et Moyses qui cum pro populo [Col. 0804D] suo Deum peteret, ait: Et nunc, Domine, siquidem dimittes illis peccata illorum, dimitte; sin autem, dele me de libro tuo quem scripsisti (Exod. XXXII, 31).

Int. Idem loquitur de Deo: Ergo cui vult miseretur, et quem vult indurat (Rom. XIX, 8): quid hic sequimur?

Resp. Induratur cor Deo, dum criminum poena differtur.

Int. Rursum ipse affirmat dicens. Quod quaerebat Israel non est consecutus: electio autem consecuta est, caeteri vero excaecati sunt (Rom. XI, 7): quis hujus rei sensus est?

Resp. Non quia Deus ullum volentem aspicere caecitate percutiat: quia omnes, sicut scribitur, vult salvos fieri (I Tim. II, 4): sed illos qui seipsos excaecaverant, [Col. 0805A] pro retributione malitiae dicitur tradidisse [Al. tradere], dum deserit. Tradere enim Domini est relinquere.

Int. Qualiter accipiendum est illud quod scribitur: Si esurierit inimicus tuus, ciba illum; si sitit, potum da illi: hoc enim faciens, carbones ignis congeris super caput ejus (Rom. XII, 20).

Resp. Hoc est, ignem compunctionis congeres, cum bona pro malis reddes. Et aliter: Non quod hoc animo inimicus pasci debeat, ut carbones ignis super caput ejus dum pascitur congregentur; sed quod inimicus ille cum bona pro malis recipit, si nulla malitiae suae poenitentia commovetur, ipse sibi potius carbones ignis super caput suum congerat.

Int. Cum potestas non sit nisi a Deo, sicut Apostolus [Col. 0805B] dicit (Rom. XIII, 1), cur non omnes bene accipi eam administrantes reperiuntur?

Resp. Quia et vitam hanc omnes aequaliter a Deo capiunt, nec tamen omnes aequaliter vivunt.


I AD CORINTHIOS.

Int. Omne, inquit, peccatum quodcumque fecerit homo, extra corpus est; qui autem fornicatur, in corpus suum peccat (I Cor. VI, 18): quid hic sentiendum est?

Resp. Quod caetera peccata per corpus extrinsecus admittantur, fornicatio sola in corporis passionibus administretur.

Int. Qualiter locus ille accipitur in quo scribitur: Numquid domos non habetis ad manducandum et bibendum? aut Ecclesiam Dei contemnitis, et confunditis [Col. 0805C] eos qui non habent (I Cor. XI, 22)?

Resp. Apud Corinthios quondam, sicut aliqui asserunt, prava invaluerat consuetudo, ecclesias passim dehonestare conviviis, in quibus vescebantur ante Dominicam oblationem, quam post coenam noctibus inferebant: cumque divites ebrii ad Eucharistiam venirent, vexabantur inopes fame. Mos vero iste, ut refertur, de gentium adhuc superstitione veniebat. Unde etiam quibusdam locis per Aegypti rura, vel Syriae, die sabbati nocte post coenam dicitur ad ecclesiam convenire.

Int. Cujusmodi prophetia est de qua scribitur: Si autem omnes prophetent, intret autem quis infidelis, vel idiota, convincitur ab omnibus, dijudicatur ab omnibus, occulta enim cordis ejus manifesta fiunt (I Cor. XIV, 24).

[Col. 0805D] Resp. Prophetiae genus duplex est: doctrinae unum, aliud divinationis. Sed divinatio praeteritis temporibus magis viguit, doctrina praesentibus. Occulta autem cordis ejus manifesta fiunt, dum in Ecclesia prophetante doctore conscientia compungitur audientis.

Int. Quid est quod scribitur, traditurus Filius regnum Deo Patri (I Cor. XV, 24)?

Resp. Traditurus quidem, sed tamen non ita traditurus, ut careat. Traditio autem regni nostra provectio est, tunc cum esse ex integro Filii metuerimus in Patris regno.

Int. Quid sibi vult illud quod scribitur: Omnes quidem resurgemus, sed non omnes immutabimur (I Cor. XV, 51)?

[Col. 0806A] Resp. Id est, non omnes in gloriam immutabimur, quia resurrectio et incorruptio communis est omnium, immutatio autem ad gloriam proprie justorum.


II AD CORINTHIOS.

Int. Apostolus dicit: Obsecramus pro Christo, reconciliamini Deo: eum qui non noverat peccatum, pro nobis peccatum fecit, ut nos efficeremur justitia Dei in ipso (II Cor. V, 20): quid hic sequimur?

Resp. Reconciliamini, inquit, Deo, qui Christum fecit hostiam pro peccato. Peccatum vero appellari ipsam hostiam, si in veteri Testamento requiras, invenies. Potest istud et ita intelligi, factum hostiam pro peccato Christum, quia Filium suum misit in similitudine carnis peccati.

Int. Datus est, inquit, mihi stimulus carnis meae angelus [Col. 0806B] Satanae, qui me colaphizet (II Cor. XII, 7): quomodo istud accipiendum est?

Resp. Dicunt quidam Apostolum saepe dolore capi, tis esse vexatum. Melius autem puto ita accipi, ut colaphizatus in illis passionibus intelligatur, quas enumeravit ipse, dicens: Ter virgis caesus sum, semel lapidatus sum, etc. (II Cor. XI, 25). Stimulum ergo carnis appellat tribulationem carnis; et angelum Satanae illum quo quasi immissore tanta illa pateretur ostendit.


AD EPHESIOS.

Int. Quomodo intelligendum est hoc quod Apostolus scribit, quod proposuerit Dominus in dispensationem plenitudinis temporum instaurare omnia in Christo, quae in coelis, et quae in terra sunt in ipsum (Eph. X)?

[Col. 0806C] Resp. Vere mirum est quid nunc reparetur in coelo. Reparatur ergo secundum opinionem quorumdam, illa quae cum principe suo cecidit angelorum portio, per augmentum societatemque sanctorum, de quibus scribitur: Sed sunt sicut angeli in coelo (Matth. XXII, 30). Reparantur quoque omnia in terra, cum etiam in locum deficientium Judaeorum admittuntur credentes ex gentibus. Et aliter: Instaurantur quae sunt in terra, dum nos per Mediatoris nostri sanguinem conciliationemque reparamur. Reparantur coelestia, cum de salute nostra gaudium nascitur angelorum.

Int. Quid est quod Apostolus loquitur de Deo Patre: Ex quo omnis paternitas in coelis et in terra nominatur (Eph. III, 15)?

Resp. Quia cum ille nobis Pater primus et verus [Col. 0806D] sit, ab illius nomine derivatur quando alii patres appellantur.

Int. Quomodo Apostolus dicit: Honora patrem et matrem, quod est mandatum primum (Eph. VI, 2), cum in mandatis, ut quidam ordinant, quarto sit loco?

Resp. Aliqui de hoc ita disserunt dicentes: Tria illa mandata quae superiora sunt, omnia ad Deum pertinent, septem sequentia ad hominem; et tria illa ad Deum pertinentia in una legis talis tabula tenebantur, in alia vero tabula praecepta illa erant quae ad hominem pertinebant. Hoc itaque mandatum in septem mandatis quae ad proximum pertinent, primum est. Alii vero qui hoc mandatum non quarto, sed quinto loco, quod et nos probamus, esse confirmant, [Col. 0807A] ita de hoc disputant: Decalogum ipsum totum, quia in illa prima lege conscriptum est, recte primum mandatum appellari, quod utique primum faciat ordo, postea aliorum in lege consequens praeceptorum. Item ex hoc aliter: Honora patrem et matrem, quod est mandatum primum, et subjungit, in promissione. In qua promissione? Ut bene sit tibi, et sis longaevus super terram (Exod. XX, 12). Igitur in mandatis hoc est primum mandatum, quod habeat, quam supra diximus, promissionem.

Int. Quid sibi vult illud quod scribitur: Spiritum nolite exstinguere (I Thess. V, 19)?

Resp. Exstinguere, id est fugare per opera iniquitatis. David inquit: Spiritum sanctum tuum ne auferas a me (Ps. L, 13).

[Col. 0807B] Int. Sequitur paulo post in eodem: Ut integer spiritus vester, et anima, et corpus sine querela in adventum Domini nostri Jesu Christi servetur (I Thess. V, 23): quid hic intelligendum est?

Resp. Spiritum hic dicit utique illum sanctum, de quo supra dixerat: Spiritum nolite exstinguere. Qui quidem cum in substantia sua non possit exstingui, exstinguitur in nobis, cum aufertur a nobis. Donum namque ejus vel gratia in hominibus sicut eorum virtutibus accenditur, ita eorum vitiis exstinguitur. Alii asserunt spiritum hic accipiendum esse animae ipsius intellectum atque sapientiam. De quo alio loco idem Apostolus dicit: Et ipse Spiritus testimonium reddit spiritui nostro, quod sumus filii Dei (Rom. VIII, 16). Hoc est, quod ille Spiritus sanctus huic intellectuali [Col. 0807C] spirituali nostro testimonium reddat, quod sumus filii Dei. Alio quoque loco Apostolus loquitur: Psallam spiritu, psallam et mente (I Cor. XIV, 15). Hic spiritum pro voce ponens, et voce dicit pariter et mente psallendum.


AD COLOSSENSES.

Int. Quid intelligendum est in capitulo illo, in quo ad Colossenses scribitur: Si mortui estis cum Christo ab elementis mundi, quid adhuc tamquam viventes in mundo decernitis (Coloss. II, 20)? Et reliqua.

Resp. Perstringamus, ut possumus, locum summis obscuritatibus involutum. Disputat contra eos qui ex Judaeis Christiani, propriis contendebant caeremoniis inhaerere. Supra enim dixerat de improbabili eorum observantia in cibo et potu; et quod neomeniae eorum [Col. 0807D] et sabbata umbram futurorum praetulissent (Col. II, 16). Rursum in consequentibus dicit: Si mortui estis cum Christo ab elementis mundi, quid adhuc tamquam viventes in mundo decernitis? Id est, dijudicatis dicendo: Ne tetigeritis, neque gustaveritis, neque contrectaveritis, quae sunt omnia in interitu ipso usu suo (id est, dum assumuntur intereunt), secundum praecepta et doctrinas hominum: quae sunt rationem quidem habentia sapientiae in superstitione et humilitate, et non ad parcendum corpori. Doctrinas hominum dicit, quia praecepta ipsa carnaliter intelligant, praecipientes in lege, prohibita non manducari: sed hoc, sicut ipse subjungit, in superstitione et humilitate supervacua, et in corporis afflictione, cui utique corpori non parcatur, [Col. 0808A] vel per ejusmodi abstinentiam vel per circumcisionem. Sequitur autem: Non in honore aliquo ad saturitatem carnis, ergo hoc est quod vult intelligi: Omnes illae observationes, licet in observantia aliquam sapientiae praeferre videantur figuram, quia putentur legem praeceptorum tenere, tamen in superstitione sunt, non in aliquo honore Dei, sed ad explendam voluntatem observantiae carnalis.


I AD TIMOTHEUM.

Int. Quae singularum rerum est accipienda discretio in his quas Apostolus profert dicens: Obsecro igitur primo omnium fieri obsecrationes, orationes, postulationes, gratiarum actiones (I Tim. II, 1).

Resp. Obsecrationes fiunt pro peccatis praeteritis et praesentibus; orationes pro adipiscendis quae speramus; [Col. 0808B] postulationes cum pro aliis intervenimus; gratiarum actiones cum ea quae poscimus impetramus, vel certe cum pro immensis Dei beneficiis gratias laudesque referimus.

Int. Locus ille quomodo accipiendus est, in quo scribitur: Quorumdam hominum peccata manifesta sunt praecedentia ad judicium, quosdam autem et subsequuntur (I Tim. V, 24)?

Resp. Supra dixerat, adversus presbyterum accusationem non recipiendam, nisi sub duobus et tribus testibus (I Tim. V, 19); et paulo post addidit: Quorumdam hominum peccata sunt praecedentia ad judicium, utique dum omnibus nota sunt; quaedam autem et subsequuntur, utique dum postea in judicio comprobantur. Quod si istud aliqui in judicio Dei magis accipiendum [Col. 0808C] putant, potest ita intelligi: Praecedere ad judicium illa peccata quae ante hic unusquisque commiserit; subsequi vero illa, quibus nos quidem causas dedimus, sed jam post transitum nostrum consummata intelliguntur. Ergo subsequuntur nos in judicium hujusmodi peccata, si, verbi gratia, cui inopiae nos causas attulimus, fame post obitum nostrum atque egestate consumptus sit.


II AD TIMOTHEUM.

Int. Alexander aerarius multa, inquit, mala mihi ostendit: reddet ei Dominus secundum opera ejus (II Tim. IV, 14). Et item: Percutiet te Dominus, paries dealbate (Act. XXIII, 3): quomodo haec intelligenda sunt?

Resp. Percutiet te, inquit, non percutiat; et rursum reddet, non reddat. Unde fit ut non tam maledicentis [Col. 0808D] animo dicta esse videantur, quam judicium Dei atque vindictam denuntiantis. Item aliter: Et si per administrationem prophetiae immoto animo maledicat propheta, ut illud: Obscurentur oculi eorum ne videant (Ps. LXVIII, 24); dicit quid eorum meritis debebatur. Quia omnis praevaricatio et inobedientia accipit justam operis atque mercedis retributionem (Heb. II, 2).


AD HEBRAEOS.

Int. Quid in hoc sequimur quod Apostolus dicit: Fide Jacob moriens singulos filiorum Joseph benedixit, et adoravit fastigium virgae ejus (Heb. XI, 21)?

Resp. Sceptri significatio est accipienda per virgam, et per hoc regni potestatisque fastigium in quo [Col. 0809A] Christus intelligitur adoratus, qui videlicet futurus erat regni Hebraeorum caput.


IN ACTIBUS APOSTOLORUM.

Int. Quid indicat illud quod legimus: Sabbati habens iter (Act. I, 12), id est, mille passus?

Resp. Sabbato enim usque ad montem Oliveti ire Judaeis licitum erat: vel certe sicubi fuissent, tanto spatio deambulandi licentiam praesumebant.

Int. Spiritus sanctus quomodo ante ascensionem a Salvatore secundum evangelistam Joannem apostolis insufflatur (Joan. XX, 22), cum secundum Actus apostolorum post decimum ascensionis diem in apostolos missus sit (Act. II, 1)?

Resp. Multae sancti Spiritus gratiarum donationes sunt, secundum illud quod Apostolus dicit: Alii quidem [Col. 0809B] datur per Spiritum sermo sapientiae, alii sermo scientiae secundum eumdem Spiritum, alii gratia sanitatum in uno Spiritu, etc. (I Cor. XII, 8). Igitur ante ascensionem gratiam sancti Spiritus acceperunt, qua possint peccata dimittere, et baptizare, et credentibus Spiritum adoptionis infundere; secundum quod tunc cum eis a Salvatore spiritus insufflaretur, dictum fuerat: Quorum remiseritis peccata, remittentur eis; et quorum retinueritis, retenta erunt (Joan. XX, 22). At vero post ascensionem multo majorem sancti Spiritus gratiam perceperunt in operatione virtutum, et gratia sanitatum, et diversarum perceptione linguarum: juxta illud quod eisdem eodem promissum fuerat die, ut baptizarentur Spiritu sancto, et induerentur virtute (Act. I, 5), qua Evangelium Christi universis gentibus [Col. 0809C] possint praedicare. In hac ergo perceptione sancti Spiritus secundum Dominicae gratiae distributionem apostolorum demonstratur profectus, non compugnantium diversitas Scripturarum. Et aliter, quare bis datus sit Spiritus sanctus, egregie quidam doctor exposuit dicens de eo quem primum hic Salvator per seipsum dedit, et de coelis postea misit, ut significaretur dilectio proximi et dilectio Dei, quae in cordibus sanctorum per Spiritum sanctum diffunditur (Rom. V, 5), qui datus est ad evangelizandum Dei verbum. Per quod apostoli sese in orbis partes intulerunt, quantum narrat historia, Bartholomaeus in Indos, Thomas tetendit in Parthos, Matthaeus Aethiopes, Andreas Scythas praedicatione mollivit, Joannem Asiam divino sermone correxit, Petrus Cappadociam [Col. 0809D] atque Galatiam, Bithyniam pariter et Pontum, provinciasque confines, dum Judaeis praedicat, circuit: postremo Romam illustraturus accessit. Paulus ab Hierusalem usque Illyricum cum Evangelio replevisset (Rom. XV, 19), tam innumeras ac dispares nationes praeceptis tamquam armis victor edomuit.

Int. Cum in Actibus apostolorum primum legatur: Viri autem qui comitabantur cum eo, hoc est cum Apostolo, stabant stupentes, audientes quidem vocem, neminem autem videntes (Act. IX, 7), quomodo postea Apostolus dicit: Et qui mecum erant, lumen quidem viderunt, vocem autem non audierunt ejus qui loquebatur mecum (Act. XXII, 9)?

Resp. Superius ubi audisse vocem referuntur a [Col. 0810A] Deo, non vocem, sed inconditum sonum vocis acceperunt, ut eos postea dicat vocem non audisse, id est, expressam verborum significantiam, qua possint intelligere quod sonabat. Ac perinde idcirco diversa vice et audisse referuntur, quia quantum ad sonum pertinet, audierunt; quantum ad verba, non audierunt.

Int. Quare prius communis cibus vocabatur, qui putaretur immundus?

Resp. Quod contra interdictum tunc Dei in commune caeteris pateret hominibus, qui in ciborum discretione legis observantiam non tenebant, per quam Judaei partem Dei se esse jactabant. Purificatus est autem etiam Domino dicente ad Petrum: Quae Deus purificavit, ne tu commune dixeris (Act. X, 15).

Int. Quid illud est quod in Actibus apostolorum, [Col. 0810B] duodecim illi qui Joannis baptismo baptizati fuerant, baptizantur a Paulo (Act. XIX, 4)?

Resp. Hoc idcirco, quia non in nomine Trinitatis baptizati erant. Baptismum enim Joannis licet in eum qui venturus est, baptizaret, tamen proprie Joannis Baptismum dicebatur. Unde et ab haereticis venientes non rebaptizantur a nobis, si baptizatos constat in nomine Trinitatis: nisi impositio tantum manus ad fidem rectam conversis adhibetur, ut per hanc sancti Spiritus suscipiatur infusio.


IN EPISTOLA JACOBI.

Int. Quomodo dicitur: Deus intentator malorum est, et ipse neminem tentat (Jac. I, 13); cum nihilominus scriptum sit: Tentat vos Dominus Deus vester (Deut. XIII, 3)?

Resp. Tentatio Domini probatio appellatur. Neque [Col. 0810C] enim ille quemquam tentat in passionibus, sed a concupiscentiis nostris illa tentatio est, cum humiliati dejicimur. A Domino est tentatio, cum probat et glorificamur, et ideo Dominus intentator malorum est.


IN EPISTOLA JOANNIS.

Int. Quomodo perfecta charitas foras mittit timorem (I Joan. IV, 18), cum rursum scribitur: Timor Domini castus permanet in saeculum saeculi (Ps. XVIII, 4)?

Resp. Quisquis Deum diligit, utique absque Deo esse formidat. Hic est timor Dei, qui permanet in saeculum saeculi. Igitur timor hic de perfecta Domini charitate descendit; at vero alius timor ille de temporariis rebus nascitur: quarum saepe amissionem veremur. Hunc timorem foras mittit divinae perfectio [Col. 0810D] charitatis.

Int. Item in Epistola sua Joannes ponit: Tria sunt quae testimonium perhibent, aqua, sanguis, et spiritus (Joan. V, 8): quid in hoc indicatur?

Resp. Simile huic loco etiam illud mihi videtur, quod ipse in Evangelio suo de passione Christi loquitur dicens: Unus militum lancea latus ejus aperuit, et continuo exivit sanguis et aqua; et qui vidit, testimonium perhibuit (Joan. XIX, 34). In eodem ipse de Jesu supra dixerat: Inclinato capite tradidit spiritum (Joan. XIX, 30). Quidam ergo ex hoc ita disputant: Aqua baptismum, sanguis videtur indicare martyrium, Spiritus vero ipse est qui per martyrium transit ad Dominum. Plures tamen hic ipsam interpretatione [Col. 0811A] mystica intelligunt Trinitatem, eo quod perfecta ipsa perhibeat testimonium Christo: aqua Patrem indicans, quia ipse de se dicit: Me dereliquerunt fontem aquae vivae (Jer. II, 13); sanguine Christum demonstrans, utique per passionis cruorem; spiritu vero sanctum Spiritum manifestans. Haec autem tria de Christo testimonium ita perhibent, ipso in Evangelio loquente: Ego sum qui testimonium perhibeo de meipso; et testimonium perhibet de me qui misit me Pater (Joan. VIII, 18). Et item: Cum autem venerit Paracletus, quem ego mittam vobis Spiritum veritatis, qui a Patre procedit, ille testimonium perhibebit de me (Joan. XV, 16). Perhibet ergo testimonium Pater, cum dicit: Hic est Filius meus dilectus (Matth. III, 17); Filius, cum dicit: Ego et Pater [Col. 0811B] unum sumus (Joan. X, 30); Spiritus sanctus, cum de eo dicitur: Et vidit Spiritum Dei descendentem sicut columbam venientem super se (Matth. III, 16).

Int. Quid est quod rursum in Epistola sua profert esse pro quo non debeat orari peccatum usque ad mortem (I Joan. V, 16)?

Resp. Utique usque ad mortem peccat ille peccator, qui in hujus temporariae vitae cursu poenitentiam non agit. Hac ratione illud quoque oportet intelligi: Qui autem blasphemaverit in sanctum Spiritum, non remittetur ei, neque hic neque in futurum (Matth. [Col. 0812A] XII, 32). Blasphemat enim qui divinis promissis, Spirituique sancto minime credens, in quo est remissio peccatorum, reconciliari Deo in hac vita per satisfactionis opera detrectat.

Int. Quid significat quod in eodem legimus, mundum in malignum esse positum (I Joan. V, 19)?

Resp. Non quod a Deo mundus in maligno sit positus, sed quod vitia hominum in mundo viventium sint maligna. Hoc modo etiam illud patebit quod scriptum est: Quia dies mali sunt (Eph. V, 16).


IN APOCALYPSI.

Int. Qui sunt illi septem spiritus Dei, qui in Apocalypsi (I, 4) commemorantur?

Resp. Hi sunt quos et propheta Isaias enumerat: [Col. 0812B] Spiritus sapientiae et intellectus, spiritus consilii et pietatis, spiritus scientiae et veritatis, spiritus timoris Dei (Isai. XI, 2). In quibus tamen spiritualia opera significantur. Omnia autem illa operatur unus atque idem spiritus (I Cor. XII, 11).

Et quidem haec de opinionibus doctissimorum virorum exigenti tibi a me prolata sunt. Si quis tamen in praedictarum quaestionum disputationibus attulerit quae magis probentur, reprehendens pertinaciam quae in plerisque esse solet, non abnuo me secuturum esse meliora.



LIBER SECUNDUS.
[Col. 0811]


PRAEFATIO AD SALONIUM.
[Col. 0811C]

Quoniam, fili charissime, superiore libro propositionibus tuis se retulit crebra responsio, et vereor, ne assiduae interrogationes, ut fit plerumque, legenti generent ex satietate fastidium; meo nunc nomine ea quae spoponderam opus variaturus, adnectam: singulae quaeque, ut ordine ipso magis clareant, per species suas dividens, ac titulis suis subdens. Et primo veniam ad Hebraeorum nominum interpretationem, e quibus certa quaeque et celebriora brevitatis causa ponam.



CAPUT PRIMUM. Hebraeorum nominum interpretatio.

Adonai, in Latinum sonat Dominus. Sabaoth, exercituum sive virtutum; aut, ut aliqui volunt, [Col. 0811D] omnipotens Jesus, Salvator. Nazarenus, sanctus sive mundus. Messias, unctus, id est, Christus. Michael, quis sicut Deus. Gabriel, fortitudo Dei. Raphael, medicina Dei. Adam, homo, sive terrigena. Eva, vita, sive calamitas. Miror unde apud Hebraeos interpretatio hujus nominis tam diversa sit: nisi forte ideo, quod eadem et edendo homini vitam attulerit, et transgrediendo calamitatem. Aut quod mulier aliis interdum vita, aliis est calamitas. Abel, luctus, vel miserabilis. Cain, possessio, vel lamentatio. Enoch, dedicatio. Mathusalem, mortem suam misit. Noe, requies. Sem, nominatus. Cham, callidus. Japheth, latitudo. Loth, declinans, sive unctus. Melchisedech, rex justus. Abram, pater excelsus. [Col. 0812C] Abraham, pater videns populum, vel pater multarum, scilicet gentium. Sarai, princeps mea. Sara princeps. Notandum quod utrisque nominibus, scilicet Abrahae et Sarae tantum a litteram Dominus addiderit, quae tamen apud Hebraeos per e legitur. Agar, advena, vel conversa. Ismael, auditio Dei. Isaac, risus; non tamen, ut quidam putant, ideo sic appellatus, quia Sara riserit, sed quod Abraham, qui tunc utique prior risisse indicatur. Rebbecca, patientia, sive quae multum acceperit. Jacob, supplantator. Israel, vir videns Deum, sed melius princeps cum Deo. Lia, laboriosa. Rachel, ovis, vel videns Deum. Ruben, videns filios, sive videns in medio. Simeon, audiens tristitias. Levi, oppositus, sive additus. Juda, confitens, sive glorificans. Zabulon, [Col. 0812D] habitaculum pulchritudinis. Isachar, est merces. Dan, judicium, aut judicans. Gad, tentatio. Aser, latitudo, sive beatus. Nephtalim, conversantes. Benjamin, filius dexterae. Ephraim, frugifer, sive ubertas, vel auctus Latine. Manasse, oblitus. Esau, rubens, sive acervus lapidum. Cedar, tenebrae, vel moeror. Job, magus, vel dolens. Amalech, populus lambens, sive restinguens. Moyses, assumptio, vel liniens. Aaron mons fortitudinis. Pharao denudans eum, sive dissipator ejus. Sed Pharao nomen est non hominis, sed dignitatis: sicut et apud nos Augusti appellantur reges, cum propriis nominibus censeantur. Pharao tamen ille submersus in mari Rubro proprio vocabulo Centres vocitatus est. Josue, [Col. 0813A] salvator. Athoniel, tempus ejus Dei, vel responsio Dei. Aod, gloriosus. Semegar, nomen adveniens, sive ibi colonus. Barach, fulgurans. Delbora apis vel loquax. Gedeon, tentatio iniquitatis eorum. Abimelech, pater meus rex. Thola, vermiculus ad tincturam vel coccinum. Jair, illuminans. Jepte, aperiens, vel apertus. Esebon, cogitatio, sive cingulum moeroris. Achilon, vivens Deo, vel videns Deum. Abdo, servus ejus. Sampson, sol eorum, vel solis fortitudo. Dalila, paupercula, vel situla. Eli, Deus meus. Samuel, nomen ejus Deus. Saul, expeditus, sive petitio. Jassai, insulae holocaustum, vel sacrificium. David, desiderabilis, sive fortis manu. Jonathan, columbae donum, vel Domini donum. Absalom, pater pacis. Salomon, pacificus. Idem Ecclesiastes, id est, [Col. 0813B] concionator, Idem et Idida, id est, dilectus Domini. Roboam, latitudo populi. Abia, pater Dominus. Asa, tollens, sive, sustollens. Josaphat, Domini judicium. Joram, qui est excelsus, sed melius sublimatus. Ochozias, apprehendens Dominum. Athalia, tempus Domini. Joas, sperans, sive temporalis. Amasias, populum tollens. Azias fortitudo Domini. Azarias, auxilium Domini. Jotham, perfectus. Achas, apprehendens. Ezechias, fortitudo Domini. Manasses, obliviosus, vel quia oblitus est. Amon, fidelis, vel nutritius. Josias, ubi est incensum, vel Domini salus. Joachaz, robustus. Joachim, cujus est praeparatio. Eliachim, Dei resurrectio, Jechonias, praeparatio Domini. Sedechias, justus Domini. Jeroboam, dijudicans populum, vel dijudicans supernos. Nave, latratus. [Col. 0813C] Basaa, pinguedo. Helam, saeculi, vel orbis. Zambri, psalmus, vel canticum meum. Omri, crispans meus. Achab, frater patris. Jesabel, fluens sanguine, vel sterquilinium. Jehu, ipse vel est. Joatha, robustus. Zacharias, timor Domini. Sella, umbra ejus, vel petitio. Manaem, consolans. Facee, aperiens. Helias, Deus Dominus. Helisaeus, Dei mei salus. Osee, salvator. Johel, incipiente Deo, sive est Deus. Amos, potens, vel fortis, aut populum debellans. Abdias, servus Domini. Jona columba, vel dolens. Micha, quis iste? Naum, germen, sive consolatio. Abacuc, amplexans. Sophonias, abscondens eam. Aggaeus, festus, sive solemnis. Malachias, angelus meus. Isaias, salus Domini. Jeremias, excelsus Domini. Ezechiel, fortitudo Domini. Daniel, judicium Domini. Judith, [Col. 0813D] laudans, vel Judaea. Joseph, auctus. Maria, illuminata, sive stella maris: sed sermone Syro, domina. Simon, pone moerorem, vel obediens. Petrus, agnoscens. Barjona, filius columbae, Syrum pariter et Hebraeum. Cephas, Petrus, Syrum est. Paulus, mirabilis. Saulus, tentatio respicientis, vel tentationis securitas. Andreas, virilis, Graecum est. Jacobus, supplantator. Joannes, domini gratia. Philippus, os lampadarum. Bartholomaeus, filius suspendentis aquas. Thomas, abyssus, vel geminus; unde et Didymus Graece dicitur. Matthaeus, donatio. Idem appellatus est Levi. Lebbeus, corculum, id est a corde, ipse est et Taddaeus, ipse est Judas Jacobi. Cananaeus, possidens, sive possessio. Ita autem dictus Simon, a [Col. 0814A] vico Chana, ipse est et Zelotes. Scarioth, memoriale Domini, vel memoria mortis. Hoc vero nomine appellatus est Judas a vico in quo natus est. Marcus, excelsus mandato. Lucas, ipse consurgens, sive ipse levans. Stephanus, norma vestra; Graeco autem sermone coronatus. Augusti, solemniter stantes. Caesar, possessio principalis. Cirenei, haeredes. Bethsaida, domus frugum. Betphage, Syrum, domus vallis. Bethania, domus afflictionis. Genesear, ortus principis. Amaus, populus abjectus. Capharnaum, ager consolationis. Sarepta, incensa, sive angustia panis. Gethsemani, vallis pinguedinum. Golgotha, calvaria. Nazareth, flos munditiae, vel virgultum. Ninivitae, nati speciosi. Sidon, venatio. Zachaeus, justificatus. Idumaea, rosa. Lisama, nativitas tentationis. Jordanis, [Col. 0814B] descensus. Martha, provocans Deum. Magdalena, turris. Susanna, lilium. Saba, captivitas. Caiphas, investigator, sive vomens ore. Pontius declinans consilium. Pilatus, os malleatoris. Herodes, pellicius. Barrabas, filius patris, vel magistri eorum, absque dubio Judaeorum magistri, qui est diabolus. Eden in Genesi, deliciae. Judaea, confessio. Hierosolyma, visio pacis. Sion, specula, et recte; nam haec civitas David in monte constructa est. Babylon, confusio, sive translatio. Aethiopia, tenebrae. Aegyptus, tribulatio sive tenebrae. Tyrus, angustia. Romani, sublimes, vel tonantes. Sinai, mensura, sive mandatum, sive tentatio, vel amphora mea. Gehenna, vallis gratuita. Quidam aestimant appellatam hanc a valle Gehennon, quae est juxta murum Jerusalem. Hebraei, transitores. [Col. 0814C] Sadducaei, justificati. Pharisaei, divisi. Galilaei, volubiles. Samaritae, custodes, eo quod a Babyloniis illic ad custodiam collocati sint Judaeorum.

Cum in caeteris, tum et in hoc abundanter liquet, Scriptura omnis sacra quam vere divina sit, ac plena mysteriis, quando ita congruant rebus nomina, affectibusque respondeant. Sicut David, qui exprimitur in Latinum fortis manu: utique fortissimus omnibus fere bellis exstitit. Salomon, pacificus: utique in pace regnum administravit. Daniel, judicium Dei: utique in presbyterorum judicio sententiam divinae disceptationis exhibuit. Unde quid mirum si hi futura praedicaverint, quorum etiam nomina, sicut res edocent, prophetiam sonant? Sed jam de variis vocabulis interpretationem ponamus.



CAPUT II. De variis vocabulis.
[Col. 0814D]

Alleluia, in Latinum sonat laudate Dominum; ia enim unum est de decem nominibus Dei, quae apud Hebraeos habentur. Amen, vere, sive fideliter. Diapsalma, semper: eo quod illa quibus hoc adnectitur, sempiterna esse confirmet a Deo; non commutationem metri significat, ut quidam existimant, vel spiritus prophetici refectionem. Sunt etiam qui diapsalma ideo inscribi putent, ut ex hoc sibi personarum sive sensuum intelligatur esse conversio. Osanna, salvifica, sive salvum me fac. Osi enim salvifica interpretatur, anna interjectio est deprecantis. Ergo integre dicitur, Osianna. Sed dum corripitur aut corrumpitur, sonat [Col. 0815A] osanna. Est autem sensus, salvum fac, subaudiatur, vel populum Israel, vel totum mundum. Rhama, excelsa. In Evangelio: Vox in rhama audita est, id est in excelsis. Est tamen et civitas, quae Rhama appellatur. Racha, vanus, aut inanis. Rabbi, magister, Syrum est. Man, quid? Manna, quid est hoc? Abba, pater: et hoc Syrum est. Anathema, perditio. Maranatha, Dominus noster venit, Syrum est. Anathema autem maranatha, sicut quidam dicunt, perditio in adventu Domini. Mammona, divitiae. Theraphim, figurae, vel imagines, melius quam incendia. Seraphim vel seraphin, ardentes, vel incendentes, juxta illud: Qui facit angelos suos spiritus, et ministros suos ignem urentem. Ergo seraphin virtutes in coelis esse confirmant, quae Deum laudent, et in ministeria [Col. 0815B] diversa mittantur. Cherubin, scientiae multitudo. Caeterum Cherubin ipsum in sancta sanctorum duo tantum significantur animalia. Aliis vero locis ubi hoc nomen legitur, aut picturam aliquam indicat, aut varietatem.



CAPUT III. De expositione diversarum rerum.

Mandragora, in Genesi, genus pomi simillimum parvo peponi specie vel odore. Mazaroth zodiacon, quae duodecim signa mathematici asserunt. Fath, clima, id est plaga Meridiana, vel Occidentalis. Rhamnus, in Psalterio, non rubus est, sed spinarum genus sentibus permolestum. Rhomphea, gladium in Latinum sonat. Nam ubi in Genesi dicitur, Gladius flammeus atque versatilis, in Graeco rhomphea [Col. 0815C] ponitur. Frameae, hastae longissimae. Sunt qui iis etiam nunc armorum vice utentes hoc nomen tribuunt. Quidam etiam ita gladios significari putant. Capparis, in Salomone fruteti genus in Oriente simile lentisco. Palathae, in Regnorum, massae quae de recentibus ficis compingi solent. Palathae Graecum est. Debelaim, in Osea propheta, palathas dicunt. Dabir, in Regnorum, oraculum quod erat factum in media interiori parte templi, in quo et arca Domini erat, hoc appellabatur sancta sanctorum. Byssus, genus serici grossioris, pariter et fortioris. Sunt quidam qui et genus lini esse byssum putent. Phoenicium, in Isaia, coccinum. Luteres, in Regnorum, conchae, vel canthari aquarii. Sed et cantharus Graecum nomen est. Latomi, in Regnorum, lapidum [Col. 0815D] caesores: et hoc Graecum est. Creagrae, in Paralipomenon, fuscinae, ad carnes de caldariis proferendas, Graecum est. Sambuca, in musicis genus symphoniarum. Nablum quod Graece appellatur Psalterium, quodque a psallendo dictum est. Ad similitudinem est citharae barbaricae in modum deltae litterae . Tympanum, quod extenta pelle vel corio efficitur. Cinari, ut quidam putant, acetabula, quae percussa in modulos concitantur. Thyina, ligna. De his Salomon gradus fecit in domo Domini, incognita ligna etiam peritioribus Judaeorum. Sethim, spinarum in eremo genus est, e quibus lignum imputribile. Sabeth, virgulti apud Hebraeos nomen est, in Genesi: Ecce, inquit, aries post tergum ejus tenebatur in [Col. 0816A] virgulto Sabeth. Lebetae, aenei minores in usum coquendi parati. In Paralipomenon: Pacificas vero hostias coxerunt in lebetis, et cacabis, et ollis. Cophinus, corbis. Hydria, vas aquarium. Condi, in Genesi, poculum vel scyphus. Lecythus, in Regnorum, ampulla olearia. Lenticula, in libro Regnorum, vasculum ex aere, habens oleum quo ungebantur in regnum. Paropsis, acetabulum majus. Aliqui et catinum ita appellari putant. Epistylia, in Regum, quae super capitella columnarum ponuntur; Graecum est. Mechonoth, in Regum, fulturae, quas bases appellamus. Topazion, lapis pretiosus, in quo, sicut aliqui affirmant, omnium lapidum colores refulgent. Corbana, gazophylacium. Corbona autem interpretatur oblatio. Chasma, in Luca, hiatus; Graecum [Col. 0816B] est. Erysibe, in propheta, aerugo, id est rubigo messium; Graecum est. Zizania, lolium. Sicera, succus ex dactylis; et omnis praeter vinum liquor, qui ad bibendum, aut e pomis, aut quolibet genere conficitur, sicera nuncupatur. Nardum pisticum, nardum fidele, id est sine impostura; Graecum est. Nardum spicatum, ab eo quod species ipsa nardi in modum spicae sit, quae infusa conficitur. Alabastrum genus marmoris pretiosi, ex quo Evangelici illius unguenti vasculum erat. Stadium, in Evangelio spatii certa dimensio. Octo stadia mille passus efficiunt.

Haec nomina quae subsequuntur, in Exodo, vel in Regum libris his reperiuntur locis, quae arcae vel tabernaculi, aut templi Domini relationem continent. Quorum nominum vocabula, ad haec quae obscuriora [Col. 0816C] sunt, in translatione veteri habentur. Haec vero quae lucidiora apparent, novae translationis textu continentur. Vetus ergo translatio habet, sperateres; nova, ferulas.

Calamiscos, calamos. Troiscos, vel cariscos, quasi in nucis modum deformatos. Anconiscos, incastraturas. Aspidiscas, uncinos. Fimbrias, catenas. Scitalas, vectes. Lapidibus acrotomis, dedolatis. Degrapidem, caelaturam. Petalis, laminis. Perimentum, lineam. Spiras, capitella columnarum, vel sicut puto, facturam earum. Elam, porticum: sed melius interpretatur ante fores, sive vestibulum. Ergo Elam Hebraicum est. Caetera quae superius sunt, Graeca sunt maxime. Item in Ezechielis extrema parte in visione civitatis, in veteri translatione habet pastophoria, [Col. 0816D] in nova gazophylacia, id est, cellulas parvas. Thee, thalamos, Aileu, frontem. Aelaucooth, vestibulum. Polyandron, multitudines. Spitamis, palmus. Gissus, definitio. Manaa, sacrificium. In Regum, cenotaphia, simulacra, quae Graece . Sed haec hactenus. Nunc etiam illud accipe, ut quaedam nomina prius Scriptura appellaverit, et ut nunc vocentur.



CAPUT IV. De gentibus.

Gomor, in Genesi, Galatae, id est Galli, qui a candore corporis primum Galatae appellati sunt, e quibus populi quondam in Orientis longinqua migrantes primum Gallograeci, nunc antiquo Gallorum [Col. 0817A] nomine Galatae vocantur. Magog, Scythae. Quidam Gog et Magog, Gothos putant. Jubal, Iberi, qui et Hispani.

Thiras, Thraces. Thogorma, Phryges, Madai, Medi. Javan, Iones, qui et Graeci. Unde et mare Ionium. Cethei, Citii, idem Ciprii, apud quos et urbs Cittium vocitatur. Donanim, Rhodii. Ex his Graecorum nationibus exstitere, qui a Tauro monte usque Occidentalem Oceanum maritimam oram occupaverunt. Hae omnes gentes de Japheth stirpe descendunt.

Chus, Aethiopia. Mesraim, Aegyptus. Casloim, qui postea Philistini, nunc Palaestini. Iidem tamen et Allophyli. Iidem et alienigenae appellati sunt. Horum civitas Ascalon. Saba, Arabia. Saba vocitatur [Col. 0817B] et regio in qua nunc Sabaei. Evila, Getuli. Labain, nunc Libyes, quondam Futhei appellabantur, Tharsis, sive Carchedon, Carthago est: quidam Tharsos Ciliciam arbitrantur, quia et civitas Tharsis illic sita est. Africa, appellata ab uno ex posteris Abrahae de Cethura, qui vocatus est Apher. Ismahelitae, vocati ab Ismaele filio Abrahae. Iidem et Saraceni, a Sara. Iidem et Agareni, ab Agar. Nabathei, a Nabeth filio Ismaelis appellati, qui ab Eufrate ad mare Rubrum porriguntur. Chananei appellati de Chanaan filio Cham. Horum terram Judaei expulsis incolis possederunt. Hi omnes de origine Cham veniunt. Assur, Assyrii ab Assur filio Sem. Hi urbem Ninum ex nomine Nini regis condiderunt, quae nunc Ninive vocatur. Syros appellatos quidam asserunt ab Asurim [Col. 0817C] filio Abrahae ex Cethura. Us, quae et Auxitidis regio circa Coelesyriam, ita ab Us Sem pronepote appellata. Elamitae, Persae, ab Elam filio Sem. Hebraei cognominati sunt ab Heber, qui pronepos fuit Sem. Casdei, nunc Chaldaei vocantur, et Casdei a Cased, filio Nachor fratris Abrahae. Hi omnes de Sem posteritate procedunt.



CAPUT V. De locis.

Jebus, ipsa est Jerusalem, ipsa est et Salem, in qua regnavit Melchisedech. Haec nunc ab Helio Adriano vocatur Helia. Babel in Genesi, nunc Babylon vocatur. In hoc loco cum turrem quondam homines aedificare adversus coelum aggressi essent, dispersi sunt, immensa divinitus confusione linguarum. [Col. 0817D] Achar, nunc Nisibis vocatur. Reblatha, nunc Antiochia appellatur. Eadem est Epiphania. Sicem, haec est et Sicema, nunc Neapolis civitas Samaritanorum. Olibama, in propheta, civitas in qua Edom principes habitaverunt. Ariel, in Isaia, hanc quidem esse putant Ariopolim, ab idolo Martis Ariel, quod illic situm est. Interpretatur autem Ariel leo Dei, Jerusalem figuraliter significans. Ararath, Armenia, in cujus montibus post diluvium arca consedit, adeo ut illic aliqua indicia nunc usque permaneant. Arbeae, quae Arbos in nostris codicibus corrupte legitur, in qua tres patriarchae sepulti sunt, Abraham, Isaac, et Jacob, et praeterea Adam ipse. Haec est etiam Hebron, in qua David regnavit. Lod, ipsa est [Col. 0818A] Lydda, ipsa est Diospolis. Decapolis, in Evangelio, regio est habens civitates decem. Accaron, urbs Palaestinae. Antilibanus, loca appellantur quae supra Libanum montem Orientalem plagam respiciunt. Effrata, civitas Bethlehem. Eufrates vero fluvius de paradiso. Mesopotamia idcirco dicitur, quod Tigride et Eufrate fluminibus ambiatur. Samaria ipsa nunc Sebaste appellatur. Emaus, in Evangelio, nomen quondam castelli, nunc civitas, quae Nicopolis dicitur. Calvaria, locus ob hanc causam dictus, quod de consuetudine in eodem loco damnati capite truncarentur. Ariopagus, curiae apud Athenienses nomen est, quae a Marte nomen accepit.



CAPUT VI. De fluminibus vel aquis.
[Col. 0818B]

Geon, fluvius est Aethiopiae, de paradiso emergens, quem Nilum usitato nomine appellant. Phison, fluvius Indiae, idem quoque a paradiso fluens: hunc alii Gangen vocant. Siloe, fons est in Jerusalem de radice montis Sion bulliens, qui non semper, sed in certis horis diebusque emanat per antra saxaque decurrens. Jordanis, ideo dictus est, quod duo fontes in unum confluant, quorum alter dicitur Jor, alter Dan appellatur. Mare Galileae, idem et mare Tiberiadis, idem et stagnum Genesar, idem et lacus Genesareth. Mare Salinarium, hoc vocatur et mare Mortuum, vel Asphalti, id est, bituminis, a Jericho haud longe abest. Bethsaida, piscina in Jerusalem, in quam et aegri deferebantur: ideo et Probatica, [Col. 0818C] id est, pecualis appellatur, quod hostias in ea quondam sacerdotes lavabant.



CAPUT VII. De mensibus.

Nisan, in libro Esdrae, mensis quem dicunt Martium, quique in Scripturis appellatur mensis primus. Elul, in Machabaeorum libro, Augustus, qui apud nos mensis sextus vocatur. Casleu, in Zacharia propheta, November, qui est nonus. Tebeth, in libro Hester, December, qui est decimus. Sabath, in Zacharia propheta Januarius, qui apud nos undecimus. Adar, in libro Esdrae, Februarius, qui apud nos duodecimus. Quod si etiam reliqua Hebraea mensium vocabula, quae in canone non reperi, scire voles: [Col. 0818D] Jar vocatur mensis secundus; Sivan tertius; Thamus quartus; Alo quintus; Tisri sextus; Mareson septimus.



CAPUT VIII. De solemnitatibus.

Annus jubilaeus, annus quinquagesimus, qui erat annus remissionis, quo in Israel unusquisque rei suae venditur ad jus ejus etiam absque pretio revertebatur. Pascha, transcensus, Hebraeum est, non Graecum. Transcensus vero idcirco dictus est, quod Hebraei ab Aegypto in terram repromissionis transcenderunt. Certe pascha nostrum est, quod Salvator ab inferis resurgens coelorum regna transcenderit. Phase, itidem pascha est transcensus, vel transitus. [Col. 0819A] Sunt qui magis transcensum, vel transitum ex hoc appellatum affirmant, quod eadem nocte Dominus per Aegyptum transierit, cum Aegyptiorum primogenita cuncta percussit (Exod. XIII, 15). Pentecoste, quinquagesima, Graecum est. Hujus quinquagesimae figuram annus jubilaeus gessit, quique nunc iterum futurae repromissionis aeternam requiem praefigurat. Scenopegia, cum tabernacula a Judaeis figuntur, ob memoriam tabernaculorum. enim Graece tabernaculum dicitur. Haec Judaeorum solemnitas Septembri mense celebratur. Encaenia, novae aedificationis observatio vel dedicatio. namque in Graeca lingua novum significat. Ergo in hac solemnitate Judaei Octobri mense dedicationis templi colebant diem. Epiphania, Graecum est, quod significat [Col. 0819B] apparitio, vel ostensio: sive quod eadem die Dominus et Salvator noster in baptismo suo populis fuerit ostensus; sive quod stella magis; sive quod primo signo Domini aqua in vinum versa tunc apparuerit. Neomenia, hoc est, quod apud nos kalendae. Sed quia apud Hebraeos secundum lunae cursus menses supputantur, et Graece luna appellatur, idcirco neomenia nova luna accipi potest. Parasceve, praeparatio, Graecum est. Parasceve enim sexta sabbati appellatur. Hinc vero praeparatio dicitur, quod a Judaeis eadem die quae in sabbato sunt necessaria, praeparentur. Sabbatum, requies, Hebraeum est. Idcirco autem requies, quod in eadem die Dominus ab opere, perfectis omnibus absolutisque requievit.



CAPUT IX. De idolis.
[Col. 0819C]

Idola, simulacra, Graecum est. Beelphegor, quod interpretatur simulacrum ignominiae, idolum est Moab. Hunc Latini Priapum appellant. Beel, quod interpretatur, vetustas, idolum est Babylonium. Fuit vero hic idem Belus pater Nini regis Assyriorum. Adramelech, idolum Assyriorum, quod etiam Samaritae coluerunt. Astarten, quod in Latinum sonat factura superflua, idolum Sydoniorum dicunt. Beelzebul, interpretatur vir muscarum, Diabolus, deorsum fluens; Graece vero criminator dicitur. Satan, in Latinum sonat adversarius, sive transgressor. Syrenae, in Isaia, daemones, aut dracones magni, cristati pariter ac volantes, ut a quibusdam putatur.

[Col. 0819D] Ululae, in Isaia, ab omni translatione nomine ipso Hebraeo Iim appellantur. Septuaginta tantum interpretes pro his onocentauros in translatione posuerunt. Sunt qui ululas putent aves esse nocturnas, ab ululatu vocis quem efferunt, quas vulgo cavannos dicunt. Lamia, genus monstri, ut quidam affirmant. Pilosi, in Isaia, genera daemonum. Hos nonnulli etiam doctissimorum incubones, vel satyros, aut quosdam silvestres homines putaverunt.



CAPUT X. De vestibus.

Ephod, vestis sacerdotalis, quae superindumentum vel superhumerale appellatur. Est autem velut in [Col. 0820A] caracellae modum, sed sine cucullo. Cujus vestimenti duo sunt genera, unum lineum et simplex, quod sacerdotes habebant; aliud diversis coloribus de auro, purpura, et bysso, hyacintho, gemmisque contextum, quo soli pontifices utebantur. Poderis, sacerdotalis linea corpori penitus astricta, eademque talaris, unde et poderis appellata: haec et subucula dicitur. Logion, quod et rationale, pannus exiguus, ex gemmis, auro coloribusque variis, qui superhumerali contra pectus pontificis annectebatur.

Cidaris, pileus sacerdotalis ex bysso. Hunc Graeci et nostri tiaram, quidam etiam mitram vocant. Petalum, aurea lamina in fronte pontificis, quae Dei nomen illud ineffabile tetragrammaton, quatuor litteris Hebraeis gerebat scriptum. Penula, in Apostolo, [Col. 0820B] Latinum est. Est autem quasi lacerna descendentibus clavis. Baddim, in Daniele, vestes lineae, quibus feminalia, ut arbitror, significantur. Badenim apud Hebraeos linum dicitur: unde et in quibusdam locis legitur, Ephod bad, hoc est, ephod lineum; non autem Ephod barud, ut quidam corrupte legunt. Diplois, in Regum libris, sagum, vel chlamis, , quod duplicetur: et omne indumentum quo dupliciter ambimur, diplois appellari potest. Melotae, in Regum libro, pellis simplex, qua monachi Aegyptii etiam nunc utuntur, ex uno latere dependens. Theristrum, in Genesi, apud Arabes, genus pallii muliebris. Periscelides, in Isaia, ut quidam dicunt, apud feminas crurum ornamenta.



CAPUT XI. De avibus vel volatilibus.
[Col. 0820C]

Pelicanus, avis parva, quae solitudine delectatur. Est et aliud pelicanorum genus in Nilo, pene cygnis simile, nisi quod paulo majores sunt. Quidam ita et onocrotalos vocant. Nycticorax, noctua; multi bubonem esse contendunt. Sunt etiam qui asserunt esse Orientalem avem, quae nocturnus corvus appelletur. Ibis, in Pentateucho, avis Aegyptia obscenitate oris immunda, quo alvum purgare consuevit. Herodius, in psalmo (Ps. CIII, 17), ardea a quibusdam putatur. Larus, in Pentateucho (Lev. XI, 16; Deut. XIV, 15), gaviam significat.

Coenomyia, non musca canina, ut quidam putant, in psalmo (Ps. LXXVII, CIV), accipienda est, sed musca [Col. 0820D] omnimoda: et ideo non per y Graecam litteram, sed per diphtongon oe scribi debet (Deut. XIV, 15). Ciniphes, culicum genus est aculeis permolestum.



CAPUT XII. De bestiis vel reptilibus.

Rhinoceron, fera terribilis, gemina in naribus gestans cornua. Monoceron, in psalmo, unicornis appellatur. Tragelaphus, in Deuteron. platoceros, id est, cornibus latis. Erinacii, chirogrilli nuncupantur, prope magnitudine mediocrium cuniculorum, de cavernis petrarum procedentes gregatim; in eremo quae est contra mare Mortuum, depascuntur. Hericii, qui et echini dicuntur, ita spinoso defenduntur [Col. 0821A] tegmine, ut nec contingi quidem possint. Bruchus, in psalmo (Ps. LXXVII, CIV), locustae quae nondum volant, quam vulgo olbam vocant.



CAPUT XIII. De ponderibus.

Talentum, est pondo LXII, quod faciunt LXXX librae Atticae. Mina, est libra una, et semuncia. Talentum habet minas LX. Mna Graece, Latine mina dicitur. Drachma habet scrupula [Al. scripula] tria. Didrachma, drachmae duae sunt. Unde miror quomodo in libro Hebraicarum Quaestionum semuncia scribatur. Stater, est nummus habens (ut quidam affirmant) unciam unam; id est, aureos sex; ut alii putant, tres. In Evangelio enim pro duobus didrachmis stater datur. Sicel, qui in Latina lingua corrupte siclus dicitur, [Col. 0821B] ut in Quaestionibus suprascriptis indicatur, unciae pondus habet, ut alibi scriptum reperi, scrupula [Al. scripula] decem: quod et ipse arbitror. Nam siclus ipse, vel sicel, de propinquitate ponderis quasi sicilicus sonat. Obolus est scrupulum dimidium, quod facit siliquas tres: in Ezechiele. Siclus autem XX obolos habet.



CAPUT XIV. De mensuris.

Corus, est modii XXX. Batus, amphora una; id est modii tres. Cadus, Graeca amphora est, habet urnas tres. Ephi, sive opha, modii tres. Ephi idem mensurae habet in aridis, quod in liquidis batus. Metreta una, ut quidam dicunt, habet sextarios centum. Mensura autem Graece dicitur, unde metreta [Col. 0821C] appellatur. Notandum vero, quod mensura Hebraeum nomen est, Artabae in Isaia, Aegyptiorum mensurae, quae tres faciunt modios X. Sata idem sunt quod ephi, id est modii tres. Gomor mensura est Attica, habens (ut quidam opinantur) choenices tres, id est sextarios XII. Alii gomor dicunt paulo minus a sextariis quinque: quod etiam ipse sequor, eo quod gomor sit decima pars ephi. Nebel quidam Putant modios tres. Sextarius est dimidium cotylae in liquidi specie. Cotyla, hemina est. In Ezechiele, Decem, inquit, cotylae sunt gomor.



CAPUT XV. De Graecis nominibus.

Accipe nunc caeterorum nominum significationes, [Col. 0821D] quae Ecclesiae ore celebrata in sermonem nostrum convertuntur ex Graeco, Theos, Deus. Theos autem, ut quorumdam opinio habet, , id est, [Col. 0822A] a spectando, id est omnia prospiciendo. Homousion, unius substantiae. Homooeusion, similis substantiae. Christus, unctus. Paracletus, consolator, sive advocatus. Hagios, sanctus. Angelus, nuntius. Thronus, sedes vel solium. Apostolus, missus, ideo quod a Domino ad evangelizandum missi sunt. Propheta, praedictor. Martyres, testes. Episcopus, superinspector; et ideo propheta ait: Speculatorem te posui domus Israel. Presbyter, senior. Diaconus, minister. Clerus, sors. Ecclesia, vocatio vel collectio. Catholica, universalis, , quod est secundum totum.

Synagoga, conventus, vel congregatio. Ethnicus, gentilis. Hypocrita, simulator. Haeresis, secta. Monachus, solitarius. Eremus, desertum. Paroecia, [Col. 0822B] adjacens domus, scilicet Dei. Dioecesis, gubernatio; et hoc non secundum proprietatem et potestatem verbi, sed secundum effectum. Laicus, popularis; , hoc est, a populo. Catechumenus, instructus, sive audiens. Neophytus, novella plantatio. Baptisterium, tinctorium. Holocaustum, totum combustum; ideo, quia integra hostia igni tradita consumebatur. Chrisma, unctio. Eucharistia, gratia. Symbolum, collatio, aut pactum, vel complacitum quod sit homini cum Deo. Hymnus, carmen in laudem Dei. Antiphona, vox reciproca. Pentateuchus, quinque volumina; id est, Moysi libri quinque: de quibus dicit Apostolus quinque verbis velle se in Ecclesia loqui. Exodus, exitus, vel egressus, scilicet populi Israel. Deuteronomium, secunda lex; in quo [Col. 0822C] est evangelicae legis praefiguratio. Paralipomenon, praemissorum, vel reliquorum; id est, quod historiae inibi contineantur, quae in Regum libris praetermissae sunt. Evangelium, bona annuntiatio, sive bonum nuntium. Apocalypsis, revelatio. Gazophylacium, divitiarum custodia, compositum de lingua Persica et Graeca. Synodus, comitia, vel coetus. Canon, regula. Teuchos, volumen. Apocrypha, recondita, vel occulta. Hexapla, sexcuplicia. Apologia, excusatio: unde apologeticus appellatur: vel sicut quibusdam videtur, purgatio, seu defensio. Anagoge, superior sensus. Tropologia, moralis intelligentia. Parabola, similitudo. Anacephaleosis, recapitulatio.

Habes opusculum, fili mi charissime, in omne fere Scripturarum corpus quasi quoddam intelligentiae seminarium, [Col. 0822D] quo in duobus voluminibus non parum, ut arbitror, instructionis ad edocendum te, ex rebus variis necessariisque congessi.




[Col. 0821]
RUINARTII ADMONITIO IN PASSIONEM SANCTORUM MAURICII ET SOCIORUM EJUS, MARTYRUM.

[Col. 0821D] 1. Jam pridem a Laurentio Surio, sub sancti Eucherii episcopi Lugdunensis nomine, edita fuerant Acta sanctorum Mauricii et sociorum ejus; sed quae ita parum sibi constarent, ut jure merito a viris eruditis inter falsa et supposititia haberentur. Ea quoque apud Mombritium, paulo quidem emendatiora exstabant; sed ita tamen interpolata, ut Eucherio Lugdunensi attribui non possent. Unde oculatiores [Col. 0822D] viri graviter ferebant, quod tam illustrium martyrum Acta germana aut deperdita fuissent, aut saltem ita depravata et vitiata, ut nullam fidem apud cordatos homines mererentur. Verum haec diu desiderata Acta reperit tandem R. P. Petrus Franciscus Chiffletius, societatis Jesu presbyter, in antiquo cod. ms. celeberrimi monasterii Jurensis, eaque in Paulini illustrati parte prima vulgavit; ad quam editionem [Col. 0823A] collata eadem proferimus ex compluribus codd. mss., et quidem vetustis, inter quos unus ex Fossatensis bibliothecae reliquiis ad annos 900 accedit. Porro Eucherii nomen indifferenter tam interpolatis, quam sinceris Actis praefixum est in codd. mss., immo et rarius sinceris: sicut et ejusdem Eucherii epistola ad Silvium aut Salvium, quam in unico cod. Regiae bibliothecae cum sinceris Actis conjunctam reperimus. Cum tamen iste codex optimae notae sit, ac praeterea in cod. quo usus est Chiffletius, habeatur, eam retinuimus, atque ad aliquot codd. mss. exactam exhibemus. Eucherius autem, Passionis istius auctor, Ecclesiae Lugdunensi saeculo quinto ineunte praefuit: de quo si plura cupis, praeter eos qui scriptorum ecclesiasticorum catalogos texuere, consule, si lubet, Chiffletium, in Paulino illustrato, parte I, cap. 14 et seqq., ubi unicum Eucherium Ecclesiae Lugdunensi praefuisse contendit, cum e contrario Theophilus Raynaldus in Indiculo sanctorum [Col. 0823B] Lugdunensium, cardinalis Baronius, qui ante contrarium propugnarat; Mabillonius in notis ad vitam sanctae Consortiae, aliique viri docti duos Eucherios Lugdunenses episcopos admittant: quorum senior Hilario Arelatensi coaequalis, et ab ipso laudatus in sermone de sancto Honorato, anno 454 obierit, junior vero, de quo in Vita sancti Caesarii Arelatensis, nonnisi post concilium Arausicanum II, cui anno 529 subscripsisse dicitur.

2. Porro Eucherii narratione usi fuisse videntur Gallicani Patres in contexendo officio, quod in horum martyrum die festo legebatur. Id certum videtur ex Missali Gothico, cujus locum infra descripturi sumus. Quin et ea videtur esse Passio, quam ex consuetudinis debito lectam fuisse testatur sanctus Avitus, Viennensis antistes, in homilia quam de istis martyribus habuit. Quae enim fusius in Eucherii narratione habentur, ea paucis verbis exprimit Avitus in fragmento ejusdem homiliae quod nobis superest. Hos quippe martyres, quos Felicem exercitum [Col. 0823C] appellat, semel et iterum sorte decimatos fuisse agnoscit, ac tandem omnino consumptos. Sed fragmentum integrum exhibendum est, quod ex antiquissimis in cortice exaratis schedis bibliothecae Thuaneae descripsit vir sacrae antiquitatis studiosissimus Jacobus Sirmondus. Has autem schedas, quae in bibliotheca Regia modo asservantur, vivente adhuc Avito, aut saltem paulo post ipsius obitum scriptas fuisse affirmat qui eas inspexerunt viri peritissimi. Homiliae vero praedictae titulus sic habet: DICTA IN BASILICA SANCTORUM AGAUNENSIUM, INNOVATIONE MONASTERII IPSIUS VEL PASSIONE MARTYRUM. Homilia vero sic incipit: Praeconium Felicis exercitus, in cujus congregatione beatissima nemo periit, dum nullus evasit, cum injustam sanctorum martyrum mortem quasi sortis justitia judicaret, qua bis super aciem dispersa mansuetam, centuplex decimatis fructus accresceret, et odio in prosperum suffragante, eatenus eligerentur singuli, donec simul colligerentur electi, ex consuetudinis debito [Col. 0823D] series lectae passionis explicuit. Monasterii Agaunensis non semel meminit Marius, Aventicensis episcopus, in Chronico potissimum ad annum 515, Florentio et Anthemio consulibus, quibus, ut ait, monasterium Acauno a rege Sigismundo constructum est. Quod de hac innovatione, uti videtur, intelligendum est. Etsi enim antea steterit monasterium, ita tamen hujus pii principis liberalitate auctum fuit, ut merito ejus conditor appellari queat.

3. Porro etsi horum martyrum nomina pleraque ignota sint, celeberrima tamen semper in Ecclesia fuit eorum memoria, quod non ex his solum quae protulimus constat, verum etiam ex aliis veteribus auctoribus, qui eos sub sanctorum Acaunensium, a loco martyrii, vel legionis Thebaeae nomine celebrarunt. Legionem Felicem appellat Gregorius Turonensis lib. I de Gloria martyrum cap. 75, ubi refert Sigismundum Burgundionum regem Agaunensem Ecclesiam territoriis aliisque rebus affluentissime ditasse, [Col. 0824A] ibique instituisse quotidianum psallentium. Idem auctor in sequenti capite eorumdem martyrum aliquot miracula refert. At lib. X Historiae dicit se beatorum Agaunensium reliquias invenisse, tum in majori ecclesia Turonensi cui praeerat, tum etiam in basilica sancti Martini. In eorumdem martyrum honorem Venantius Fortunatus carmen decimum quintum libri II composuit, eosque libro VIII carmine 4 inter celebriores martyres recenset, atque legionem Felicem Agaunensem appellat. Unde conjicere licet, hos martyres antiquitus LEGIONEM FELICEM vulgo appellatos fuisse. Favet huic conjecturae sanctus Avitus loco superius laudato, ubi exercitus Felix dicuntur. Walafridum Strabonem, innumerosque alios variorum temporum auctores omitto, qui Agaunenses martyres celebrarunt. At praetermittere non licet veteris Liturgiae Gallicanae testimonium, desumptum scilicet ex Missali Gothico-Gallicano, quod ex veterrimo codice ms. ante annos 900 litteris quadratis exarato, Josephus [Col. 0824B] Maria Thomasius, et noster Joannes Mabillonius lib. III Liturgiae Gallicanae, ediderunt. In hoc autem Missali num. 64 habetur Missa beati Mauricii cum sociis suis, in qua eorum historiae narratio occurrit ex nostro Eucherio absque dubio desumpta, ut utrumque inter sese conferendo patebit. Quod ut commodius fiat, Praefationem integram, quae ibi Immolatio Missae appellatur, proferre juvat. Vere aequum et justum est, nos tibi gratias agere, Domine sancte, Pater omnipotens, aeterne Deus. Tu enim, Domine, Thebaeorum exercitum ad populi tui supplicium destinatum, ita subita jussionis tuae gratia revocasti, ut plus eligerent sedula devotione interfici, quam de Christianorum sanguine satiari; nec cum tantis ut te (legendum puto, nec cunctantes, te) auxiliante, persecutionis onus excepere, cervices suas persequentibus inclinare. Et cum rabies inimici decerneret, ut Dei populus denumerationis instantia deperiret, ille raptus est decimus, qui anticipatione martyrii fieret primitivus. Clamor in castris oritur; virtus dimicandi contemnitur, de assumptione martyrii contentio [Col. 0824C] ardua commovetur. Dei populus ferro confoditur, sanguis innocentum effunditur, fides inlibata servatur. Sic, Domine, milites protegis tuos, ut nec defuerit in passione patientia, nec in confessione constantia. Inter beatorum bella et beata certamina, plus meruit gloriosa confessio de commilitonum consortio dividi, quam manus carnificis gloriari. Totus namque Dei populus tanta ardoris fide alacritate flagrabat, ut si tardaretur persecutio corporis, praecederet devotio passionis. Tanta enim fuit constantia populi, et . . . . inimici, ut nec furor invenerit postmodum quod occideret, nec gloriosum remanserit quod periret. Factus est sacer ille Agaunensium locus per suffragia martyrum salus praesentium, praesidium futurorum, quem sanguinis unda perfudit, pretiosorum corporum societas consecravit. Unde merito tibi, Domine, etc. In collectionibus vero iidem martyres sancti Acaunienses appellantur. Ex his autem patet veterem esse istorum martyrum cultum in nostra Gallia, quos majores nostri tanti fecere. Sub [Col. 0824D] sancti Mauricii nomine duae metropolitanae, Viennensis ac Turonensis; totidemque cathedrales ecclesiae, Andegavensis scilicet ac Mirapicensis, Deo consecratae sunt. Et ut de caeteris taceam, inter veteres ecclesias quae olim in Remorum urbe exstabant, recensetur titulus sancti Mauricii, cujus Sonnatius et Lando ejusdem urbis antistites in testamentis suis meminere, apud Marlotum tomo I Metropolis Remensis.

4. Pauciora autem occurrunt quae de horum martyrum numero dicantur. Plebis nomine eos designat Liturgia laudata, ubi etiam sex mille et sexcenti fuisse dicuntur in Admonitione, quae pro antiquo more appellatur Praefatio, sicque se habet: Omnipotentis Dei misericordiam in hujus diei sex millium sexcentorum martyrum solemnitate, fratres charissimi, deprecemur: ut qui tantae plebi suae gloriam martyrii contulit; ita nobis, etc.; qui numerus ibi exprimi videtur quod Eucherius legionem ex sex millibus ac [Col. 0825A] sexcentis hominibus tunc temporis constitisse dixerit. Caeterum totidem Agaunenses martyres fuisse dicit vitae sancti Romani abbatis Jurensis auctor ipsimet Romano coaequalis, qui adeo labente saeculo quinto floruit. Porro tanta militum caedes absque exemplis non fuerat. Unicum profero ex Dionis Cassii Xiphilino in Galbae Vita, ubi septem millia Praetorianorum militum caesa fuisse refert hic auctor, caeteros vero decimatos.

5. Istorum vero martyrum nomina, si ea excipias quae ab Eucherio recensentur, nobis prorsus ignota sunt. Plerique tamen Eucherianis Innocentium seu Innocentem et Vitalem adjungunt, qui memorantur in antiquissimis Martyrologiis, atque in Sacramentario Gregoriano ex cod. Corbeiensi Ratoldi, ut observat noster Hugo Menardus in notis pag. 180; item in antiquo cod. ms. Ecclesiae metropolitanae Remensis aliisque nonnullis. Certe Ordericus Vitalis se ab hoc sancto martyre Vitalem appellatum fuisse refert lib. XIII Historiae ecclesiasticae. Nomenque Vitalis, inquit, [Col. 0825B] pro Anglico nomine, quod Norimannis absonum censebatur, mihi impositum est, quod ab uno sodalium sancti Mauricii martyris, cujus tunc martyrium celebrabatur, mutuatum est. Alios etiam ex eadem legione martyres, qui forte tunc ab exercitu aberant, aut certe ante istud excidium generale jam fuerant consummati, variae Ecclesiae celebrant. Quinquaginta ex ipsis Coloniae Agrippinae passos fuisse dicit Gregorius Turonensis lib. I de Gloria Martyrum cap. 62, quorum basilicam sanctos aureos appellatam olim fuisse monet. Gereonem et alios trecentos decem et octo, quos, inquit Ado, ex legione beati Mauricii fuisse ferunt, in eadem urbe passos memorant vulgata Martyrologia ad diem 10 Octobris. Mallosum martyrem, quem Gregorius cap. sequenti in Bertunensi oppido cum Victore item martyre sepultum fuisse scribit, ex Thebaeana legione fuisse nonnulli sentiunt. Usuardus die 10 Octobris hunc cum Gereone confundit his verbis: Civitate Agrippinensi sancti Gereonis [Col. 0825C] martyris, cognomento Mallosi, cum aliis CCCXVIII, qui, etc. Iisdem vulgo accensentur martyres Taurinenses, Octavius, Adventitius et Solutor, de quibus sanctus Maximus Taurinensis episcopus duas homilias habuit, quae exstant tomo V Bibliothecae Patrum, parte I. Laudantur etiam ab Ennodio Ticinensi, carm. I. Sunt et alii celebres in variis Italiae urbibus, ut Maximinus Mediolani, Mauricius, Georgius et Tiberius Pinarioli, Sebastianus et Alverius Fossani in Liguria, Alexander Bergomi, de quo Ughellus plura habet. Nec defuere, si Notkero aliisque credamus, legioni isti martyres ex feminis. Ex his idem Notkerus memorat Regulam, quae cum fratre suo Felice superatis variis tormentis capite plexa est die 11 Septemb. Plura retulerat de Verena virgine ad primum diem ejusdem mensis. Alii alibi consummati passim occurrunt in Martyrologiis et peculiaribus Ecclesiarum tabulis, de quibus fusius agere non vacat. Numquam etiam mihi in mentem venit, ut velim ea propugnare uti certa et indubia, quae absque legitimo fundamento [Col. 0825D] de illis martyribus quidam auctores passim narraverunt. At celeberrimae ejus legionis martyrium, [Col. 0826A] quod tantae auctoritatis et vetustatis indubitata testimonia asserunt, in dubium vocare sinceri non est animi, nec hominis qui, rejecto omni partium studio, veritatem, undecumque affulgeat, amplecti amet.

6. Latinorum Martyrologia antiqua et recentiora sanctorum Mauricii ac sociorum ejus festum recolunt die 22 Septembris; at eorum memoriam apud Graecos nullam reperire licuit. Nam Mauricium illum quem cum septuaginta sociis militibus isti die 21 mensis Februarii celebrant, plane diversus est a nostro Mauricio, inter quos, praeter nomen, vix aliquid utrique commune invenietur. Noster quippe Mauricius in Galliis cum integra legione passus est; iste autem Apameae in Syria, praemisso ad martyrii palmam filio suo Photino, postquam decem diebus et noctibus intolerabilia tormenta cum suis sociis pertulisset, simul cum iisdem inter preces finem vivendi fecit. Hunc Mauricium martyrem laudat Theodoritus sermone 8 de Graecarum affectionum Curatione; Acta vero ipsius integra ex Simeone Metaphraste habentur [Col. 0826B] die 21 Februarii Bollandiani.

7. Agaunensium martyrum passionem ad annum 297 refert cardinalis Baronius, quam tamen ad Diocletiani et Maximiani imperatorum initia potius revocandam esse censemus. Eam vero ad annum 286 consignari posse colligimus ex eo quod Maximianus Herculius, quem, uti eruditus Baluzius in notis ad Lactantii libellum de Mortibus persecutorum observat, anno praecedenti Diocletianus in imperii consortium assumpserat, tunc temporis in Galliis cum exercitu versatus fuerit. Haud tamen diffitemur istam martyrum passionem ad sequentes annos posse etiam referri.

8. Agauni vero locus ubi haec clades contigit exinde celebris fuit apud Christianos, cum ob tantorum martyrum memoriam, tum ob exstructum ibi insigne monasterium, quod hactenus perseverat, sub sancti Mauricii nomine notissimum. Situm est in dioecesi Sedunensi ad radices montis sancti Bernardi, [Col. 0826C] quod primo sub regula privata institutum, postea monachis Benedictinis cessit; ac tandem ad canonicos regulares Augustinianos devolutum est. Idem monasterium ante annum 515 exstitisse probat noster Mabillonius tomo I Actorum sanctorum ordinis Benedictini, pag. 568, proindeque a Sigismundo Burgundionum rege ditatum quidem, ac forte restauratum fuisse, non autem primitus constructum; quod ex titulo fragmenti Aviti Viennensis homiliae superius a nobis relati certum est. Quantum vero monasterium istud olim celebre fuerit, ex eo patet quod caeterorum constituendorum veluti exemplar spectaretur, maxime in jugis psalmodiae quam vulgo Laudem perennem appellabant, institutione, quae quidem jugiter in monasteriorum ecclesiis canendi consuetudo ab Acoemetis Graecis monachis accepta, in plerisque sacri ordinis nostri Benedictini monasteriis olim observabatur, ut probant veteres chartae quae passim in variis collectionibus editae sunt. De hac consuetudine videsis Mabillonii praefationem ad secundam [Col. 0826D] partem saeculi IV Bened. num. 204 et seqq.




[Col. 0827]
SANCTI EUCHERII LUGDUNENSIS EPISCOPI PASSIO AGAUNENSIUM MARTYRUM, SS. MAURICII AC SOCIORUM EJUS.
(Ex Theod. Ruinartii Actis Martyrum.)
(C,S)



Praefatio.


Domino beatissimo in Christo [a 1Kb] SALVIO episcopo EUCHERIUS

[Col. 0827A] [b 1Kb] Mitto ad beatitudinem tuam, nostrorum martyrum passionem. Verebar enim, ne per incuriam tam gloriosi gesta martyrii ab hominum memoria tempus aboleret. Porro ab idoneis auctoribus rei ipsius veritatem quaesivi, ab his utique qui affirmabant ab episcopo Genavensi sancto [c 1Kb] Isaac, hunc quem retulit passionis ordinem cognovisse; qui, credo, rursum haec retro a beatissimo episcopo [d 1Kb] Theodoro viro temporis anterioris, acceperat. Itaque cum alii ex [Col. 0828A] diversis locis atque provinciis in honorem officiumque sanctorum auri atque argenti, diversarumque rerum munera offerant, nos scripta haec nostra vobis suffragantibus dignanter offerimus; exposcens pro his intercessionem omnium delictorum, atque in posterum juge praesidium patronorum semper meorum. Mementote vos quoque nostri, in conspectu Domini, sanctorum semper officiis inhaerentes, domine sancte, et merito beatissime frater.



PASSIO AGAUNENSIUM MARTYRUM.
[Col. 0827]

[Col. 0827B] I. Sanctorum passionem martyrum qui Acaunum glorioso sanguine illustrant, pro honore gestorum stylo explicamus, ea utique fide, qua ad nos martyrii ordo pervenit. Nam per succedentium relationem, rei gestae memoriam nondum intercepit oblivio: etsi pro martyribus singulis loca singula, quae eos possident, vel singulae urbes insignes habentur, nec immerito, quia pro Deo summo [a 1Kb] pretiosas animas fuderunt; quanta reverentia excolendus est sacer ille Acaunensium locus, in quo tot pro Christo martyrum millia ferro caesa referuntur? Nunc jam ipsam beatissimae passionis causam loquamur.

II. Sub Maximiano, qui Romanae reipublicae cum Diocletiano collega imperium tenuit, per diversas fere provincias laniati, aut interfecti sunt martyrum [Col. 0827C] populi. Idem namque Maximianus, sicut avaritia, libidine, crudelitate, caeterisque vitiis obsessus furebat; ita etiam exsecrandis gentilium ritibus deditus, et erga Deum coeli profanus, impietatem suam ad [Col. 0828B] exstinguendum Christianitatis nomen armaverat. Si qui tunc Dei veri cultum profiteri audebant, sparsis usquequaque militum turmis, vel ad supplicia, vel ad necem rapiebantur: ac velut vacatione barbaris gentibus data, prorsus in religionem arma commoverat. Erat eodem tempore in exercitu legio militum, qui Thebaei appellabantur. Legio autem vocabatur, quae tunc sex millia ac sexcentos viros [b 1Kb] in armis habebat. Hi in auxilium Maximiano ab Orientis partibus acciti venerant, viri in rebus bellicis strenui, et virtute nobiles, sed nobiliores fide, erga imperatorem fortitudine, erga Christum devotione certabant. Evangelici praecepti etiam sub armis non immemores, reddebant quae Dei erant Deo, et quae Caesaris Caesari restituebant. Itaque cum hi, sicut et caeteri militum, ad [Col. 0828C] [c 1Kb] pertrahendam Christianorum multitudinem destinarentur; soli [d 1Kb] crudelitatis ministerium detrectare ausi sunt, atque hujusmodi praeceptis se obtemperaturos negant. Maximianus non longe aberat; [e 1Kb] nam [Col. 0829A] se circa Octodorum itinere fessus tenebat: ubi cum ei per nuntios delatum esset legionem hanc adversus mandata regia rebellem in Acaunensibus angustiis substitisse, in [a 1Kb] furorem instinctu indignationis exarsit. Sed mihi priusquam reliqua commemorem, situs loci ejus relationi inserendus videtur.

III. Acaunus sexaginta ferme millibus a Genavensi urbe abest, quatuordecim vero millibus distat a capite Lemanni lacus, quem influit Rhodanus. Locus ipse jam inter Alpina juga in valle situs est: ad quem pergentibus difficili transitu asperum atque arctum iter panditur. Infestus namque Rhodanus saxosi montis radicibus vix pervium viantibus [b 1Kb] aggerem relinquit. Evictis transmissisque angustiarum faucibus, subito nec exiguus inter montium rupes campus aperitur. [Col. 0829B] In hoc legio sancta consederat. Igitur, sicut supra diximus, cognito Maximianus Thebaeorum responso, praecipiti ira fervidus, ob neglecta imperia, decimum quemque ex eadem legione [c 1Kb] gladio feriri jubet, quo facilius caeteri regiis praeceptis territi metu cederent: redintegratisque mandatis, edicit ut reliqui in persecutionem Christianorum cogantur. Ubi vero ad Thebaeos denuntiatio iterata pervenit, cognitumque ab eis est injungi sibi rursum exsecutiones profanas, vociferatio passim ac tumultus in castris exoritur affirmantium numquam se ulli in haec tam sacrilega ministeria cessuros; idolorum profana semper detestaturos, sacrae et divinae religionis cultui instituros; unum se aeternitatis Deum colere; extrema experiri satius esse quam adversus Christianam [Col. 0829C] fidem venire. His deinde compertis, Maximianus omni bellua cruentior, rursus ad ingenii sui saevitiam redit, atque imperat ut iterum decimus eorum morti detur, et caeteri nihilominus ad haec quae spreverant compellerentur. Quibus jussis denuo in castra perlatis, segregatus est atque percussus qui decimus sorte obvenerat; reliqua vero se militum multitudo mutuo sermone instigabat ut in tam praeclaro opere persisterent.

IV. Incitamentum tamen maximum fidei in illo tempore penes sanctum Mauricium fuit, [d 1Kb] primicerium tunc, sicut traditur, legionis ejus, qui cum Exsuperio, ut in exercitu appellant, campiductore, et [e 1Kb] Candido senatore militum, accendebat, exhortando singulos et monendo fidem; commilitonum etiam [Col. 0829D] martyrum exempla ingerens, pro sacramento Christi, pro divinis legibus, si ita necessitas ferret, omnibus moriendum suadebat, sequendosque admonebat socios illos et contubernales suos qui jam in coelum [Col. 0830A] praecesserant. Flagrabat enim jam tunc in beatissimis viris martyrii gloriosus ardor. His itaque primoribus suis atque auctoribus [f 1Kb] animati, Maximiano insania adhuc aestuanti mandata mittunt, sicut pia, ita et fortia, quae feruntur fuisse in hunc modum.

Milites sumus, imperator, tui; sed tamen servi, quod libere confitemur, Dei. Tibi militiam debemus, illi innocentiam; a te stipendium laboris accepimus, ab illo vitae exordium sumpsimus. Sequi te imperatorem in hoc nequaquam possumus, ut auctorem negemus Deum, utique auctorem nostrum, Dominum, auctorem, velis nolis, et tuum. Si non ad tam funesta compellimur, ut hunc offendamus, tibi, ut fecimus hactenus, adhuc parebimus; sin aliter, illi parebimus potius quam tibi. Offerimus nostras in quemlibet hostem manus; quas [Col. 0830B] sanguine innocentium cruentare nefas ducimus. Dexterae istae pugnare adversum impios atque inimicos sciunt; laniare pios et cives nesciunt. Meminimus, nos pro civibus potius quam adversus cives arma sumpsisse. Pugnavimus semper pro justitia [g 1Kb] , pro pietate, pro innocentium salute: haec fuerunt hactenus nobis [h 1Kb] pretia periculorum. Pugnavimus pro fide, quam quo pacto conservabimus tibi, si hanc Deo nostro non exhibemus? Juravimus primum in sacramenta divina; juravimus deinde in sacramenta regia: nihil nobis de secundis credas necesse est, si prima perrumpimus. Christianos ad poenam per nos requiri jubes. Jam tibi ex hoc alii requirendi non sunt: habes hic nos confitentes Deum Patrem auctorem omnium, et Filium ejus [i 1Kb] JESUM CHRISTUM DEUM credimus. Vidimus laborum, periculorumque [Col. 0830C] nostrorum socios, nobis quoque eorum sanguine aspersis, trucidari ferro; et tamen sanctissimorum commilitonum mortes, et fratrum funera non flevimus, non doluimus; sed potius laudavimus, et gaudio prosecuti sumus, quia digni habiti essent pati pro Domino Deo eorum. Et nunc non nos vel haec ultima vitae necessitas in rebellionem coegit: non nos adversum te, imperator, armavit ipsa saltem, quae fortissima est in periculis, desperatio. Tenemus ecce arma, et non resistimus: quia mori quam occidere satis malumus, et innocentes interire quam noxii vivere peroptamus. Si quid in nos ultra statueris, si quid adhuc jusseris, si quid admoveris; ignes, tormenta, ferrum subire parati sumus. Christianos nos fatemur, persequi Christianos non possumus.

[Col. 0830D] V. Cum haec talia Maximianus audisset, obstinatosque in fide Christi cerneret animos eorum, desperans gloriosam eorum constantiam posse revocari, una sententia interfici omnes decrevit; et rem confici circumfusis [Col. 0831A] militum agminibus jubet. Qui cum missi ad beatissimam legionem venissent, stringunt in sanctos [a 1Kb] impii ferrum, mori non recusantes vitae amore. Caedebantur itaque passim gladiis, non reclamantes saltem aut repugnantes; sed depositis armis cervices persecutoribus praebentes, et jugulum persecutoribus vel intectum corpus offerentes. Non vel ipsa suorum multitudine, non armorum munitione elati sunt, ut ferro conarentur asserere justitiae causam; sed hoc solum reminiscentes, se illum confiteri, qui nec reclamando ad occisionem ductus est, et tamquam agnus non aperuit os suum: ipsi quoque tamquam grex [b 1Kb] Dominicarum ovium, laniari se tamquam ab irruentibus lupis passi sunt. Operta est terra illic procumbentibus in mortem corporibus piorum, fluxeruntque pretiosi sanguinis [Col. 0831B] rivi. Quae umquam rabies absque bello tantam humanorum corporum stragem dedit? quae feritas ex sententia sua tot simul perire vel reos jussit? Ne justi punirentur, multitudo non obtinuit, cum inultum esse soleat, quod multitudo delinquit. Hac igitur crudelitate immanissimi tyranni confectus est ille sanctorum populus, qui contempsit rem praesentium ob spem futurorum. Sic interfecta est illa plane angelica legio, quae, ut credimus, cum illis angelorum legionibus jam conlaudat semper in coelis Dominum Deum Sabaoth.

VI. Victor autem martyr nec legionis ejusdem fuit, neque miles; sed emeritae jam militiae veteranus. Hic cum iter agens subito incidisset in hos qui passim epulabantur laeti martyrum spoliis, atque ab [Col. 0831C] his ad convescendum invitatus, prolatam ab exsultantibus per ordinem causam cognovisset, ac detestatus convivas, detestatusque convivium, refugiebat; requirentibusque ne et ipse forsitan Christianus esset, Christianum se esse, et semper futurum esse respondit; ac statim ab irruentibus interfectus; caeterisque martyribus in eodem loco, sicut morte, ita etiam honore conjunctus est. Haec nobis tantum de numero illo martyrum comperta sunt nomina: id est beatissimorum Mauricii, Exsuperii, Candidi atque Victoris; caetera vero nobis quidem incognita; sed in libro vitae scripta sunt. Ex hac eadem legione fuisse dicuntur etiam illi martyres [c 1Kb] Ursus et Victor, quos Salodoro passos fama confirmat. [d 1Kb] Salodorum [Col. 0832A] vero castrum est supra Arulam flumen, neque longe a Rheno positum.

VII. Operae pretium est etiam illud indicare qui deinde Maximianum trucem tyrannum exitus consecutus est. Cum dispositis insidiis genero suo Constantino tunc regnum tenenti mortem moliretur, deprehenso dolo ejus, apud Massiliam captus, nec multo post strangulatus, teterrimoque hoc supplicio affectus, impiam vitam [e 1Kb] digna morte finivit. At vero beatissimorum Acaunensium martyrum corpora, post multos passionis annos, sancto Theodoro ejusdem loci episcopo revelata traduntur; in quorum honorem cum exstrueretur basilica, quae vastae adjuncta rupi, non tantum latere acclinis jacet, quid miraculi tunc apparuerit nequaquam tacendum putavi. Accidit [Col. 0832B] ut inter reliquos artifices, qui invitati convenisse ad illud opus videbantur, quidam adesset faber, quem adhuc gentilem esse constaret. Hic cum Dominico die, quo caeteri ad exspectanda diei illius festa abscesserant, in fabrica solus substitisset, in illo secreto se subito clara luce manifestantibus sanctis hic idem faber rapitur, atque ad poenam vel ad supplicia distenditur; et visibiliter turbam martyrum cernens, verberatus etiam et increpatus, quod vel die Dominico ecclesiae solus deesset, vel illud fabricae opus sanctum suscipere gentilis auderet. Quod adeo misericorditer a sanctis factum constitit, ut faber ille consternatus et territus, salutare sibi nomen poposcerit, statimque Christianus effectus sit.

VIII. Neque illud in sanctorum miraculis praetermittam, [Col. 0832C] quod perinde clarum atque omnibus notum est. Materfamilias Quincii, egregii atque honorati viri, cum ita paralysi fuisset obstricta, ut ei etiam pedum usus negaretur, a viro suo, ut Acaunum per multum itineris spatium deferretur, poposcit. Quo cum pervenisset sanctorum martyrum basilicae famulantium manibus illata, pedibus ad diversorium rediit; ac sanitati de praemortuis restituta membris, nunc miraculum suum ipsa circumfert. Haec duo tantum mira passioni sanctorum inserenda credidi. Caeterum satis multa sunt quae vel in purgatione daemonum, vel in reliquis curationibus illic per sanctos suos Domini virtus operatur.




[Col. 0833]
SANCTI EUCHERII LUGDUNENSIS EPISCOPI HOMILIAE QUAEDAM. (C,G)*



HOMILIA I. Ad monachos.
[Col. 0833A]

Exhortatur nos sermo divinus, ut curramus dum lucem habemus, priusquam nos tenebrae comprehendant. Lucem habemus si currimus, si gressum fidei promovemus; in tenebris residemus, si promovere cessamus. Paratos nos inveniat extrema necessitas, quae saepe praevenit imparatos. Certam nobis imponat sollicitudinem incerta conditio; quotidianus sit illius periculi metus, cujus nescitur incursus. Quam tarde misera anima malorum suorum poenitebit, cum die ultimo superveniente separari se a corpore suo viderit, cum sibi in fine claudenti oculos nigrescere et horrescere sempiterna nox coeperit, cum jacere ante se vacuum salutis ac lucis infelicem [Col. 0833B] commilitonem suum viderit incentorem pariter ac deceptorem, cum quo de arena mundi hujus per flagitium suum victa discessit. Cum coeperit ab eodem jam divulsa immanes et inanes dare super eum planctus, et dicere: Ubi sunt animositates et cupiditates tuae, quibus hucusque impatienter arsisti, et arsura jugiter congregasti? Ecce transierunt illa omnia tamquam umbra, abierunt oblectamenta, et sola in perpetuum opprobria et crimina remanserunt. Vae mihi, o anima, ad tam perditum vas velim nolim reditura sum, et propter fugitivas voluptates numquam effugiendis cum eo vaporibus concremanda. Quid inter haec, cum eam coeperit ad definitam sententiam, et immobili lege defixam importunus depositi exactor abstrahere, et hinc inde insultare, [Col. 0833C] et insistere [Forte insilire] infernalium dirae facies ministrorum? Quid erit cum ab apparitoribus mortis per hunc vastum aerem separari, et per semitas tenebrarum abduci trans diem coeperit, et nequaquam remeabile iter agere per fines illos ubi ipsa lux deficit, cum peregrina illa ubique anima comitante malorum suorum tristi agmine viderit se per extremas mundi oras in illud inane ac vacuum cadere de mundo, atque illud magnum chaos, quod vitae mortisque regionem discernit, intrare et vitales auras naturae ipsius exsul amittere? Cum rebus humanis vale ultimum dicens, mortem ante se habens, et vitam post se relinquens, in illud horrendum et vix oculis attingendum pertrahetur profundum, diversis avaritiae ac malitiae catenata criminibus [Col. 0833D] quantum perdidit pretium, tantum exceptura supplicium? Cum ad haec itaque crudelis custodiae perventum fuerit loca, ubi jam futuri poenarum judicii ipsa sui exspectatione desaeviet, ne dicam aliud, solus moeror excruciabit animam universis solatiis [Col. 0834A] destitutam, sola torquebit cogitatio desperatam, solus metus examinabit attonitam; et quia ibi jam nulla erit parandi victus aut vestitus sollicitudo, nulla laborandi, militandi agendive occupatio, nulla facultatis aut honoris ambitio, solus mentem omnibus aliis curis vacuam intolerandus reddendae rationis terror implebit, solum ac totum judicii pondus captivis sensibus imminebit. Quid vero quando regredi ad carcerem corporis sui, et per resurrectionem recipere illud praecipietur ad societatem malorum? Quid faciet cum foedis vulnerum signis castis angelorum praesentanda conspectibus, et ante regem saeculorum causam de singulis redditura? Quae modo absque dubio si in medio nostri objicerentur, reatum intra se suum sustinere non posset, pudore [Col. 0834B] magnae confusionis oppressa. Quid tunc animi habebit, cum alios illic erogante Domino percipere viderit illaesae et integrae fidei bravium, candidae thesaurum castitatis, fructus misericordiae, talenta justitiae? Cum indigna sibi sorte conspexerit novissimos de primis fieri, et de novissimis primos? pauperes supra divites, servos supra dominos glorificari? et unumquemque pro meritis immortalitatis luce perfusum in angelorum statum ex hominibus promoveri, et cum terreno quondam corpore supra excelsa regni coelestis imponi, et inter filios majestatis opulenta parentis Dei haereditate ditari; se autem inter haec cum peccatis suis relictam, de spectaculo felicitatis alienae dolorum vitia reportantem? Qui [Forte Quid] posthaec? cum se miseranda conditione [Col. 0834C] [Forte conditio] viderit omni consolatione nudatam in exteriores tenebras excuti, et ab illa beatorum Ecclesia perpetua excommunicatione seclusam ab ipsa vitae radice praecidi? Illud autem quomodo trepidus et male conscius sermo poterit explicare, cum coeperit inexpiabilis caro et infectae peccatis medullae saevis gehennae aestibus penetrari, et more ferventium ac decoquentium metallorum inexstinguibili ardore tota hominis substantia intus infundi, et depascentibus flammis corpora atque animas ex parte consumi, ex parte nutriri, ut inter medios ignium globos damnata natura det pabulum, et accipiat incrementum? Si forte inspersum illud dudum conscientiis vitium, et aeris et plumbi adulterina permixtio, quandoque inter stagna ferventia anhelantis gurgitis exuretur, transituris [Col. 0834D] per vada ignea mora erit supplicii magnitudo peccati; escas ardoribus crimina ministrabunt, manebit in hoc praeceptum et auctoris et judicis, ut viscera doloribus obnoxia, et solis cruciatibus consecrata, ignis arbiter depasta non devoret, sed ad [Col. 0835A] hoc pereat [Forte ardeat] ut semper interimat: ut opus ac figmentum corporis nostri in antiquis sceleribus mortuum, et ad sola tormenta redivivum finem in ipso interitus confinio non inveniat, sed exinanita jamque tolerantiae virtus sic pereat, ut resurgat. Illa enim non casualis, sed rationabilis et poenalis exustio, quia culpam jubetur inquirere, substantiam nescit absumere. Et quia velut carbasa [Forte ut in suppliciis] levis percurrens concrematio, ipsa purgatio est, flamma illa non tam reum persequitur quam reatum; et si modus fuerit delictorum, erit et mensura cruciatuum. Si vero totam naturam occupavit pariter, et involvit excessus capitalium scelerum quia non recipit causa remedium, carebit fine supplicium. Occidente itaque [Col. 0835B] poena, et vivificante sententia, stabit saeculis materia reparabilis, et numquam ad metam malorum termino fugiente perveniet; et dum sibi nullam spem promittere poterit vel post immensa tempora, jam etiam in praesenti sentientur consequentium tormenta saeculorum; ac sic dolorem mortis conscientiae impositae immortalitas augebit. Vae qui haec lugenda in posterum, ridenda tunc deputant! Vae quibus haec prius experienda sunt quam credenda! Ideoque, charissimi, haec omnia quae illic finiri non poterunt, hic redimi possunt per emendationem prioris vitae, per eleemosynas, per lacrymas, per humilitatem cordis, per corporis castitatem, per exercitia justitiae ac misericordiae. Quae cum ita sint, per tot errores festinamus ad mortem, qui tot vias [Col. 0835C] accepimus ad salutem. Per Jesum Christum Dominum nostrum, qui cum Patre et Spiritu sancto vivit.



HOMILIA II. Ad monachos.

Quid salubritatis, charissimi, etiam in praesenti conferant sanctae occupationes, scire debemus. Tradidit sacra lectio, munda animalia esse quae ruminant. Quid autem sit ruminare, aperte docet sermo divinus, dicens: In lege Domini voluntas ejus, et in lege ejus meditabitur die ac nocte (Ps. I, 2); et iterum: Meditatio cordis mei in conspectu tuo semper (Ps. XLVIII, 4); ita nos quoque dum cibum salutis spiritaliter ruminamus, clausis sensibus improbas cogitationes excludimus; deinde Dei laudibus delectamur, [Col. 0835D] et interius nostrum mundum animal fieri per exercitia sancta sentimus; et dum contra reprobas voluntates interiora nostra munimus, animas nostras cibis coelestibus satiamus, ut et de nobis illud propheticum dici possit: Panem coeli dedit eis, panem angelorum manducavit homo. Panis angelorum Christus est, cujus cibi et nos participes sumus, quando mentem in ejus praeconiis occupamus. Ecce verum cibum, qui reficit et non deficit, sed usu suo proficit, et suis crescit expensis. Hoc pane reficimur esuriendo, et pascimur jejunando, vim quamdam vitiis nostris et desideriis inferentes, ut de nobis dici possit: Regnum coelorum vim patitur, et violenti diripiunt illud (Matth. XI, 12). Qui sint violenti, nosse debemus. [Col. 0836A] Scimus quia mens humana diversis mundi illecebris et concupiscentiis delinita fugit laborem, et expetit voluptatem, et vix adducitur ut consuetudinem a se vitae prioris excludat; sed cum coeperit cogitare ultimi diei necessitatem, ad futuri judicii pondus incitata et stimulata, vel spe praemii, vel timore supplicii voluntarium bellum indicit passionibus, vim facit pristinis studiis suis, et violenter se vincere melioris vitae mutatione contendit. Non enim sine violentia fieri potest, ut de abundantia et de divitiis ad famem et sitim, ad abstinentiam et crucem transeat; ut somno prius atque otio amicam carnem; contritione vigiliisque conficiat; non, inquam, sine violentia fieri potest, ut unusquisque iracundiam patientia, superbiam humilitate commutet, amore paupertatis [Col. 0836B] ac sufficientiae affluentiam superet, vinolentiam sobrietate, luxuriam castitate commendet, et homo subito in virum alterum transformetur, et quodammodo alter reddatur ex altero; ac sic a talibus per violentiam regnum coeleste diripiatur. Duo autem sunt abstinentiae et crucis genera: unum corporale, alterum spiritale: unum a potu atque epulis temperare, appetitum gulae a delectationibus et mollissimis suavitatibus coercere; ab his quae per tactum, per gustum visumque decipiunt, sensum viriliter revocare, ac violenter abstrahere. Alterum abstinentiae et crucis genus est pretiosum atque sublime, motus animi regere, et perturbationes illius modestiae tranquillitate peccare, ac superbiae impetus quasi feram bestiam refrenare, litigare, quotidie [Col. 0836C] contra vitia sua, increpare se quadam censoria austeritate virtutis, et rixam quodammodo cum homine interiore conserere. Haec facit qui, perrupto passionum muro, violenter ad coelorum regna conscendit. Ad quae vos perducere in suo viventes timore dignetur qui regnat in saecula saeculorum. Amen.



HOMILIA III. Ad monachos.

Instruit nos atque hortatur sermo divinus, qualiter nos accingere debeamus ad inquirenda promissa sua, et obtinenda illa bona quae nec visu capi, nec auditu percipi, nec cogitatu comprehendi possunt. Petite, inquit, et accipietis, quaerite et invenietis, pulsate et aperietur vobis (Luc. XI, 9); id est, ut petamus [Col. 0836D] orando, quaeramus laborando; pulsemus desiderando, pulsemus proficiendo, pulsemus perseverando; et in spem coelestium promissorum tanto incitemur studio, tantoque inardescamus affectu, ut cum praemiorum dignitate desideriorum magnitudo concordet. Non vult Deus noster bona sua nimia inveniendi facilitate vilescere; pretiosa et concupiscibilis merces cupidum amatorem et avidum negotiatorem requirit.

Ergo ille tantorum munerum repromissor non vult in opere suo tepidum, despicit fastidiosum, recusat coactum, respuit indevotum. Lentum enim et parum gratum quaerere gratiam divini muneris, maxima est injuria remuneratoris. Ergo totis licet et [Col. 0837A] animae et corporis laboribus desudemus, totis licet obedientiae viribus exerceamur, nihil tamen condignum merito pro coelestibus bonis compensare et offerre valebimus. Non valent vitae praesentis obsequia aeternae vitae gaudiis compensari. Lassescant licet membra vigiliis, pallescant licet ora jejuniis, non erunt tamen condignae passiones hujus temporis ad futuram gloriam quae revelabitur in nobis (Rom. VIII, 18). Pulsemus ergo, charissimi, in quantum possumus, quia non possumus quantum debemus. Futura beatitudo acquiri potest, aestimari non potest. Nisi enim cum aviditate, nisi cum bona voluntate, cum laetitia Dei opera egerimus, Deo nos perire noverimus. Putamus, charissimi, quod digne quaerat illa anima, et ita pulset ut ei aperiatur, quae ad leve [Col. 0837B] praeceptum senioris respondere praesumit, et dicere: Numquid servi vestri sumus? Jam feci vicem meam, et ille faciat suam quomodo hoc dicit, cui praeceptum est, Nolite quaerere quae vestra sunt? Et iterum: Non quae sua sunt singuli considerantes (Phil. II, 4); a quo non hoc solum expetitur, ut mercedem suam impleat, sed ut alienas invadat, praeoccupet, rapiat. Putamus, inquam, quod ita petat ut accipiat, ita quaerat ut inveniat, ita pulset ut aperiatur ei, qui pro aliqua negligentia correptus, et pro disciplinae ordine castigatus, non se ad emendationem, non ad satisfactionem confert, sed magis ad illam proterviam, ut dicat, desero atque discedo, hoc ego ferre non patior, ingenuus homo sum. Jam primum qui ante praepositum vel abbatem ingenuum esse se [Col. 0837C] jactitat, puto quod adhuc emptum se esse nesciat. Qui Christianae militiae mancipatus, dicere se praesumit ingenuum, pene est ut neget se Christi sanguine comparatum. Quid est aliud, liber sum, quam ipsi Domino clamare, nihil debeo? De talibus dicebat Apostolus: Cum enim servi essetis inobedientiae, liberi fuistis justitiae (Rom. VI, 20). Non bene ingenuus approbatur, qui vitiorum servitute deprimitur. Clamat autem in contumelia disciplinae, in peccato animae suae: Malo discedere quam emendare, quam satisfacere, quam implere quod praecipis. Quid est hoc aliud quam jugum Christi a se rebelli cervice discutere? Isti tales nesciunt quid noverunt, obliti sunt propter quid huc venerunt. Isti tales non bene petunt, sed male vitiis appetuntur. Non fide pulsant, [Col. 0837D] sed infidelitate pulsantur. Quid prodest quod discedis, qui undique astrictus es vinculis passionum, quem hinc atque inde circumvallant vitia tua? Quid, inquam, prodest quod discedis, qui quocumque locorum vadis, te tecum portas? Merito discederes, si quoquam te fugere posses. Digne aliquis discessit, si illo ire possit, ubi illum diabolus invenire non possit. Nemo se fallat, non fugiat adversarium de loco ad locum, sed de vitio ad virtutem, de passione ad emendationem. Nam si eum taliter fugias, sequetur te. Emenda te, et fugiet a te, sicut ait Apostolus: Resistite diabolo, et fugiet a vobis (Jacob. IV, 7). Non obedire autem et velle discedere, hoc est, dupliciter diaboli voluntatem facere: hoc est, voluntarie sibi [Col. 0838A] etiam in praesenti damnationem inferre. Illis ipsis qui gravius apud nos delinquunt, nullam tristiorem, nullam acerbiorem possumus invenire sententiam, quam ut a corpore congregationis abscissi, sine pace discedant. Et nonne amentiae genus est, ut hoc quisque pro remedio expetat, quod etiam a praeposito [non] nisi pro summo crimine non possit inferri? Intelligamus ergo, charissimi, istas indignitates et contradictiones inimico operante et disponente provenire. Ille enim quia non potest aliquem absolute de loco salutis excutere, immittit primum occasiones et causas, immittit inobedientiae passionem, quam semper socia infidelitas comitatur. Quae cum captivam illaqueaverit mentem, statim intoleranda atque impossibilia facit etiam illa quae parva ac levia [Col. 0838B] sunt. Et sane dubium non est quod vires inobedientibus divinitus subtrahuntur, sicut et ille qui non habebat in se necessariam fidei devotionem, etiam quod habebat auferebatur ab eo, ita inobedientia obdurat animum quem semel ceperit, ut ad suscipienda praecepta nec auctoritate, nec ratione flectatur. Sed quod pessimum est, sibi soli credat, et pro omni ratione intentiones suas sequatur, et hoc solum rectum putet, quod obdurato corde conceperit, similis ei effectus de quo divinus sermo pronuntiat: Itinera insipientium recta in conspectu eorum (Prov. XVI, 25); et iterum: Sunt viae quae rectae esse videntur hominibus, novissima autem eorum venient in profundum inferi (Prov. XIV, 12). Postremo eveniet ejusmodi animabus, quod domui quae supra [Col. 0838C] arenam aedificata est (Matth. VII, 26). Haec enim parabola maxime ad inobedientes respicit. Sic enim legimus: Omnis qui audit verba haec, et non facit ea, similabitur viro stulto, qui aedificavit domum suam supra arenam: venerunt flumina, et reliqua (Ibid.); id est, cum influxerint stillicidia passionum, cum advenerint flumina torrentis atque impetus tribulationum, ex multitudine negligentiarum, cum flaverint venti, illi utique qui in aere isto volitant, parati ad Christi aream ventilandam, sicubi inveniant paleas, quas ad ludibrium suum rapiant atque dispergant, tunc irruent in domum illam, quae sine obedientiae fundamento aedificata est, et fiet ruina illius magna. Sed forsitan dicat aliquis: Numquid statim de hoc loco discedere, ruina dicenda est? Dico, [Col. 0838D] charissimi, non grandis spes est, si in navi est in fluctibus constituta, licet ipsa non pereat, tamen jacturam maximam de onere ac de mercibus suis faciat, et ipsa ad portum vacua atque inanis perveniat; sic non grande gaudium est, si saeculi aliquis ad fluctus revertens nomen atque habitum professionis suae custodire videatur, anima vero ejus negligentiis tabescat ac defluat; et quid gravius quam ut subito tamquam ales repentinus eradiceris de loco ad quem te Dominus tuus vocaverat, in quo te primum illuminaverat, in quem te post mala saeculi quasi ad portum de gravi tempestate induxerat? Oblivisci subito fraternitatis, societatis et consolationis; oblivisci loci illius in quo primum pristinum [Col. 0839A] habitum et nomen saeculare exueras? Aves ipsae diligunt nidos suos, amant ferae loca in quibus nutritae sunt, amant cubilia et pascua; et quamlibet naturali libertate passivis perversa rapiantur incursibus, saepius tamen ad chara sibi loca quodam cibi desiderio revertuntur; et tu intellectu praeditus, ratione munitus, ita interdum sensu alienus efficeris, ut praeferas Dei beneficiis voluntates vel intentiones tuas, et sequaris proprias cogitationes, quae quamlibet ad duros labores, quamlibet ad salutis naufragia atque animae detrimenta te rapiant, totum tamen hoc prae nimia cordis indignitate non sentis. Hoc ait sermo divinus: Tempore enim discessionis multa promittit inimicus; persuadet sibi se illic quo tendit majorem profectum, multam gratiam atque rerum omnium [Col. 0839B] abundantiam reperturum, ac se tamquam angelum suscipiendum. Et post haec quando anxietate repletus, et pace nudatus, memor quomodo profectus sui studium, et sacrum ovile reliquerit, tunc animadvertit, et quasi sedata temporis sui tempestate, tunc videt quid mali de se gesserit, tunc recognoscit quid periculi incurrit, cum de loco ad quem cum gaudio venerat, sine pace et cum scandalo discessit. Tunc se sera poenitentia super ruinas suas poenitet ac deflet. Sicut quaedam aves quae prae dolore super eos quos occiderint flere dicuntur; et haec omnia animae detrimenta ex inobedientiae malo eveniunt: obedientes autem et humiles animae multas tribulationes, atque omnes labores prosternunt, atque in compendium mittunt. Sciendum est enim [Col. 0839C] quod quanto humiliores et obedientiores fuerimus, tanto super nos levius ac dulcius jugum Domini sentiemus; quanto obedientiores fuerimus praepositis et patribus nostris, in tantum obediet Deus orationibus nostris. Videamus quam acceptabilia sunt Domino opera et [vel] jejunia eorum qui suis potius quam seniorum voluntatibus obsequuntur. Clamant illi: Quare jejunavimus, et nescisti? humiliavimus animas nostras, et non aspexisti? Et ille respondet: Ideo quia in diebus jejuniorum vestrorum inveniuntur voluntates vestrae (Isai. LVIII, 3). Videmus per inobedientiam animarum opera non respici, jejunia non audiri, vota non suscipi. Unde nos amplius illius mandata sectemur, qui ad hoc ad nos e coelo descendit, ut non solum nos redimeret mortis pretio, [Col. 0839D] sed etiam ut vitae aedificaret exemplo; et cum illo dicamus: Ego non veni facere voluntatem meam, sed voluntatem illius qui misit me, Patris (Joan. VI, 38). Ire autem post voluntates proprias tam perniciosum est, ut hoc Dominus jam postmodum iratus pro damnatione peccati irroget, dicens: Et dimisi illos secundum desideria cordis eorum (Ps. LXXX, 13). Quamobrem qui vult tuta esse opera sua vel recta in conspectu Dei, nihil obedientiae praeferat, nihil penitus anteponat, sive senior, sive junior sit. Magis quanto senior est, tanto plus debet studere aedificationi et perfectioni. Nullum sibi finem faciat proficiendi, nullumque terminum constituat acquirendi, cum sibi dici audiat: Para in exitu opera tua; et [Col. 0840A] iterum: Non verearis usque ad mortem justificari (Eccl. XVIII, 22). Et iterum: Sapientia in exitu canetur (Prov. I, 20). Quanto ergo plus proficimus, tanto plus humiliemur, quia quanto plus humiliati fuerimus, tanto plus proficiemus. Nullus illic senior tam doctus appareat, ut putet quod eum non deceat obedientia, quae Deum decuit. Humilitas enim atque obedientia in junioribus adhuc necessitas, in senioribus vero dignitas; ille enim bene proficit, ille bene consumat, qui quotidie sic agit quasi semper incipiat. Quamobrem augmenta meritorum incitamenta debent esse profectuum. Scriptura vero pronuntians de his qui dum primas negligentias praetermittunt, in alias atque alias semper incurrunt, ita ait: Peccator adjiciet ad peccandum (Eccl. III, 29). [Col. 0840B] De profectu vero dicitur: Et sanctus adhuc sanctificetur (Apoc. XXII, 11). Videamus primum quid est, peccator adjiciet ad peccandum? v. g., mali cujuslibet aut obtrectationis passio impugnare me coepit; si non statim me poenitudo vitae hujus momordit, cras tanta mihi hujus vitii facilitas veniet, et quaedam (ut sic dixerim) suavitas, ut revocare me ab illo et continere non possim. Ita enim evenit, ut qui primo tempore emendare noluerit, incipiat in sequenti nec velle nec posse. Verbi gratia, superbiae acquiescere coepi, regulam violavi, seniorem laesi, juniorem destruxi. Si non statim me poenituit tam graviter fuisse praeventum, ita de die in diem libentissime me rapiet ipsa violentia consuetudinis, et impetus passionis, ut jam nec delinquere me intelligam, nec [Col. 0840C] peccare me sentiam. Obscurat enim atque obruit intellectum onus delicti, assiduitas delinquendi, etenim ita cor negligentiis obduratur, ut hoc ipsum si se non humiliet, si non satisfaciat proposito [Forte, praeposito] suo, nocere se credat, insuper insultet et dicat: Quam constanter illi restiti, quam bene non acquievi, quanta auctoritate respondi? Putabat quod me semper illi humiliare deberem. Quod qui facit, diabolo se tradidisse captivum constat, qui de hominum vitiis et passionibus ac perditione laetatur, et ejusmodi animae eveniet illa sententia: Peccator adjiciet ad peccandum (Eccl. III, 29). Quam nos, charissimi, refugientes, illam potius teneamus quae dicit: Et sanctus adhuc sanctificetur (Apoc. XXII, 11); quotidie addamus ad merita, nec de nobis aliquid praesumamus, [Col. 0840D] quia Dei est omne quod possumus; simus itaque fratres in opere Dei indeficientes, propter aeternam retributionem, et quotidie ad meliora tendamus. Ipsa enim apprehendendi aviditas, ipsa consuetudo proficiendi semper nos ad majora provocabit: et ubi viderit Deus devotionem animi ardentiorem, insinuabit affectum; et quantum nos addiderimus ad studium, tantum ille apponet ad adjutorium; quantum nos apposuerimus ad diligentiam, tantum ille addet ad gloriam. Qui habet, dabitur illi, et superabundabit (Matth. XIII, 12), et alio loco dicit: Posui adjutorium super potentem (Ps. LXXXVIII, 20). Gratia ergo de gratia nascitur, et profectus profectibus serviunt; lucra lucris, et merita meritis lucrum [Col. 0841A] [Forte, locum] faciunt; ut quanto quis plus acquirere coeperit, tanto plus conetur et delectetur inquirere, ut acquisitionis lucrum acquirendi nutriat appetitum. Et quanto quis avidius de sapientiae bonis hauserit, tanto plus haurire desideret, sicut ipsa de se Sapientia loquitur: Qui edit me, adhuc esuriet. Urgeamus itaque, charissimi, cursum nostrum, ut crescat in novissimo vita nostra. Quaeramus usque in finem, unde sine fine gaudere mereamur. Sed esto, non possumus exercere corporis labores, conferamus nos ad spiritalium bonorum desiderium, ad compunctionis et charitatis augmentum. Si quotidie in cordibus nostris disponamus ascensus, nulla infirmitate, nulla aetate lassari possumus, ut his spiritalibus quibusdam gradibus ascendere mereamur ad promissa [Col. 0841B] Domini Jesu Christi.



HOMILIA IV. Ad monachos.

Sicut a nobis Dominus pro suscepta officii necessitate loquendi deposcit officium, ita a vobis, charissimi, audiendi requirit affectum. Ita, inquam, charitati vestrae expedit his quae pro salute vestra dicimus obedire, sicut nobis imminet non tacere. Nam si nos offensam metuimus de silentio, quanto magis vos eamdem debetis expavescere de contemptu? Si, inquam, nobis grande periculum est aliena non arguere, quanto periculosius est propria non corrigere? Ait quodam loco beatus Apostolus: Videte vocationem vestram, fratres (I Cor. I, 26); quapropter, dilectissimi, [Col. 0841C] et nos videamus vocationem nostram. Non enim satis prodest quod istum locum expetivimus, si hic tales sumus quales in saeculo esse potuimus. Si enim bene perspicimus, non solum ista solitudo nos ad perfectionis necessitatem, sed etiam ipsa congregationis multitudo nos constringit. Nam sicut pretiosum atque praecipuum est in medio multorum bene agere, plurimos ad profectum exemplo boni operis excitare; ita periculosum atque perniciosum est negligentius ac tepidius agendo multorum fidem frangere, multorumque animas depravare. Sicut, inquam, fructuosum est in medio tantorum positum probabiliter vivere; ita periculosum est aliquid destructionis egisse. Hoc autem quare dico? quia (quod pejus est) facilius invenimus qui ea quae deteriora [Col. 0841D] sunt, quam quae meliora, sectentur; promor enim est ad imitationem mali humana fragilitas. Quapropter non nobis sufficere credamus, quod nos in hanc scholam cernimus congregatos, nisi quod vehementius in nobis negligentias nostras professa perfectio, quam nec assumpta condemnat. Quia secundum Scripturae fidem, qui multum promittunt, multum necesse est ut repetatur ab eis. O quantis proderit, et quantis e contrario oberit loci hujus opportunitas, et congruae habitationis occasio! Non enim in hoc loco vixisse, sed in hoc loco bene egisse, laudandum est. Nam quid bonis habitationis hujus secretum prodest, quando tyrannico dominatu malitia in nobis regnat, quando ira superequitat, quando majorem [Col. 0842A] metum in nobis humanus oculus quam divinus vidit; quando nos illi laudabiles eremitae, qui extra mundum esse nos credimus, per diversarum passionum vitia mundum intra nos inclusum tenemus, ita ut qui putabamus nos precibus nostris saeculo ipsi posse succurrere, pene sit ut videamus nos magis saeculi intercessionibus indigere? Dubium quippe non est quod illa anima quae per concupiscentiam saecularium voluptatum possessio efficitur mundanae conversationis, non potest effici regnum Divinitatis. Ideoque, fratres, videte vocationem vestram. Venire quidem ad eremum, summa perfectio est: sed non perfecte in eremo vivere, summa damnatio est. Quid prodest, si locus quietis tantum corporaliter teneatur, et inquietudo in corde versetur? Quid, inquam, prodest, [Col. 0842B] si in habitatione silentium sit, et in habitatoribus vitiorum tumultus et colluctatio passionum? si exteriora nostra serenitas teneat, et interiora tempestas? Non enim ideo ad istum convenimus locum, ut nobis mundus famularetur, ut rebus omnibus abundantes omni quiete frueremur: non utique ad requiem, non ad securitatem, sed ad pugnam huc convenimus, ad agonem processimus, ad exercenda cum vitiis bella properavimus: ut linguae gladios retundamus, non solum invicem non inferamus injurias, sed nec sentiamus illatas. Peculiarius autem istud ad professionem nostram pertinet, nihil in hac vita consolationis requirere, nihil quietis. Nec recipere velle bona in vita sua, sed honores refugere, subjectione atque abjectione gaudere, paupertatem [Col. 0842C] studio quaerere, et non solum facultates, sed etiam ipsas cupiditates e cordibus eradicare, nihil enim habere interdum res necessitatis est: nihil vero cupere, res virtutis: et ideo hunc sibi specialiter modum religiosus debet imponere, ut tantum habeat quantum necessitas poscit, non quantum cupiditas concupiscit. Habendi enim amor, nisi ad integrum resecetur, ardentior est in parvis, et plus torquentur in minimis: et nisi ex corde atque affectu pauper sis, paupertas ipsa non virtus, sed miseria judicanda est. Noverimus itaque, fratres, nihil prodesse, si carnem nostram jejuniis ac vigiliis affligamus, et mentem nostram non emendemus, aut quae interiora sunt non curemus. Quid enim prodest afflictio corporalis, si linguam nequitiis et obtrectationibus polluamus? [Col. 0842D] Nonne omnes labores nostri in nihilum rediguntur? Nonne opus nostrum velut fumus atque umbra evanescit, et velut stappae favilla in nihilum redigitur? O quanti et quam diuturni labores subito pereunt! Quanta bona frequenter jam acquisita ac reposita de manu rapiuntur, dum id quod acquirere studemus, custodire negligimus! Quapropter gratis nobis de cruce et corporis afflictione blandimur, si exterior noster sanctis laboribus exercetur, et a passionibus non curatur interior: sic est quomodo si aliquis statuam faciat a foris auream, ab intus luteam; vel quomodo si domus magnifica arte constructa a foris pulcherrimis coloribus depicta videatur, et ab intus serpentibus et scorpionibus plena [Col. 0843A] sit. Quid prodest quod affligis corpus tuum, quando nihil proficit cor tuum? Valde dura et nimis dolenda conditio est, omni intentione studium laboris impendere, et fructum non recipere post laborem; jejunare et vigilare, et mores non corrigere: sic est quomodo si aliquis extra vineam aut circa vineam exstirpet et colat, vineam ipsam desertam atque incultam derelinquat, ut spinas ac tribulos germinet, quae, insistente cultore, jucundissimos ex se fructus proferre potuisset. Agnoscite itaque, charissimi, quod ad salutem perpetuam conquirendam abstinentia corporalis sola non sufficit, nisi et animae quoque jejunium per abstinentiam vitiorum fuerit satiatum [Forte sociatum]. Quid enim juvat, si sit quispiam corpore castus, et mente pollutus? Quem [Col. 0843B] malitia depravat, quem furor iracundiae facibus exagitat, quem superbia omni gratia Dei spoliat, quem mendaciis vel maledictis lingua commaculat, nonne ipse se fallit, nonne ipse se irridet ac decipit, si credat solis jejuniis ac vigiliis sanctificandum? Et idcirco, dilectissimi, ita corpus exerceamus jejuniis, ut mentem purgemus a vitiis. Cogitemus illius judicis incessanter adventum, qui utinam sic nos paratos inveniat, quomodo nemo potest dubitare quod veniat. Quod si requiras quomodo veniat? illo utique corpore quod pro nostra salute susceptum, pro nostris criminibus addictum, pro nostra absolutione damnatum et pro nostrorum vulnerum medicina lancea clavisque confixum est. Prima enim erit in reos intoleranda sententia reverendarum praesentia cicatricum. [Col. 0843C] Quid igitur illo tempore facturi sumus, quando contra illos crucifixi Domini livores notae peccatorum nostrorum ac maculae libidinum proferentur? Aut quo putas vultu respiciet redemptio nostra perditionem nostram? Tanto graviora erunt humana delicta, quanto majora se ostenderunt divina beneficia. Verendum est autem ne illam vocem resurrectionis pretiosa crucis vestigia protestantem, etiam in judicio suo ad vasa iniquitatis prolaturus atque dicturus sit: Infer digitum tuum huc, et vide manus meas, et affer manum tuam, et mitte in latus meum (Joan. XX, 27), et agnosce quae pro te et a te, impietas humana, pertulerim. Illa utique clavorum signa bonis salutaria, malis terribilia, quae usque ad diem judicii non dolentur, sine dubio objicienda servantur; et quid [Col. 0843D] post haec sequitur, nisi illud interpositum inter vivos ac mortuos expavescendum chaos, vastumque discrimen exclusae a natura viventium tenebrae exteriores, dura separatio a dulci intuitu sanctorum, et a societate fidelium [Forte felicium]: et econtrario inter lacrymabiles gemitus planctusque lugentium, collegium triste miserorum, et a beata patria aeternum teterrimae noctis exsilium? Quam lugubre erit homini Deum videre, et perdere, et ante pretii sui perire conspectum! Et ideo, charissimi, ista, dum tempus est, cogitantes, ita indefesso studio laboremus, ut quod nobis contulit judicatus, integrum in nobis inveniat judicaturus.



HOMILIA V. Ad monachos.
[Col. 0844A]

Scimus quidem spiritali militiae cui nos mancipavimus, magnam esse in futurum repositam remunerationem. Sed si bene respiciamus in hoc ipso opere quod agamus [Forte agimus], quodammodo etiam in praesentiarum partem praemii possidemus; et plane magnus vitae fructus est, saeculum potuisse despicere, et Deo servire coepisse; evasisse vitiorum infelicissimum dominatum, et fugisse gulae atque luxuriae foedissimam servitutem. Quid ergo? Nonne jam magna pars praemii est nihil habere commune cum mundo, vanarum rerum cupiditatibus non excruciari, sceleribus non admisceri, et in innocentia diem transigere, beatae castitati operam dare, gloriosae [Col. 0844B] paupertatis sufficientiam cum timore Domini possidere? de qua loquitur Sapientia: Melior est exigua portio cum timore Domini, quam thesauri magni sine timore. Intelligamus itaque quantum nobis Dominus pia vocatione contulerit, numeremus, si possumus, ex illo tempore ex quo hic conservari videmur, quanta lucrifecerimus: de quantis fraudibus, de quantis adulteriis, rapinis, perjuriis, sacrilegiis liberati simus: et tunc videbimus quantum etiam de praesentibus beneficiis Domino debeamus. Si nunc in saeculo essemus, quid aliud ageremus quam volveremur in malis nostris, et animas nostras quotidianis violaremus maculis, quotidianis confoderemur vulneribus? et ita, ut nec sentiremus. Habet enim hoc infelix consuetudo peccandi, ut quantum amplius [Col. 0844C] quisque peccaverit, tanto minus peccata ipsa intelligat, et tanto plus eum peccare delectet: ut eveniat illud, quod propheta peccatoribus clamat: Non est Deus [Forte Dominus] in conspectu ejus, auferuntur judicia tua a facie ipsius (Ps. IX, 26); etenim quando subrepit peccandi delectatio, statim futuri judicii diem abscondit oblivio. Econtrario autem quanto quisque sollicitior circa se fuerit, tanto plus metuit, sicut ait Scriptura: Sapiens timendo declinat a malo (Eccl. I, 16). Sapiens ergo semper in compunctione et semper in metu est: et, ut de praeteritis suspirat malis, ita de futuris periculis pervigili sollicitudine contremiscit, qui de praeteritis anxius est, id secum cogitat ac revolvit, ne forte parum defleverit praeterita; ne forte nondum satisfecerit pro innumeris debitis [Col. 0844D] suis; ne forte magis ad veteres iniquitates nova superposuerit vulnera; ne super antiquas conscientiae maculas recentia adhuc crimina impresserit, et conversationis nomen ad hoc assumpserit, ut gravius sub sacra professione delinqueret. Aliquanti sufficere nobis putamus, quod ad secretum istud conscendimus, quod locum habitumque mutavimus, quod hic aliquantulum temporis viximus, spem omnem in annorum numero collocantes. Ac sic perniciosa nosmetipsos persuasione fallentes, putamus nos de omnibus debitis transegisse, putamus quod mala nostra spatio temporis evanuerint: et quia illa nos obliti sumus, credimus quod de memoria divinae severitatis elapsa sint. Sed non ita est. Omnia apud [Col. 0845A] illum collecta, omnia apud illum reposita atque signata sunt. Audiamus quid dicit ille qui cum ipso diabolo manu ad manum singulari certamine dimicabat, beatus Job: Signasti quasi in sacculo peccata mea (Job XIV, 17); et iterum ipse Dominus ait: Nonne haec collecta sunt, et signata in thesauris meis (Deut. XXXII, 34)? Non putemus tam facile remitti posse inusta semel crimina, et profundo vulnere in animae ipsius impressa visceribus. Multo opus est fletu, multo gemitu, multo dolore cordis ad sanandos ipsius cordis dolores. Tota incumbendum est spiritus contritione, ut vetusta mala tamquam sagittae quaedam de conscientia debellentur. Non sufficit summis labiis dicere: Peccavi, parce, remitte. Et Saul dicebat, peccavi (I Reg. XXVI, 21): sed non [Col. 0845B] obtinuit illam veniam quam David una poenitentiae voce promeruit. Et hoc quare? Quia confessionem illam nuda magis verba quam veri gemitus exprimebant. Quia non compensabat magnitudinem criminis laeta humiliatio supplicantis. Non levi agendum est contritione, ut debita illa redimantur quibus mors aeterna debetur; nec transitoria opus est satisfactione pro malis illis propter quae paratus est ignis aeternus. Si volumus intelligere quam graves apud se faciat judex noster hominum culpas, respiciamus ad poenas. Quantum enim nunc patiens est Deus noster in sustinendis delictis nostris, tam severus erit in discutiendis; et sicut inaestimabilem paravit justis gloriam, ita inaestimabilem paravit improbis poenam. Ergo suppliciorum acerbitatem econtrario de praemiorum ipsorum [Col. 0845C] magnitudine colligamus. Quia qui novit remunerare merita, novit punire delicta. Saluberrima ergo est, ac multum necessaria futuri judicii recordatio, praeteritorum commemoratio, vel deploratio delictorum. Quod si quis est qui sibi de praeteritis illaesae vitae meritis blandiatur, et adhuc innocentem se transisse putet ad Domini servitutem, et ideo se credidit debere esse securum, iste talis respiciat quam, incerti et quam lubrici sint exitus vitae, de qua dicitur: Ne laudaveris hominem in vita sua (Eccli. XI, 30); et cum hoc prospexit [Forte prospexerit], etiamsi de praeterito putat se non habere quod lugeat, de futuro inveniet habere quod timeat. Nemo ergo de praeteritis securus sit. Tanti laquei objecti sunt ante pedes animae nostrae, tam innumeri hostes observant et [Col. 0845D] custodiunt iter nostrum, tantae foveae et tanta praerupta, tantae rerum difficultates interjacent inter nos et finem nostrum; via ipsa, quae per se arcta atque ardua est, tantis spiritalium latronum insidiis obsidetur, tantos nos scopulos tantosque fluctus transire necesse est et videre, antequam anchoram optato in littore collocemus, et putamus nos de praeteritis debere esse securos, et sine quotidiana cura, sine quotidiano timore et tremore diem nostrum transigere debere! Quis transiens super alicujus profunda fluminis per arctissimi pontis angustius, etiamsi majorem partem inoffenso transmiserit pede, jam periculum evasisse se credat, cum in ultimi pontis spatio, si paululum titubaverit casum quem in medio spatio [Col. 0846A] timebat incurrit? Sic nos etiamsi magna pars vitae istius prospere videatur fuisse transacta, non ideo fiduciam praesumamus, cum adhuc periculum pars extrema minetur. Quis in acie positus, ante finem certaminis, aut ante victoriae securitatem arma deponat? Nemo ergo securum debere esse se judicet, antequam ad finem felici consummatione perveniat. Nec hoc nobis sufficere putemus ad plenam salutem, quod inter servos Dei vel habitatione censemur, vel nomine computamur: quod in insula vivere, atque inter monachos pollere videamur. Clamat enim nobis Deus noster: Non omnes qui dicunt mihi: Domine, Domine, intrabunt in regnum coelorum (Matth. VII, 21). Hoc quare? Quia non auditores legis justi sunt apud Deum, sed factores legis justificabuntur (Jacob. I, 22; [Col. 0846B] Rom. II, 13). Unde etiam si bene viximus, cursum nostrum stabilitate et perseverantia commendare debemus, in loco vocationis nostrae persistendo et proficiendo. Vere dico, etiamsi hic viginti aut triginta annos Domino impendissemus, cui utique totum noscimus [Al. nos scimus], debere quod vivimus, et ut satis annum unum ageremus in saeculo, inaestimabile esset, quantum nos de aeternae vitae gaudiis fraudaremus. Quia spes nostrae omnes in consummatione atque in fine consistunt. Quid mihi prosunt [Al. proderit], si mihi sata viridantia in herbis spem messis ostendant, et me sub ipso falsis tempore subita vel aeris intemperie, vel pluviarum inundatione decipiant? Quid mihi proderit, si vinea spem omnem in flore promittat, et vel ferarum incursio, vel vastitas [Col. 0846C] grandinis spem omnem in consummationem subducat? Ideoque omnis prosperitas, omnisque laborum in fine consistit. Cum autem illis dolendum sit qui hinc post multa laborum stipendia, post aliquantum annorum profectum, aliquibus desideriis abstrahuntur, quid de illis erit qui hic quatuor aut quinque annos longissimum tempus credunt, et omnem reliquae vitae tractum in saeculi vanitate consumunt? Dum etiam annus saeculi labores nostros in eremo acquisitos ita possit absumere, quomodo si mare magnum parvissimum intra se rivulum recipiat et absorbeat, atque ei nec nomen relinquat. Nescio ad quae lucra velimus in illo saeculo vivere. Nam cum hic grande putetur damnum non quotidie aliquid acquiri, illic grandis quaestus esse putandus est, vel [Col. 0846D] acquisita non perdere: ubi, inquam, grave detrimentum creditur, non quotidie proficere, ibi vero summa virtus est non perire. Ideoque si adhuc tenues ac pauperes sumus, hic aliquid consequi laboremus. Si vero aliquid consecuti sumus, hic illud servare curemus. Hoc solum nobis in compendium erit et gaudium, quod hic Domino vixerimus. Ideoque quamdiu hic consistimus, in arbitrio est, cum velis ad saeculum declinare. Cum vero declinaveris, jam difficile ac pene impossibile erit ad locum istum vel cogitatione respicere. Quod si aliquis ideo securum se putat de hoc loco aliquando posse discedere, quoniam hic bene cucurrerit, quod hic multum laboraverit, hic talis hoc agit, quomodo si aliquis [Col. 0847A] oneratam mercibus navem de portu solvat, et tempestatibus tradat, et ad scopulos atque ad saxa detorqueat. Quanto magis itaque laboramus, tanto cautiores esse debemus. Proficientibus enim insidiatur inimicus, et ubi videt aliquam spem, aliquam gratiam, ibi tamquam leo rugiens et circumiens ad invadendum praedam totus incumbit; et ideo quia hic positis nocere non praevalet, vult aliquos minus cautos per cogitationes ac per diversas tentationes ex hoc loco quodammodo, quasi extra castra producere, et quasi de munitissima arce deponere, et cum deposuerit, velut de loco superiore confligere: ut etiamsi navem non valet me gere, saltem ex detrimentis et damnis, quae abundant in saeculo, jucundissimam praedam referat. Immittet primum intentiones [Col. 0847B] diversas, indignitates, animositates: ut dum homo quod semel destinavit, atque in furore definivit, implere contendit, non cogitet damnum suum, non respiciat ad ruinam; et cum illum [Al. illo] deposuerit, tunc in nihilo jam futura poenitudo succedit. Hic sumus, et toti non sumus. Aut enim cordis cogitationibus variis et improbis atque inhonestis agitamur, aut venenatis linguae gladiis vulneramur, pro minimis et parvissimis rebus scandalizantes, interdum etiam (quod monachum non decet) in lites et jurgia prorumpentes, interdum professionem nostram regulae transgressione violamus, furtum inferre praepositis, immo animabus nostris sub Dei oculis committere non timentes: quod agere sub praesentia praepositorum veremur, sub Dei oculis committere [Col. 0847C] non timemus; non contenti sumus necessariis, sed rursum per cordis teporem abundantiam, quam in saeculo relinquimus, desideramus. Unde non satis prodest quod a nobis qualescumque facultates exclusimus, quando ipsae in nobis resederunt cupiditates. Inde est quod interdum de rebus parvissimis excitamur, et pro vilium rerum appetitu vilissimas intentiones movemus. Hoc quare? Quia licet reliquerimus in rebus exteriora bona, adhuc tamen in cordibus mala interiora retinemus; et inter haec quomodo exsultat adversarius noster, quando nos videt ad hoc maxima contempsisse, ut in minimis deformius vinceremur? Ideoque ea quae foris posita erant abjecisse nil prodest, nisi etiam ea, quae intus ipsius animae visceribus adhaeserunt, radicitus evellantur. [Col. 0847D] Unde et Apostolus non dixit, aurum vel argentum radix est omnium malorum, sed magis cupiditas divitiarum (I Tim. VI, 20); et non solum divites, sed et qui volunt divites fieri, incidere in laqueum et tentationem (I Tim. VI, 9). Ergo Apostolus non solum habentes, sed ipsam habendi persequitur voluntatem. Ideoque nihil proficit homo relinquendo quod extra se est [Al. habet], qui vitia intra se tenet. Itaque (ut dixi), fratres, hic sumus, et toti non sumus; et qui intra muros positi vix resistimus, in saeculo expositi quid faciemus? Qualiter stare poterunt in fluctu, atque in ipso colluctantium tempestatum impetu, qui tam graviter periclitantur in portu? Ideoque in quantum possumus, stabiles simus, in hoc tranquillissimo [Col. 0848A] sinu quamlibet negligens, quamlibet tepidus non in vacuum cucurrit, qui ad palmam consummationis perseverando pervenerit.



HOMILIA VI Ad monachos.

Ad hoc ad istum locum convenimus, fratres, ut Domino nostro vacare possimus, non his rebus quibus noster delectatur inimicus. Certum est quod quando ea quae ad saeculum pertinent loquimur, aut nimiis murmurationibus et obtrectationibus nos mordemus, ille horas nostras Deo subtrahi, et sibi gaudet acquiri. Quid prodest quod nos pretiosis vigiliis laboribusque conficimus, et ea quae maxime Deus noster desiderat non habemus? hoc est, cor mundum [Col. 0848B] et liberum ab istis minutiis negligentiarum: quos qui non observat paulatim defluit, et ad majora prolabitur. Illud ergo imprimis habere studeamus, quod in nobis Dominus noster exspectat, id est, suavem benignumque sermonem, mentem ab omni maledicto, ab omni malitia liberam, et devitatis his quibus Spiritus sanctus offenditur, humilitati, quieti, charitati operam dantes [Al. dantem]: haec sunt praecipua sacrificia, haec pinguia holocausta, quae in conspectu Domini in odorem suavitatis ascendunt, hoc etiam maxime studeamus, ut illa quae in honorem Domini nostri agimus, cum claro agamus animo, cum fidei gaudio, et cum bono ac devotae voluntatis affectu. Quidquid vero inviti atque compulsi facimus, noverimus nos ex eo non solum nullum habere fructum, [Col. 0848C] sed maximum incurrere detrimentum: faciamus aliquem [Al. alicui] viro potenti obsequium solvere, quod utique superiores personae a clientibus suis exspectare consueverunt: nonne si nos viderit homo ille debitum sibi officium invito atque extorto animo, etiam cum quodam exhibere fastidio, nonne magis sibi factam judicaret [Al. indicaret] injuriam, et exhonorari se potiusquam excoli pronuntiaret, et ejusmodi negligenti atque indevoto offensam potius crederet esse referendam quam gratiam? Si ergo cultus atque honor hominis devotionem, fidem, hilaritatem requirit, ibi utique interdum melior est ille a quo cultus ipse exhibetur, quam ille qui colitur, ubi nullum fructum officiositas ipsa consequitur, sed hoc solum fructus est, si mereatur susceptus vocari. [Col. 0848D] Quanto magis nos in honore Dei nostri observare debemus, ne ad obsequia ejus indevoti atque compulsi, ne tristes, ne ingrati invitique veniamus, et non respiciat Deus ad munera quae negligenti ac vili animo offeruntur? Non enim homini, sed illi potius fides nostra servituram se esse promisit, cui ad mortem usque servire, vel ipsam impendisse animam, parum debet videri; cujus se obsequiis atque beneficiis etiam ipsi angeli impares confitentur. Cui postremum cum totum debeatur, nihil tamen gratis solvitur, sed remunerationem quasi ipse vicissim debitor factus reddit, pro exsolutione debitorum, et pro exiguis immensa restituet. Pro hac enim misera vita, et laboribus et doloribus plena, in qua et usus brevis est, et [Col. 0849A] ipsa brevitas incerta, quam utique vitam etiamsi auctori suo offerri dissimulet devotio voluntatis, continuo a nobis est exactura lex mortis, et quod non datur ex voto, solvitur ex debito. Pro hac itaque vita dabit illam vitam quae nec oculo potest cerni, nec tacita mentis cogitatione pertingi. Quam utique consequi est facilius quam enarrari; cujus erit cursus sine termino, usus sine fastidio, refectio sine sibi adjutorio, requies sine noctis otio, aetas sine senio, indeficiens sub vultu Dei claritas, et sub antiquis perpetuisque gaudiis semper nova jucunditas, sine ullo amitiendi periculo secura felicitas. Hujus ergo vitae dulcedinem jam nunc de futuris illis saeculis quotidie cogitando etiam in hoc corpore praegustare conemur, et exclusa de sensibus nostris saecularium vel colloquiorum [Col. 0849B] vel desideriorum amaritudine, quemdam beatitudinis illius odorem totis ad nos cordibus attrahamus; et discusso omni torpore, omni pigritia, cujus mater est infidelitas, illa jam hilaritate, illa alacritate Domino ac Deo nostro, illoque gaudio serviamus, quo gaudio ad munera sua ipso invitante veniamus.



HOMILIA VII. Al monachos.

Qui inter multos vitam agere constituerunt, aut cum grandi fructu, aut cum grandi periculo, vel etiam diligentes vel negligentes sunt; unde felix est illa anima quae, dum bene in congregatione versatur, multorum gaudium est, et plurimi ex ea vel aedificantur vel illuminantur. Bono [Forte bona] enim ejus, [Col. 0849C] dum multi communicant [Forte communicantur], adduntur. Ad quod etiam Sapientis illius sententia respicit: Fili, si sapiens fueris tibi, et proximis tuis (Prov. IX, 12). Itaque si in congregatione positus obedientiam tenuit, si humilem patientemque se praebuit, quantos aedificavit, tantis feneravit; et quantum bonum ex se proximis commodavit, tantum in sua lucra convertit. Si vero econtrario per inobedientiam vel superbiam suam alios (quod facilius evenire solet) ad maculam [Al. malum] compulit, quantos destruxit, de tantis periculum damnationis incurrit; de quantis detrimentum fuit, de tantis damna contraxit; et peccatum quod ab illo semel processit, ad eum multipliciter redundavit. Quamobrem sicut ille valde admirandus atque laudandus est, cujus cursus [Col. 0849D] multorum profectus est; ita ille merito lugendus est, cujus vita multorum ruina est. Ideoque, charissimi, quae ad aedificationem pertinent, ea in medio positi agere studeamus, ne vitia nostra aliorum virtutibus noceant, ne aliorum fervorem tepor noster debilitet, ne aliorum [virtutibus] patientiam iracundia nostra violet, ne aliorum humilitatem superbia nostra depravet, ne aliorum sanitatem infirmitas nostra corrumpat, ne aliorum pulchritudinem foeditas nostra contaminet, ne aliorum ardentes exstinguamus lampadas, si nostras illuminare non possumus. Et quidem illae stultae virgines, quamlibet stultae essent, non tamen alienas exstinguere, sed suas illuminare cupiebant. Ideo ad istarum similitudinem, si cui nostrum [Col. 0850A] deest pinguissima gratia, si humanitatis, si fidei ignis, si flamma fervoris, si oleum charitatis, si lumen discretionis veniat ad eos quos magis abundare perspexerit, et gratiam ad se proximi non auferendo, sed imitando transfundat, et bona possessionis alienae sine damno, immo cum lucro possessoris invadat. Numquam enim tibi deficiet quidquid alteri de te proficiet. Numquam enim sensit luminis sui damnum plurimis ignis accensus, nec minuit solis lucem considerantium multitudo. Sed quanti ad eum conspexerint, tantis munera sua commodat, et ipse semper integer permanet. Benedicta illa Deo anima, cujus humilitas alterius confundit superbiam, cujus patientia proximi exstinguit iracundiam, cujus obedientia pigritiam alterius tacite increpat, cujus [Col. 0850B] fervor inertiam alieni teporis exsuscitat. Qui proximi sui turbatum prae ira oculum cordis, gratia consolationis atque aedificationis illuminat. Melius hic quam ille qui fratrem paululum ab aliquo contristatum, non jam solum porrecta manu sublevat, sed magis titubantem, sicut parietem inclinatum, maleloquiorum impulsu adjuvat ad ruinam; et pro disciplinae ratione correptum, per sinistra consilia sic incitat ut allidat, sic armat ut perimat. Itaque, fratres, cui mala propria non sufficiunt, ille sic agat, ut judicium etiam alienae perditionis incurrat. Certum est, charissimi, nisi hic nostras quotidie resecemus et circumcidamus passiones, deteriores nos multo effici quam fuimus dum in saeculo viveremus, ita ut fiant extrema nostra pejora prioribus.



HOMILIA VIII. Ad monachos.
[Col. 0850C]

Si quando terrae operarius et ruris cultor agrum suum seminibus praeparat, non sibi sufficere putat rudem campum vomere proscidisse, et assiduo aratro duras edomuisse glebas, ac sulcis frequentibus confecisse, sed insuper studet agrum illum infecundis germinibus [Al. graminibus] emundare, noxiis evacuare ruderibus spinarum, stirpium fomites excussa radice convellere, sciens terram suam sine purgatione mali germinis, boni feracem esse non posse; ad se dictum putans illud quod ad spiritalem agricolam pertinet, novate vobis novalia, et nolite serere super spinas (Jerem. IV, 3; Ose. X, 12). Ita et nos qui Dei agricultura [Col. 0850D] effecti sumus, qui spem fructuum nostrorum non terrae credimus, sed coelo repositum; non nobis sufficere putemus terram corporis nostri vigiliarum exercitiis edomare, vel jejuniorum labore conficere, sed in primis mentem exstirpatione vitiorum mundare conemur, circumcidere mores, excidere passiones, eradicare superbiam, plantare humilitatem, effodere iram, fundare patientiam, amputare invidiam, inserere benevolentiam, et hujuscemodi virtutibus agrum cordis, quasi quibusdam bonae frugis fecundare seminibus. Caeterum si caro conteritur, et anima non fructificat, simile est ac si arari campus non desinat, et numquam tamen messis appareat. Quamobrem si interius non mundamur, et exterius affligimur, [Col. 0851A] quantum video, inimicitias contra utrumque suscipimus. Tantum nobis laboris indicimus propter animam, et nihil impendimus studii circa ipsam animam. Interdiximus nobis diversas saeculi voluptates, varios deliciarum sapores, in quibus erat aliquid jucunditatis atque dulcedinis; et nunc abstinere non possumus a superbia, ab ira, ab invidiae venenatis passionibus, in quibus nihil est, nisi quidquid amaritudinis atque rancoris est. Propter amorem Domini nostri ad relinquendos dulces affectus et chara pignora fortissimi fuimus, jucundissimos piissimorum vultus parentum quasi odissemus, ita fugimus. Bellum quodammodo pietati ipsi indiximus, et nunc ad declinandas negligentias, ad expugnanda levissima [Al. lenissima] vitia infirmi ac desides sumus. In [Col. 0851B] abdicanda saeculi jucunditate tam magna praemisimus, et nunc maledicere, obtrectare, moveri contra vilia, insuper et in hominem irasci, et scandalizari, haec vincere impossibile, ac supra humanam putamus esse virtutem. Sed quod nunc in minoribus cedimus, per vitia nostra ipsi non accusamus. Docemus enim quod quidquid nunc agimus, non impossibilitatis est, sed teporis. Ideoque, fratres, respiciamus ad fidem illam fervoremque quo coepimus, et ad ornandum conversationis nostrae usum saltem de primordiis nostris sumamus exemplum: si periculosum est non quotidie aliquid addidisse, quanto periculosius est etiam ab initiis recessisse? Opus est ergo ut corporalem laborem spiritalis fructus, id est, morum emendatio subsequatur. Vitia quae utrumque [Col. 0851C] hominem impetunt, uniuscujusque labore vincenda sunt atque expugnanda. Parum prodest carnis contritio, si non habeatur cordis sollicitudo et mentis intentio. Quod si solum laboret corpus, et spiritus noster repugnet, quid prodest passiones impugnari a famula, quae pacem inveniuntur habere cum domina? Nam levius est, si interdum caro sola impugnationibus quibuscumque vexetur, verbi gratia, si concupiscentia gulae ac luxuriae aculeis inquietetur. Fieri enim potest ut ad omne [Al. ad animae] non perveniat periculum, si mens respuat voluptatem. Quod si concupiscentia peccati arcem mentis obtineat, quid mihi prodest, si nondum maculatus videatur exterior [homo] meliore sui parte vitiata? Si enim interior victus est, jam uterque captivus est. [Col. 0851D] Quid prodest, si extra civitatem geramus bellum, et intus patiamur excidium? Ideoque si me de vigiliis revertentem inobedientiae passio, si spiritus invidiae, si consuetudo obtrectationis excipiat, si ad transgressionem regulae praesumptio furtiva sollicitet, et si zizania tritico miscui, quod videbar congregasse dispersi, spem messis avibus ferisque donavi. Ac sic uno momento laborem totius noctis effudi, et quod pejus est, nec effudisse me sensi. Haec est enim spiritualium bonorum ratio, ut cum [Al. et cum] ea summo labore constet acquiri, tam facile pereant, ut vix possit intelligi: et inde est quod nos interdum sanctos putamus, quia lucra de laboribus aestimamus, et detrimenta subsequentia deprehendere [Col. 0852A] non valeamus. O quam frequenter judicationis malum, vanitatis ac jactantiae morbum, dum non sentimus, incurrimus! Quam frequenter invidiae spiritu adurimur, vel inhonestis atque obscenis cogitationibus in ipso esse confundimur, et perceptionem vulneris nullus sequitur sensus doloris, nulla contritio compunctionis! Sed quid ego de his occultis loquor, quae serpentino quodam lapsu ad ipsam animam penetrantes, venenato nescios et ignaros dente percutiunt? apertis interdum a nobisipsis scandalorum bellis collidimur, obtrectationibus ac maleloquiis linguae nostrae, velut proprio mucrone confodimur, cum vitiis interdum etiam in praepositos illatis violamur, et in eorum injuriis ipsum quodammodo Christum Dominum colaphizamus, qui dixit: Qui vos [Col. 0852B] spernit, me spernit (Luc. X, 16); et nullus conscientiae scrupulus, nulla compunctionis medicina subsequitur. Sed quid in nobis medicinam poenitentiae quaero [Al. poenitentiae gemitus quaero]? utinam interdum post speratam veniam non poeniteatur! utinam non poeniteret humiliari, quos non poenitet praeveniri! Respondeat mihi illa anima quae peccatum suum confusione mortifera in conspectu fratrum sic agnoscere erubuit, quomodo vitare debuisset, quid faciet cum ante tribunal divinum, cum ante [Al. et ante] coelestis militiae fuerit praesentata consessum? Cum hinc atque inde quasi quibusdam vehementissimis testibus urgeri coeperit, veteribus circumdata malis, quae per humilitatis et compunctionis remedium curare noluit, dum licebat, quae praepositis [Col. 0852C] subtrahendo atque celando aeterno examini atque aeterno judici integra reservavit [Al. reservabit]. Ideoque qui culpas et negligentias, etiam quae parvae aestimantur, praesenti deflet atque exponit reatu, noverit se de supplicio aeterno brevi transiisse compendio. Itaque si cupimus ut nos nequaquam fallat atque decipiat sollicitissima carnis vanitas, et secretae inhonestaeque cogitationis obscenitas, tacitae mentis voluptas, incauti cordis impietas; prius ea quae manifesta sunt, id est, gulae appetitus, irae motus, superbiae impetus, contradictiones tumidas, obtrectationes improbas a moribus nostris excidere festinemus. Quomodo enim praevidere poterimus in secreto hostem, si hic vitare [Al. si evitare] non valuerimus aperta congressione pugnantem? Ideoque, charissimi, [Col. 0852D] militia nostra hoc a nobis requirit, ut non contra alios, sed contra nosmetipsos quotidie dimicemus, et universos hostes nostros in nobismetipsis jugiter persequentes, palmam spiritalis triumphi a Domino consequamur: et quidem quamdiu ad mundum pertinebamus, illis actibus ac negotiis militante, in quibus nunc erubescimus, tunc nobis adversarius non obstabat, immo etiam consentiebat, quia circa miserabilem et perditam vitam nostram non inveniebat in quo suam exerceret invidiam. Delectabant illum nostra opera, sufficiebant illi per se nostra crimina. Quis enim suscipiat bellum cum milite suo? Quis velit impugnare subjectum suum? Supra omnem infelicitatem erat vita illius cui nocere non [Col. 0853A] dignabatur inimicus. At vero nunc postquam voluptatibus illius renuntiavimus, videt cultores suos ad auctoris pristini redisse famulatum, videt in nobis quodammodo idola sua in Dei templa mutari, frendens, et tamquam leo rugiens, omnes nocendi aditus pervigil insidiator explorat (I Petr. V), dirigit contra nos visionum acies, exhibens secum septem spiritus nequiores se, si forte domum nostram spiritualibus bonis inveniat vacuam ac vacantem, et cum turbis suis eam valeat occupare; ut sibi [Al. ac sibi] in ea praemissis vitiis quasi quibusdam metatoribus praeparet mansionem. Atque ideo, charissimi, mille contra nos nocendi versat ingenia. Juniores quosque [Al. quoque] et insipientes, vel indecoris [Al. indedecorosis] gulae blandimentis attentat, vel aculeis non [Col. 0853B] edomitae carnis impugnat, si possit eorum sensus vel honestas cogitationes polluere, et ignobilem [Al. nobilem] triumphum de castitatis vulnere reportare. Meliores vero quosque ac seniores, per elationis ac jactantiae malum, profectu ipso ac meritis propriis expugnare conatur; ut dum tempora, dum merita ingerit, per immundissimam vanitatem, humilitatem cordis excidat; et, quod periculosum est, in conspectu Dei sibi hominem placere persuadeat [Al. persuadet]. Jam vero illud commune ac familiare malum est, quod armat contra nos linguae nostrae gladios, quod irarum inflammat stimulos. Atque ita diversis passionibus inebriat mentem, ut quando aut irascimur, aut obtrectamus, aut maledicimus, aliis nocere credamus. Sed non ita est, charissimi; nam [Col. 0853C] uniuscujusque vitii malum in suum redundat auctorem. Suam linguam maliloquus maculat, suum cor obtrectator exulcerat, suae mentis lumen iracundus obcaecat, suam animam invidus veneno livoris aspergit. In quo illud quoque Salomonis impletur: Fili, si malus fueris, solus hauries mala (Prov. IX, 12). Inde ergo evenit, dilectissimi, sicut dixi, quod nos interdum deteriores esse sentimus quam in saeculo fuimus, quia ad malum in colluctatione incentores sumus, quia hosti, quem ipsa conversatione procuravimus [Al. provocavimus], in medio certamine manus damus. Nec in fervore quo coepimus perseveramus, sed debellante tepore succumbimus. Ideoque magnis viribus defendendum est magnae nomen professionis. Multum est quod ad eremum veniendo promisimus [Col. 0853D] Deo, quamlibet multa sint quae speramus a Deo. Ideoque discutiamus omnem inertiam, omnem lassitudinem mentis, et pretiosam militiam pretioso agamus affectu. Non exspectemus ad obsequia Domini nostri mercenariorum ac servorum more compelli, neque contenti simus ut alius a nobis exigat quidquid ad salutem et gloriam nostram pertinere cognoscimus. Ante omnia caveamus ut quod nobis agere necesse est, non agamus inviti. Nec ante opus contradicamus, nec in opere murmuremus, nec nobis de consummato opere placeamus, male blandiente jactantia. Ante omnia, fratres, sollicito cordis oculo negligentias nostras quotidie discutiamus, easque nobis discusso teporis nubilo ante oculos constituamus, [Col. 0854A] dicentes illud: Peccatum meum ego agnosco, et delictum meum contra me est semper (Ps. L). Scelus est, quod interdum nobis levia ac vilia facit peccata nostra ipsa consuetudo peccandi, cum certum sit nos sicut de minimis bonis augeri, ita de minimis negligentiis debere compungi. Non est enim minimum vitia in vita hominum [Al. intra vitia hominum] negligere minima. Nescio de quibus delictis debeant esse securi, etiam de peccatis ignorantiae judicandi, ac rationem de otiosis sermonibus ac de cogitationibus reddituri. Nescio quae debeant delicta negligere, de quibus et ipse Dominus cum quadam definitione declarat: Amen dico vobis, si quis dixerit fratri suo, Fatue, reus erit ignis (Matth. V, 22). Quis inter haec ullam sperare indulgentiam posset? nisi quam proclivis [Col. 0854B] est homo ad delinquendum, tam misericordia Domini nostri dives esset ad remittendum? Respiciamus ergo, fratres, vocationem nostram, ambulemus in humilitate, in omni patientia, in omni mansuetudine. Ponamus ori nostro custodiam; timor futuri judicii mitiget iracundiam; cogitatio ultimi diei frangat superbiam. Cogitemus qui luctus erit negligenti animae ex hoc corpore discedenti, quae angustiae, quae caligo, quae tenebrae, cum ex illo adversariorum numero prima occurrere coeperit conscientia diversis circumjecta criminibus. Ipsa enim remotis omnibus probationibus, ipsa ingerenda oculis nostris, ut nos et convincat probatio, et confundat agnitio. Non ulli [Al. non ibi] licebit vel celare aliquid, vel negare, ubi non de longe aliunde, sed de [Col. 0854C] intus processurus est accusator et testis. Quamobrem ut futuram illam confusionem ex praesenti, quae inter homines evenire solet, confusione conjiciamus [Al. conjiciamur], cogitemus si alicui nostrum inter nos objicerentur delicta et occulta sua, quemadmodum et cordi intrinsecus nota sunt, vere dico, communes omnium vultus ferre non posset; et quid faciet infelix anima quando cum opprobriis et foeditatibus suis angelorum fuerit conspectibus praesentata? At vero illa anima quae bene cursum suum direxerit, quae Christo in senioribus suis obtemperaverit, quae professionem suam per omnia custodierit, non timebit ultimae illius horae necessitatem; exire de hujus corporis habitaculo ita sibi videbitur, quasi post longas carceris tenebras producatur ad lucem, quasi [Col. 0854D] de aliquo obscurissimo specu in aulam regiam introducatur, quasi de lacu miseriae et de luto faecis abstracta, speciosis ac splendidis vestibus induatur, atque inter florum et aromatum suavitatem miris reficienda odoribus collocetur. Recordemur quam jucunda sit quies, quam delectabilis repausatio, post se depositum alicujus gravissimi oneris fascem. Quam dulce sit post longae captivitatis catenas ad charam patriam recuperata libertate remeasse. Quam pretiosum sit, post multae navigationis pericula ad optatam terram, atque ad portum desiderabilem pervenisse. Atque ex his colligamus et cognoscamus quam jucundum erit comite bona conscientia ad vera et solida gaudia, atque ad angelorum transire consortia, [Col. 0855A] et ad illam vitam conscendere ubi nulli erunt labores, nulli dolores, nulla damna, nulla incommoda, et quod supra omne bonum est, nulla peccata; sed aeterna innocentia, inviolata justitia, inconcussa securitas ac sempiterna felicitas.



HOMILIA IX. Ad monachos.

Videte vocationem vestram, fratres charissimi (I Cor. I, 26). Venire ad eremum summa perfectio est; non perfecte in eremo vivere, summa damnatio est. Quid prodest, si in loco quies teneatur, et inquietudo in corde versetur? Si in habitatione silentium sit, et in habitatoribus vitiorum tumultus, et colluctatio passionum? Si exteriora nostra serenitas teneat, et [Col. 0855B] interiora tempestas? Solemus annos nostros, et temporum spatia, quibus nunc vivimus, supputare. Non te fallat, quicumque ille es, numerus dierum quos hic relicto corporaliter saeculo consumpsisti. Illum tantum diem vixisse te computa, in quo voluntates proprias abnegasti, in quo malis desideriis restitisti. Quem sine ulla regulae transgressione duxisti, illum diem vixisse te computa; quem non malitia, non invidia, non superbia commaculavit; quem non mendacii, non perjurii culpa respersit; qui peccato non cessit, qui diabolo repugnavit. Illum diem vixisse te computa, qui paritatis et sanctae meditationis habuit lucem, quem non conversatio tenebrosa mutavit in noctem. Illum, inquam, diem applica ad vitam tuam, cujus usus pervenit ad animam tuam. [Col. 0855C] Solemus etiam nobis de corporalium jejuniorum ac visibilium vigiliarum assiduitate blandiri, qui post vigilias ac de ipsis forte vigiliis ad obtrectationis, ad verbositatis, ad murmurationis malum egredimur. [Nam] qui se de choro [Al. de cura] psallentium ad commessationes inhonestas, bibitionesque furtivas, non solum damnabili transgressione, sed etiam abominabili vilitate subducit, multo esset levius, si sobrietate dominante dormiret. Qui jejunans oneratum et praegravatum pectus iracundiae, et indignationis distentione circumfert; qui a vino abstinet, et in sensibus suis amara discordiae ebrietate turbatur; qui, inquam, in exteriore salutifera poculorum parcitate se macerat, et interior cor ejus mortiferum [Al. et interior mortiferum] virus odiorum visceribus [Col. 0855D] infectis [Al. viscera infectus] eructat, nonne in se propheticas voces dirigi jam etiam in praesenti vita praedamnatus intelligit: Non tale jejunium elegi, dicit Dominus (Isai. LVIII, 5); vel illud: Ex vinea enim Sodomorum, vinea eorum, et vites eorum ex Gomorrha. Uva eorum, uva fellis, et botrus amaritudinis in ipsis (Deut. III, 2)? Ita autem interdum diabolus cum adverterit animam fide vacuam, et Dei timore nudatam, ita diversis passionibus inebriat mentem, ut quando aut maledicimus, aut irascimur, aut obtrectamus, quando haec agimus, aliis nos nocere credamus. Sed non ita est. Nam uniuscujusque vitii malum in suum recurrit auctorem, sicut dicit sermo divinus: Fili, si malus fueris, solus hauries mala [Col. 0856A] (Prov. IX, 12); suam linguam maliloquus maculat, suum cor obtrectator exulcerat, suae mentis lumen iracundus obcaecat, suam invidus animam velut quadam rubigine pestifero livore corrumpit, et sicut exulceratis parentibus nascuntur viperae, sicut, inquam, nasci viperei fetus disruptis matrum visceribus asseruntur; ita humana praecordia ipsis primitus quas conceperint passionibus dilacerantur. Illa, inquam, praecordia, de quibus vitiorum generatio serpentina profertur, ipsa primitus monstruosa partus [Al. a partu] fecunditate violantur. De tali partu dicit sermo divinus: Ecce parturit injustitiam, concepit dolorem, et peperit iniquitatem. Convertetur dolor ejus in caput ejus, et in verticem ipsius iniquitas ejus descendet (Ps. VII). His itaque auditis, nostrae ut oportet [Col. 0856B] circa vos ferventis charitatis animus pro aliquorum negligentiis longo cruciabatur dolore. [Sed praemisso affectu] et aliquibus exonerati pectoris aestibus praecipimus, admonemus, atque etiam vos pro vobis (si tamen affectum praecipientis audire non dedignemini) obsecramus, ut de reliquo corrigamus mores, negligentias emendemus, ne huc postmodum non cum linguae ac sermonis virga, sed cum his verberibus quae obdurata [Al. obturata] deposcunt corda, veniamus. Elaborate potius deinceps ut intervos [Al. nos] contentione laudabili ac meliore tandem aemulatione certetis. Sit unusquisque vestrum [Al. qui vestrum] in opere Dei promptior, in oratione [Al. quis in oratione] ferventior, in lectione sollicitior, in castitate sit purior, in sobrietate parcior, [Col. 0856C] in lacrymarum largitate profusior, in corpore honestior, in corde sincerior; [Al. quis] in ira mitior, in mansuetudine moderatior, in risu rarior, in compunctione ferventior, in gravitate fundatior, in charitate jucundior. Et ideo ipsi nosmetipsos castigemus, quotidie ipsi nobiscum rationem de quotidiana conversatione faciamus. Alloquatur se in secretis cordis unaquaeque anima et dicat: Videamus si hunc diem sine peccato, sine invidia, sine obtrectatione ac murmuratione transegi. Videamus si hodie aliquid quod ad profectum meum, quod ad aedificationem aliorum pertineret, operatus sum. Puto quod hodie illum incipientem destruxi; hodie seniori meo inobediens fui, mentitus sum, pejuravi [Al. perjuravi], ira vel gula victus sum; plus hodie risi; [Col. 0856D] plus cibo ac potui, plus otio ac somno quam quem decebat indulsi; minus legi, minus oravi quam debui. Quis mihi reddet hunc diem, quem fabulis in vanis perdidi? Ac sic, fratres, de omnibus negligentiis nostris compungamur in cubilibus (Ps. IV), id est, in cordibus nostris: si ita egeritis, nos quidem de profectu vestro laetabimur [Al. laetificabimur], sed vos de acquisita salute gaudebitis, nos vobis pro salutis vestrae acquisitione subdetis. Donet autem illius pietas, ut ita de sermone nostro proficiatis, ut nos vicissim vestris meritis adjuvetis, nobisque in praesenti [vita] ornamentum sitis, et in futura [Al. in futuro] praesidium.



HOMILIA X. Ad monachos.
[Col. 0857A]

Ait quodam loco sermo divinus: In diebus solemnitatum vestrarum affligite animas vestras (Lev. XVI, 29; XXIII, 27). Quare hoc dixit? Quia jejunia et vigiliae et sanctae afflictiones humilia [Al. humiliata] corpora macerant, sed maculata corda purificant. Membris subtrahunt fortitudinem, sed conscientiis addunt nitorem; nihilominus enim de contritione redimuntur crimina voluptatum. Per durae crucis exercitia deceptae dudum carnis gaudia puniuntur. Ac sic mortificatione praesenti futurae mortis sententia praevenitur; et dum culpae auctor humiliatur, culpa consumitur: dumque exterior [Al. exteriori] afflictio voluntariae districtionis infertur, tremendi judicii [Col. 0857B] offensa sedatur; et ingentia debita labor solvit exiguus, quae vix consumpturus erat ardor aeternus. Tractantes ergo causam salutis nostrae, faciamus intra nos quod circa nos medici solent. Si laesura aliqua vel querela in prima corporis cute sentitur, curatio medicamenti blandioris apponitur. Si vero in ossibus vulnus ab conditum, aut in viscerum profunda demersum est, austeriorem ac violentiorem poscit vis occulta medicinam, ut ulceris magnitudo aut exustione supercuretur, et dolor dolore pellatur. Similis ratio in aegritudine interioris hominis adhibenda est: si levia sunt fortasse delicta, verbi gratia, si homo vel in sermone, vel in aliqua reprehensibili voluntate, si oculo peccavit, aut corde; verborum et cogitationum maculae quotidiana oratione curandae, et privata [Col. 0857C] compunctione tergendae sunt. Si vero quisque conscientiam suam intus interrogans, facinus aliquod capitale commisit, aut si fidem suam falso testimonio expugnavit ac prodidit, ac sacrum veritatis nomen perjurii temeritate violavit, si velum baptismi vel tunicam, tunc etiam [Al. tunc eam] et speciosam virginitatis holosericam coeno commaculati pudoris infecit, si in semetipso novum hominem hece hominis occidit, si per augures, et divinos atque incantatores captivum se diabolo tradidit; haec atque hujusmodi commissa expiari penitus communi et mediocri, vel secreta satisfactione non possunt, sed graves causae, graviores et acriores, et publicas curas requirunt. Ut qui cum plurimorum destructione se perdidit, simili modo cum plurimorum aedificatione se redimat. Homo [Col. 0857D] enim ipse se decipit, si cum in medullis fervere sibi sentiat morbum, per super ficiem corporis molle deducat unguentum. Haec itaque principalia mala ingenti rugitu, gemitu et fonte indigent lacrymarum, eique post lacrymandum est cum propheta: Rugiebam a gemitu cordis mei; lavabo per singulas noctes lectum meum (Ps. VI). Et iterum: Ego autem cinerem sicut panem manducabam, et potum meum cum fletu miscebam (Ps. CI). Nemo despiciat hanc humilitatem. Summus rex erat, qui ista dicebat; summus rex erat, qui ista faciebat. Oportet itaque sicut supra mortuum conclamatum, ita magnos supra exstinctam animam dare planctus: et quomodo solet mater orba [Forte, orbata] super amissione unici sui fracto pectore lamentari, ita convenit [Col. 0858A] super unicam suam, sed cum spe reparationis affligi. De qua unica sermo propheticus dicit: Eripe a framea animam meam, et de manu canis unicam meam (Ps. XXI, 21). Quare unicam dixit? Sive quia tamquam unica diligenda est, sive quia ipsa sola et singula ante tribunal coeleste rationem, remotis omnibus solatiis, redditura est; ita, inquam, necesse est super hanc unicam criminum mucrone confossam, totum pondus doloris effundi, si forte possit lacrymarum vivificata fontibus calore fidei suscitari. Accendenda est compunctio, corroborandae sunt preces futuri recordatione judicii, misericordiarum operibus adjuvandae. Audienda est prophetae sententia, sed audienda obedientiae aure, dicentis: Accipe, inquit, o rex, consilium meum, et peccata tua eleemosynis redime (Dan. [Col. 0858B] IV, 24). Exemplum etiam illius evangelici viri ita est audiendum, quasi vere pro nostra redemptione conscriptum: Ecce dimidium bonorum meorum, Domine, do pauperibus (Luc. XIX, 8). De quibus in Evangelio audivimus Dominum ineffabili dignatione et charitate dicentem: Qui fecit uni ex minimis istis, mihi fecit (Matth. XXIV). Quae verba eleemosynarum nobis effectus coelesti auctoritate commendant. Sed forte quando de eleemosynis loquimur, expavescit [Forte, expavescat] augusta paupertas. Non ita, charissimi: meminerit potius aera minuta divitum thesauris fuisse praelata. Quia Deus noster non solum copia largitatis, sed benevolentia pascitur largientis. Ego autem puto, charissimi, quod ita Dominus noster pauperes in hoc mundo esse permiserit, ut in pauperibus divitum fidem [Col. 0858C] probaret; vel in pauperum misericordia divitibus misereretur, ut abondantibus bonis operibus, haec redemptionis suae occasio non deesset, ut benevolum locupletem, etiam inopia aliena ditaret, et opulentior quisque ingentia de egente lucra reciperet [Forte, lucrari coeperit]: et mirilico summoque commercio, dum inopi misericordia temporaria largitate confertur, sibi aeternus thesaurus compensaretur. Dirigamus actus nostros, et quidquid possumus, et quidquid valemus, in exercitia bonae voluntatis, in studia justitiae ac misericordiae conferamus. Curramus dum lucem habemus, prius quam nos tenebrae comprehendant (Joan. XII, 35), quia jam in illo saeculo emendationi ac redemptioni prospicere non licebit. Sicut dicit sermo divinus: Quoniam non est in morte qui [Col. 0858D] memor sit tui (Ps. VI). Sicut ergo ibi jam nulla timebitur meritorum amissio, ita nulla tribuetur remissio peccatorum. Nulla jam ibi exercendi boni operis licentia concedetur. Numquid illic pascere aliquis esurientem poterit, ubi edendi et bibendi necessitas non etit, ubi cibo et potu nec impius inter inferni flammas, nec pius inter paradisi delicias indigebit? Numquid ibi algentem vestire continget, ubi omnino tegendi corporis cura cessabit; ubi sub illo frigore, de quo propheta dicit: Ante faciem frigoris ejus quis sustinebit [Al. subsistet (Ps. CXLVII)]; ubi in perpetuum nudus erit qui hic indumentum nuptiale perdiderit; ubi malus maculosae conscientiae tenebris, bonus vero pallio immortalitatis et beatitudinis vestietur; [Col. 0859A] ubi indumenta merita erunt, sicut dicit [Dominus:] Tunc justi fulgebunt; et iterum: Sacerdotes tui induantur justitiam (Ps. CXXXI); vel illud: Astitit regina a dextris tuis in vestitu deaurato (Ps. XLIV)? Ubi ergo pro sanctorum corporum tunica lux refulgebit aeterna, ibi vestitus numquam ullis saeculis exuendus convertetur in corpus, ibi indumentum transibit in praemium, ibi angelica illa stola non jam erit amictus, non jam erit habitus, sed natura. Numquid ibi jam avarus aut tenax de abundantia sua benefacere alteri poterit, ubi ne sibi quidem unam guttam in medio stagni aestuantis voluntas inveniet? Nihil enim secum de his quae propria habere se credidit, portaturus est (sicut dixit propheta): Non enim cum morietur, accipiet omnia, neque simul descendet [Col. 0859B] cum eo gloria domus ejus (Ps. XLVIII, 18), auditurus inter defessa supplicia: Esurivi, et non dedistis mihi manducare; sitivi, et non dedistis mihi bibere (Matth. XXV). Intelligamus quid damnationis erit spoliasse pauperem, quem summum crimen est non pavisse. Huic ergo qui tenuem atque egenum sine ulla futuri judicii consideratione nunc comprimit, huic, inquam (sicut quidam dixit), Adveniet tempus, cum optaverit a se fuisse intactum pauperem, et non spoliatum quem oderat; et quam jam intolerabilis dolor erit, si inde quisquam causas mortis incurrat, unde vitae gaudia comparare potuisset? Noli ergo despicere inopem, qui cum sibi pauper sit, facere te divitem potest: rapiamus ergo de praesenti saeculo, ferventi devotione, quod possumus. Cito transeunt dies nostri, utinam [Col. 0859C] bene transeant! Rapiamus ergo quod possumus de hoc saeculo, gratias agentes illi qui ita dispensavit utramque vitam, ut laborum et agonum tempora cito finirentur, honorum vero et praemiorum gaudia sine fine durarent.



HOMILIA. De sancta Blandina Lugdunensi.

Etiamsi martyribus regionis extraneae pia votorum debita redderemus, propriis consulere utilitatibus et commodis probaremur, nostros eos fides faceret, et remotis quamlibet finibus, sperata nobis patrocinia corrogarent. Studiorum siquidem sunt hujusmodi suffragia, non locorum: proinde apud domesticos Dei tantum intercessionis promereris, quantum venerationis impenderis. Oportet itaque [Col. 0859D] ut alienos potius nobis devotio religiosa conciliet, quam forte proprios a nobis negligentia irreligiosi teporis alienet. Agnoscamus, charissimi, circa Ecclesiam nostram uberiorem divinorum munerum largitatem; exsultant singularum urbium populi, etsi unius saltem martyris reliquiis muniantur: ecce nos populos martyrum possidemus. Gaudeat terra nostra, nutrix coelestium militum, et tantarum parens fecunda virtutum. Ecce profanus hostis nequaquam ei tantum prodesse potuisset obsequio, quantum profuit gladio. Nam sicut sacratissimi praesentis diei manifestant festa, quantum contra eam iniquitas abundavit, tantum in ea gratiae nunc et benedictionis exuberat. Legimus in Bethleem ab [Col. 0860A] Herode, dum Christum persequitur, millia felicium exstincta esse puerorum, dicente propheta: Rachel plorans filios suos, et noluit consolari quia non sunt (Jer. XXXI, 15; Matth. II, 18). Ita haec beata parens, et triumphalium illustris patria bellatorum, tantorum dives pignorum meritis, etsi ad monumentum oculis inspicientium orbari visa est, nequaquam tamen indiget consolari, nec plorat filios suos: quia in videndis luctibus dum perderet, acquisivit. Fiducialiter inter haec tecum, o Bethleem terra Juda (quae Herodis immanitatem puerorum exstinctione perpessa es; quae sub uno tempore candidatam plebem imbellis infantiae Deo offerre meruisti); digne, inquam, tecum, o Bethleem, Lugdunus noster certaret, et super divinis circa utraque [Col. 0860B] beneficiis velut collato tecum sermone contenderet, ita dicens: O Bethleem, in martyrum nostrorum titulis tu numero fortasse praecedas; ego merito in tuis interfectio fui, confessio non fui; in meis colluctatio passionis, in tuis sola fuit opportunitas et occasio felicitatis; te exitus ditavit benedictione, me virtus; tu in sanguine parvulorum potuisti videre pereuntes, non potuisti exspectare certantes; te coronavit innocentia morientium, me gloria triumphantum; tui in praemium regni sine conscientia pervenere martyrii, mei autem cruciatibus afflicti, suppliciis explorati, saevis ignibus sacrificii more decocti, quantas susceperunt in corpore poenas, tantas in spiritu perceperunt coronas; ac sic per tormentorum plagas et torquentium moras [Col. 0860C] prius consecrati sunt quam perempti; tu obtulisti annis parvulos, ego etiam meritis consummatos: ego obtuli qui per tormenta sua vincerent, cum periclitari in fide potuissent; tu obtulisti qui fructum moriendi habere possent, periculum negandi timere non possent; tu obtulisti infirmum populum, ne Christum sacrilegus inveniret: ego obtuli robustum numerum, cujus exemplo etiam sacrilegos in salvandis persecutorum ministris Christus acquireret. Postremo beata illa morte qua Herodes dum sacrum puerum quaerit solum, tantum pueros immolavit; triumphum tuum sexus unus, meum uterque promeruit: mea pugna palmam de mundi principe etiam in feminis reportavit. Chorus meus in pueris innocentes tuos habere potuit, chorus tuus Blandinam [Col. 0860D] meam habere non potuit. Praestitit inter ista divina providentia, ut in tantis patriae sacrificiis etiam pontifex non deesset. Rapitur ad impiam quaestionem grandaevus et plenus dierum beatus Pater noster Focinus Ecclesiae hujus antistes, et pro eruditionis, ut credimus, merito gregi suo jungitur; ac post Dominici corporis sacrificium, profanis tribunalibus novam de se hostiam Christo oblaturus infertur. Senilis infirmitas per injurias et afflictiones furentium ministrorum ita celerem sortitur exitum, ut eum intelligeres ad tempus illud soli martyrio reservatum. Felix cui in ipso vitae limine constituto, finem suum non tam naturae contigit debere quam gloriae. Corroborantur hic piae mentes tanti [Col. 0861A] parentis exemplo, et parata supplicia non tam excipiunt quam invadunt. Diversa multimodae crudelitatis ingenia, novosque cruciatus in semet sanctorum pectora invicta consumunt, et intolerandum pondus malorum contemnendo vincunt, et sentiendo obtinent ut sentire non possint; subjiciuntur ignes, sed ad hoc tamen valere cognoscuntur ut consecrent: instigantur bestiae, sed ad praedam suam feritas impasta miratur [Al. minatur]. Dilacerata vario tormentorum genere membra sanctificant flammae dum pascere nesciunt, honorant bestiae dum saevire non norunt. Ubi sunt qui dicunt venerationem sacris martyrum deferendam non esse corporibus? Ecce cruentae feritatis immanitas quae religionis non recipit sensum, defert venerationis obsequium; [Col. 0861B] et quae discretionem rationis ignara non recipit, ad malorum tamen damnationem, quid honoris sanctis debeatur agnoscit; ac sic supplicii ministerium vel instrumentum miro modo meritorum efficitur testimonium; et dum pietati reverentiam praestat, profert tacitam de impietate sententiam. Cum ergo, charissimi, Ecclesia nostra tantis fidei adornetur tropaeis, id elaborabat jus iniquitatis, ut seipsam scelerum novitate superaret. Sacra corpora funeris honore privantes ignibus dabant, et post hominum mortem contra ipsam pugnabant humanitatem. Et cum jam causa perisset furoris, finem non imponebant crudelitati; sed tamen, vellent nollent, beatitudinis eorum testes erant, quibus etiam mortuis invidebant. Quomodo semper malitia [Col. 0861C] cum stultitia conjuncta est? veneranda ossa in cineres redigebant, quasi vero possent flammis merita consumi, et virtutes cum cineribus concremari. Quam confusa dementia! quibus coelum acquirebant, his terram negabant. Nil ergo fecisti inaudita saevitia: incassum te exstinguere eorum memoriam credidisti, quorum gloriam propagasti. Dispergis sanctorum pulverem fluentis Rhodani ne resurgat, sed aquis resurrectio non consumitur, quae per gratiam regenerationis etiam aquarum munere celebratur. Adorandas reliquias Rhodano tradis: hoc facit vis fluminis in corporis resolutione, quod temporis. Quidquid itaque ex humana substantia avis rapuerit, bestia devoraverit, unda sorbuerit, etiamsi tumulo non clauditur, intra mundi gremium continetur. [Col. 0861D] Neque enim reparatio hominis in ratione terrae, sed in legis natura et in reparatoris virtute consistit. Ipse enim veridico ore testatus est: Ego sum resurrectio et vita (Joan. XI, 25), qui vivit in saecula saeculorum. Amen.



HOMILIA. De sanctis martyribus Ephipodio [Epiphodio, Martyrol. 22 April.] et Alexandro.

Magnum quidem est publicis atque communibus dare vota solemnitatibus, sed excellentior quaedam festivitas judicanda est alumnis exsultare virtutibus. Et ideo indigenarum martyrum cultus et honor specialium patronorum sicut peculiare dat gaudium, ita proprium requirit affectum. Etenim si peregrinas [Col. 0862A] palmas extraneasque victorias et coronas ac transmarinos triumphos tanta nos oportet sedulitate venerari ut quod alienum est locis nostrum faciamus officiis, et illud quod non includitur sepulcris, sit commune suffragiis; quanto nos impensius convenit in eorum celebritate fervere studio, excubare famulatu, quibus multiplicem debet religio devotionem, Ecclesia honorem, patria charitatem? Ut sicut eorum per unius parentis gremium jure nascendi cognati sumus, ita nobis erga eos pietatis et gratiae privilegium vindicemus, atque ad eos fidei devotione prius accedamus, ut quorum esse cives gratulamur in terris, cum his municipatum [. Phil. III, 20. Vulgat. conversationem] habere mereamur in coelis: duplicia itaque Ephipodii et Alexandri tropaea [Col. 0862B] Ecclesiae nostrae fides interjecta bidui vel tridui distinctione concelebrat, non adventitiis festa reliquiis, sed intemeratis patrii sinus festa monumentis. Plurimae autem populorum Ecclesiae etiam illa sanctificatione contentae sunt, quam de angelicis membris sacri amictus, vel duri catenarum nexus contingendo rapuerint; ut quod fuit instrumentum poenae, sit gloriae testimonium, et dolorum materia transeat ad insigne meritorum; nos vero beatorum illustre munus totum atque integrum possidemus; et quod universo mundo possit sufficere, intra gremium civitatis hujus specialiter conclusum tenemus, et geminas palmas triumphi aemulas apostolici, Urbi attollimus, atque habentes et nos Petrum Paulumque nostrum, binos suffragatores cum sublimi illa [Col. 0862C] sede certamus. Et quidem beati martyres, quorum pretiosus pulvis per diversas usquequaque regiones in populorum disseminatur salutem, plenum quocumque loci cultum de honore Dei impensa sibi religione suscipiunt, et quanto celebratum fuerit fide ditiori, tanto erit eis gratia celebritatis acceptior. Sed absque dubio multo eis gratius, multo jucundius est, si eos ibi potissimum fervor excolat pietatis, ubi super eos furor incubuit passionis; si illic eis supplicationum sacrificia deferantur, ubi in Dei sacrificium procubuerunt; si illic eis vota fundat praedicanda posteritas, ubi innocentem sanguinem feralis profudit immanitas; si denique eos ille Christiani nominis inimicus ubi credidit interemptos, illic videat consecratos. Dulcius, inquam, eis probatur [Col. 0862D] obsequium, si ibi eos laudum concelebret benedictio, ubi super eos tribulationum desaevit magnitudo; si inde invocentur ad suffragium, unde primo resurrectionis signo evocabuntur ad praemium. Quae cum ita sint, charissimi, ad tenendam fidem, ad excolendam religionem, non nobis aliqua de longinquo sunt exspectanda documenta, paternis instruimur magisteriis, ac domesticis admonemur exemplis. Num [Al. Nonne] nobis ad cor nostrum clamat cognati viva vox sanguinis? Discite, inquit, ex nobis fidem quaerendo acquirere, vivendo excolere, moriendo servare; discite plus peccatum timere quam gladium, discite propter vitam magis justitiam amare quam vitam, fidemque et timorem Dei. Quem nos in media [Col. 0863A] belli tribulatione servavimus, observate ne vos in pace vel pacis securitate perdatis. Cavete ne anchoram spei ac religionis quam nos custodivimus in fluctu, vos amittatis in portu. Cavete ne vitam bonam, si quando afflictionibus subditam videritis, miseram judicetis. Cavete ne in arena mundi, in qua ad subeundos agones missi sumus, aliquam felicitatem exspectandam putetis. Beatitudo parari hic potest, non potest acquiri. Non hic quaeras quod hic nullus sanctorum consummatus [Al. consummato] labore, nullus confessor obtinuit; non hic quaeras quod hic nec Christus invenit. Si mundus pacem haberet, gloriam martyres non haberent; si examinatio non praecederet, tribulationis periret occasio. Hi ergo sunt, dilectissimi fratres, qui transierunt per magnas [Col. 0863B] tribulationes, qui laverunt stolas suas, et candidas eas fecerunt in sanguine Agni (Apoc. VII, 14). Hi sunt commilitones illorum qui, secundum Apostolum, lapidati sunt, secti sunt, et tentati sunt, in occisione gladii mortui sunt; egentes, angustiati, afflicti, quibus dignus non erat mundus (Hebr. XI, 37). Sed inter haec fortasse, charissimi, quando boni et sancti tanta hic mala patiuntur, aliquis intra se cogitet et dicat: Certum est rerum Dominum non respicere quae nostra sunt, negligere humana, non curare terrena. O quicumque ille es, quomodo respicis sanctorum labores, cur non respicis remunerationes? Ecce per totum mundum, in sanctis apostolis atque martyribus felicitati adversitas viam fecit, saluti perditio militavit, et ostium dum vitae claudit, gloriae [Col. 0863C] patefecit; et in Deum fiduciam collocantibus dum terram invidet [Al. despicit], coelum paravit. Hoc ergo in exemplum patientiae humano generi providentia divina proposuit. Quae cum ita sint, falso miser putatur qui in virtute non laeditur. Nemo ergo in Christiano ac fideli paupertatem et afflictionem laboris et injustitias tribulationis, infelicitatem ac miseriam vocet. Et haec quando bonis accidunt, non incommoda aerumnarum, sed exercitia esse noverimus virtutum. Quando cultor Dei adversis laborare permittitur, non deseritur, sed probatur; et ideo dicit sermo divinus: Beatus qui suffert tentationem; quoniam cum probatus fuerit, accipiet coronam vitae, quam repromisit Deus diligentibus se (Jacob. I). In hoc itaque mundo praevalente malitia, iniquitate dominante, [Col. 0863D] pauper affligitur, dives multiplicatur: an tu hunc potentem vocas, qui in mortem suam fortis est, cui praesentium fallax umbra proventuum, aeternorum congregat causas malorum? Quis beatam dixerit validam in jugulum suum dexteram? Quis probabiliter laudat velocem ad ardua praecipitia festinantem? Quis ejus miretur ascensum, quem de summo prospicit esse casurum? Perinde est, si aliquem miraris impia et iniqua per opes et divitias operantem, ac si quempiam videas inaurato atque gemmato sibi poculo venena miscentem: an tu illum felicem vocas qui infidelis, obscenus, cupidus, et cruentus, pro eo quod vias Domini aspernatur, per suas ire permittitur, dexterae angustiis offensus, et [Col. 0864A] sinistrae latitudine delectatus, flagitiis involvitur, sceleribus inficitur, spoliis contaminatur, et inter haec se beatissimum putat, ex hoc quoque infelicior, quod se non intelligit infelicem. Quid his faciat medicina coelestium mandatorum, quae non sanat nisi volentes? Pigri itaque ad curam salutis, alacres ad militiam mortis et captivitatis, ut dictum est, exsultant in rebus pessimis (Prov. II, 14), et de sui perditione laetantur; similes illis qui forte sumentes exitiabiles herbarum succos, cum risu perire dicuntur. Sed inter haec aliquis secum cogitat, et dicit [Al. dicat]: Deus potentiae, Deus habitans in arce justitiae, aut peccata si non damnat, ignorat, aut favet peccatis si damnare dissimulat. Primum scire illum universa non dubium est, qui intrat et implet et excedit [Col. 0864B] universa, cujus oculis exposita et nuda sunt omnia, de quo dicitur: Quoniam mul a sapientia Dei, et fortis potentia, videns omnes sine intermissione. Scire itaque illum omnia, et proximum esse, non dubium est, qui te orantem in cubiculum conscientiae praecepit intrare; qui audit in cogitatione, et audit in corde: damnare vero illum delicta ac scelera, evidenter prophetarum monita, apostolorum magisteria, evangelistarum testantur oracula. Inter haec dum proponit triste supplicium, dum ignem minatur aeternum, hic dat sententiam, sed illic reservat ad poenam. Hic vibrat gladium, illuc importabit exitium. Cur, inquit, non statim peccantem reum punit? Quis hunc ferre possit mentis errorem? de patientia Dei queritur, qui indulgentiam non meretur; non esset [Col. 0864C] justitia perfecta damnantis, nisi clementia praecederet arguentis, Deus nobis per omnem seriem Scripturarum patientiam benignus insinuat; et quod Dominus praedicat in servo, quomodo servus reprehendit in Domino? Nonne videmus interdum etiam humanarum legum administratores, non minus moderatione quam districtione praedicandos, multis praejudiciis edictisque reperitis deposita praevenire judicia? Jam culpa convincitur, et adhuc ira differtur. Sic praetendunt in severitate motum, ut non negligant in dissimulatione consilium. Ita et Dominus noster haec quae gerantur in terris, non negligenter ignorat, sed patienter exspectat. Opera et voluntates hominum explorat ante, sic judicat, pensat, in conversatione [vel conversione] meritum, temperat in [Col. 0864D] dilatione judicium. Sensim ordinat humanas per moras temporum, dispensator aeternitatum. Hic minatur ictum, illic completurus interitum. Quod si Deus humana nesciret, quis beatis martyribus instanti administratione belli esset adjutor? aut quomodo in conspectu Dei sanctorum pretiosa mors esset (Ps. CXV, 13)? Aut unde salus justorum a Domino, nisi protectionem in tempore tribulationis acciperent? Quae omnia pro religione atque justitia fidei bella praeliantibus, praesentiam Domini exspectantis et protegentis ostendit. Unde nos quoque auxiliatorem filium, ac martyrum protectorem fiducialiter exoremus, ut nostras quoque manus ad certamen spiritale corroboret contra hostem illum, qui si horrescitur, [Col. 0865A] repellendus est; si nescitur, ingressurus est. Multum autem roboris amittit, si manifestus fit conscientiis, qui solis vincit insidiis. Dimicaverunt patres nostri contra asperrimos dolores; nos e contrario dimicemus contra mollissimas voluptates: vicerunt illi tormenta flammarum; nos vincamus ignea tela vitiorum. Illi calcato diabolo retulerunt spolia de morte; nos caveamus ne Christum spoliemus in paupere. Illi per virtutem fidei expensi sunt in hostiam Dei; nos observemus ne quis nostrum per vulnus peccati, victima efficiatur inimici. Illi mortui sunt in poena exterioribus in membris, et nos habemus quod occidamus in nobis. Ac sic illustrium bellatorum pugnas, privata cum passionibus nostris congressione meditemur. Nam quia esse novimus sine persecutore bellum, potest dare Deus et sine cruore martyrium.



FRAGMENTUM HOMILIAE A Mamerto Claudiano allatae lib. II de Statu animae cap. 9.
[Col. 0866A]

Quaerere quidam solent quomodo in Christo misceri potuit homo et Deus. Quaerunt et rationem hujus mysterii quod semel factum est, cum ipsi reddere rationem nequaquam possint ejus rei quae fit semper, quomodo societur anima corpori, ut fiat homo. Ergo quomodo corporea res incorporeaque conjungitur, et corpori anima miscetur ut homo efficiatur: ita homo conjunctus est Deo, et factus est Christus; et tamen ut fieret Christus, duo illa incorporea, id est anima et Deus, facilius conjungi permiscerique potuerunt quam miscetur una incorporea aliaque corporea, id est anima et corpus, ut persona hominis existat.




[Col. 0865]
SANCTI EUCHERII LUGDUNENSIS EPISCOPI EXHORTATIO AD MONACHOS.
(Ex Marian. Brockie Codice Regular. tom. I.)
(C,G,S)*

[Col. 0865B] 1. Quid vobis exhibeamus, fratres charissimi, quod et nobis dicere, et vobis audire dignum sit? Quid vobis loqui audemus, quos etiam tacita admiratione suspicimus? Quid nos aedificabimus vos verbo, cum vos nos aedificetis exemplo? Docebimus vos quid agatis, qui jam miramur quod agitis? Quid ergo dicturi sumus? Ut deseratis mundum, quem jam deseruistis? Ut contemnatis divitias, quas jam multi contempsistis? Ut fugiatis cupiditates, quas jam fugistis? Ut eligatis salubriora, quae jam elegistis? Aperiam igitur in exsultatione communi os meum, adimplente illo qui dixit: Aperi os tuum, et adimplebo illud (Psalm. LXXX, 11). Loquar ergo apud vos, dilectissimi, non expavescens; ne sit unius verecundia, ubi laetitia multorum est. Divinum opus [Col. 0865C] est unde gaudemus. Diu discas quod bene doceas. Utinam secundum meritum vestrum digne vobis praedicare os nostrum possit. Quod recte alii praedicant, vos impletis; quod alii loquuntur, vos facitis: quia angelorum vitam homines adhuc in terra positi exhibetis. Nam illam conversationem coelestem, quamvis pauci illic videbunt, vos facitis jam hic videre. Vos estis, sicut Salvator ait, lux hujus mundi (Matth. V, 14). Vos lucerna illa super candelabrum posita. Si quis ab hac lucerna remotus est, involvatur necesse est mundi tenebris. Quisquis autem se huic lumini appropinquaverit, ille utique habebit oculos videndi, qui et habuit aures audiendi. Haec ergo lucerna ut clarissimum lumen habeat, implenda est semper oleo misericordiae, pietatis, mansuetudinis, [Col. 0865D] humilitatis, obedientiae, charitatis.

2. Humilitas vero maxime excolenda est, quae nos justis aequat, angelis jungit, Deo appropinquare facit. [Col. 0866B] Haec est, quae non ruinam, non praecipitium, non lapsum timet, quia humilitas unde cadat non habet. Vis ergo non cadere? non extollaris. Vis non inflare? non infleris. Nam et ex hoc bene quidam ait: Quidquid tumet, sanum non est. Superbia enim, quae est humilitati contraria, quid aliud quam tumor est? Sed sicut corpus cum tumore, ita anima cum superbia sanitatem non habet. Humilia ergo temetipsum, et altiora te ne quaesieris (Eccl. III, 22). Attamen si quis vult superbus esse, habet in se ubi exerceat superbiam suam. Superbiat mundo, despiciat conversationem saeculi, pro nihilo habeat concupiscentias ejus, adversum vitia insurgat, adversum ipsam superbiam sit superbus, et sub pedibus suis habeat potentiam, divitiis, cupiditates, et caetera [Col. 0866C] quae mundo dominantur. Quaecumque hic putantur magna atque magnifica, tamquam purgamenta et stercora superbiae laudabili rigore contemnat: satisfaciet superbiae suae, cum se animo et supra ipsos etiam reges viderit. Hic tamen si tamen sancte superbus esse voluerit, contemptor quidem erit mundo, sed humilis erit Christo. Erit quidem ibi electus, sed hic subditus: propterea enim se in illis erigit, ut se facilius ad haec deponat.

3. Hanc ergo humilitatem si intente custodierimus, etiam vera illa obedientia sine labore servabitur. In qua obedientia, dilectissimi, utique compunctio manifestatur. Compunctus enim corde est, qui se minimum judicat. Quando audeat voluntates suas exsequi? Quando audeat resistere auctori ejus qui [Col. 0866D] praeceperit? Unde et Apostolus: Obedite, inquit, praepositis vestris, et reliqua (Hebr. XIII, 17). Sed numquid is qui praecipit solus in laude est? Nec ille [Col. 0867A] qui obtemperat, dilectissimi, sine laude erit? Ille meretur regendo gloriam, hic obsequendo. Ad magnum ergo decus et mercedem ab utroque tenditur, dum alius bene consulit, et alius bene consultis obtemperat. Hanc obedientiam maxime Salvator noster inculcavit nobis, qui non solum dum nos redemit, sed etiam dum obedientiam docet, salvare nos voluit: aequalis enim Patri obedivit Patri. Et quomodo obedivit? Numquid in re facili obedivit? Usque ad mortem. Et qualem mortem? mortem autem crucis (Phil. II, 8). Nec solum obtemperavit, sed etiam voluntatem Patris voluntatem suam fecit. Facere enim quae jubemur etiam inviti possumus: illa vera obedientia est, cum ea quae vult ille qui praecipit, ea incipit velle qui paret. Scriptura sacra ait: Bonum [Col. 0867B] est homini cum portaverit jugum a juventute sua; sedebit singulariter et tacebit (Thren. IV, 27). Ponamus ergo adjuvante nos Christo ori nostro ostium et seras, et verbis nostris stateram. Apostolus namque ait: Qui bene ministraverit, gradum bonum sibi acquirit (I Tim. III, 13).

4. Et haec quidem, dilectissimi, non ad instruendos vos loquor; sed ut humilitatis et obedientiae bona quae exercetis, in verbis meis recognoscatis: quae bona, quae ad aeternum Dei regnum vos trahunt, cupimus ut indesinenter possideatis. Neque enim qui coeperit, sed qui perseveraverit, hic salvus erit (Marc. 10, 12). Ei autem qui vult salvus esse, hic certandum est. Si quis in pugna, quando acies ordinatur, et contra adversarios statur, loco suo recesserit, [Col. 0867C] deinceps ignavus ac refuga habetur. In hoc quoque loco milites Christi adversum diabolum videntur quasi in acie ordinati stare: deserere certamen et discedere hinc, non solum ingloriosum, verum etiam periculosum est. Manendum est in hoc eodem loco; ut tenentibus nobis quod tenemus, non [Col. 0868A] alii coronas nostras accipiant. Manendum et permanendum est, ut hic gloriosissime pugnantes, quietissime navigantes, tutissimam vitam in studiis spiritalibus transigamus, et apprehendamus vitam aeternam, in qua vocati sumus.

5. Salvator noster loquitur: Non potest civitas abscondi supra montem posita: neque accendunt lucernam, et ponunt eam sub modio, sed super candelabrum, ut luceat omnibus qui in domo sunt (Matth. V, 14). Recte ergo tam illustris lucerna sub monasterii modio constituta ad Ecclesiae translata est candelabrum. Et sane modius iste evangelicus bene monasterio coaptatur, ubi nihil agitur absque mensura. Habent enim illic universa dimensa, omnia facta aut dicta aequissima ratione prolata tenent ad vicem modii [Col. 0868B] modum. Bene ergo spiritali intellectu per hanc figuram monasterii interpretamur, quae ad similitudinem modii nihil soleat in se habere permixtum. Nam sicut triticum a paleis segregatum, ita de saeculo separatos recipere consuevit; et post Domini ventilabrum, qui mundat aream suam, ejectis foras excrementis tamquam puriora jam grana intra se electos suos continet. Proinde sicut modius monasterio, ita candelabrum Ecclesiae comparatur: quia cum sit in edito vel in conspicuo constituta, splendorem ad se translatum oculis efferens, lumen sibi impositum cunctis ostendit. Accensus ignis rationabiliter profertur ut luceat; parum enim prodest latens bonum, parum lucet lumen absconditum. Exalta, beatissime pontifex, sicut tuba vocem tuam [Col. 0868C] coelitus edissere populis; revela quem in secretis effodisti thesaurum tuum; sparge opes quas conquisisti; divitias quas in eremo parasti palam esurientibus effunde, adjuvante Domino nostro Jesu Christo, qui cum Deo Patre et Spiritu sancto vivit et regnat in saecula saeculorum. Amen.




[Col. 0867]
SANCTI EUCHERII LUGDUNENSIS EPISCOPI EPITOMES OPERUM CASSIANI AD CASTOREM APTENSEM LIBRI DUO. (C,G,S)*



LIBER PRIMUS. DE CANONICIS COENOBIORUM INSTITUTIS.

[Col. 0867D] 1. (Cass. Inst. praef. et lib. II cap. 7-11.) Cum jusseris mihi, beatissime pater Castor, ut Orientalium maximeque Aegyptiorum coenobiorum, canonicas tibi constitutiones declararem, quas meis ipse oculis conspexi, tuae jussioni obtemperans, haec pauca tibi verba transmisi; ut hinc viaticum ad virtutem iis suppetat qui in novo tuo monasterio, Deo juvante, [Col. 0868D] coacti sunt. Itemque misi beatorum virorum canones, et alios nonnullos. Necesse est itaque ut ante omnia de oratione, bonorum omnium causa, verba faciam; quomodo scilicet et quam optimo cum ordine in Aegypti et Thebaidis coenobiis eam persolvant. Congregati quippe eodem in loco, tempore synaxis, postquam absolutus est psalmus, non statim ad genuflexionem [Col. 0869A] veniunt, sed priusquam genua flectant, modico tempore stantes expansis manibus orant; postea humi prostrati, et facta brevi inter genuflectendum oratione, una surgunt omnes: ac rursum expansis manibus, diutius atque ferventius supplicationes persolvunt, nemine genuflectente, aut ex genuflexione sese erigente, donec is qui orationem recitat, prior genuflexerit, aut prior surrexerit. Prout itaque dictum est, cum ejusmodi synaxium causa conveniunt, tantum ab omnibus servatur silentium, ut in tanto et pene innumerabili coetu, neminem adesse videatur; potissimum vero tempore orationum, quo neque sputum emittitur, neque tussis auditur: non illic pigritiae signum, non dormitatio, non oscitatio, non gemitus cum sono audiuntur. Eum [Col. 0869B] namque qui prae nausea et animi mollitie cum clamore precatur, aiunt dupliciter peccare: primo, quod segniter oret; secundo, quod indisciplinata illa voce, proximi aures obtundat ac mentem distrahat: invadentibus una malignis spiritibus, qui cum nos viderint in oratione stantes, indecentibus nos cogitationibus et nausea atque fastidio animam aggravant. Quae causa est ut psalmos, non cum tumultu et perturbatione festinando recitent, neque versuum multitudine, sed mentis consideratione oblectentur: ea scilicet cogitatione ei obsequentes qui ait: Psallam spiritu, psallam et mente (I Cor. XIV, 15): rati utilius esse decem versus cum attentione psallere, quam totum psalterium cum confusione mentis.

2. (Cass. Inst. l. II, c. 15.) Completis psalmis et [Col. 0869C] canone, uti superius memoravimus, nemo fratrum vel tantillum temporis cum alio stare aut verba facere audet; sed neque cella egredi, aut opus deserere suum, quod prae manibus tractat, juxta apostolicum praeceptum; nisi necessarii cujusdam operis occasione omnes una convenire oporteat: egressi autem opus suum exsequuntur, ita ut ne minima quidem inter eos sit confabulatio, sed singuli meditationi mentis vacent et psalmo, et quod sibi jussum est impleant. Magna porro sollicitudine cavent, ne quis fratrum cum alio maxime novitio solus umquam relinquatur, aut extensis manibus aliquem contrectare aut complecti audeat. Quod si quis hanc transgredi regulam deprehendatur, gravissimae correptioni subjicitur.

[Col. 0869D] 3. (Cass. Inst. l. IV, c. 1-6.) De canonico itaque more, sive precum sive psalmorum, quo pacto scilicet eas oporteat in diurnis conventibus observari, sat a nobis jam dictum est; deinceps vero agendum nobis est de iis qui mundum abdicarunt, qua ratione in hisce coenobiis ingrediantur, in illisque permaneant in humilitate et obsequentia usque ad extremam senectutem. Tanta quippe apud illos est obedientia, tanta humilitas ad senectutem usque, quanta ne primo quidem anno in iis qui saeculum abdicarunt in monasteriis nostris reperiatur. Non prius itaque in monasterio admittitur qui vult esse monachus, quam specimen et experimentum quoddam sui erga Deum amoris, humilitatis suae atque aequanimitatis [Col. 0870A] per summam obedientiam dederit. His itaque probatus, ut admittendus ab illis habetur atque docetur, ne quidquam de bonis suis apud se reconditum conservet: gnari scilicet eum qui de bonis suis quidquam retinet, non posse diu in monasterii obedientia permanere, neque ad finem usque perseverare, prae animi languore ac taedio. Cum quaevis enim minima occasio aut afflictio ejus movebit animum, statim reconditi thesauri spes, quasi funda lapidem, monasterio illum ejicit. Quare quivis illorum antiquis possessionibus exuitur, ita ut ne vestimento quidem quo indutus erat uti sibi liceat. Sed congregatis cunctis fratribus, in medium adductus, exuitur vestimentis propriis, et eorum loco abbatis manibus monasterii vestimentis induitur; ut ea forma cognoscat [Col. 0870B] ipse, se mundanis rebus omnibus, arrogantia item et superbia nudatum, induisse paupertatem Christi, et sine pudore sese connumerare et exaequare corpori fraternitatis. Vestimenta autem quibus exuitur, accepta servat oeconomus monasterii, atque seorsum reponit; donec ipse profectus, conversationis patientiaeque in variis tentationibus specimen dederit. Et si quidem deprehendatur in hisce posse perseverare, atque eo studio et ferventi proposito quo coepit permanere, reliquis eum fratribus annumerant. Quod si in eo murmurationis delictum, aut inobedientiae cujuslibet peccatum comperiant, exutum eum monasterii vestimentis, ac mundanis denuo indumentis amictum ex coenobio expellunt. Ita ut post tam accuratam probationem, non facile sit volenti, [Col. 0870C] arbitrio suo vel ingredi vel e monasterio secedere: sed qui se profitetur remanere nolle, omnino exuatur monasterii vestimentis.

4. (Cass. Inst. l. II, c. 7-9.) Cum igitur is qui susceptus est, ea qua diximus accuratione probatus, inculpatusque deprehensus est, non statim fratrum coetui commisceri permittitur, sed traditur ei cui hospitum commissa cura est, atque jubetur hospitum ministerio et obsequio omnino vacare; ac postquam integrum annum inculpate hospites exceperit, hac re in humilitatem efformatus et in aequanimitatem, demum coetui fratrum annumeratur, atque alicui o senioribus traditur, cui hujusce muneris sollicitudo incumbit, ut discipulum doceat quas vias ingressus ad perfectionem virtutum pervenire possit. [Col. 0870D] In primis docet eum studium superandi proprias concupiscentias et voluptates, jubendo ea quae ejus voluntati contraria sunt. Aiunt enim Patres non aliter posse quemquam voluptates reprimere, aut iracundiam, aut tristitiam, aut veram obtinere humilitatem, aut demum una cum fratribus in coenobio recte consummari, nisi ante per obedientiam voluntates suas mortificaverit. His constitutionibus atque doctrinis, quasi quibusdam elementis et syllabis, ubi discipulum ad praestantiorem statum produxerunt, postea hoc docent illum, ut cogitationes suas ne celet; sed ubi accedunt, quam primum patri suo revelet; neque de earum judicio et examine quidpiam cordi suo confidat; sed sciat id bonum, id malum [Col. 0871A] esse, quod judicio suo pater, facto rei examine, tale esse declaraverit. Hac ratione poterit omnes inimici fallacias vitare quisquis ad virtutem instituitur: qui utpote imperitus inimici dolos ignorat. Aiunt enim sancti Patres diaboli artis et insidiarum conspicuum esse signum, cum discipulis suadet ut patribus cogitationes occultent suas, idque ex superbiae motu, quasi scilicet ipsi idonei sint per se congruum ea de re consilium capere; aut ex inani gloria, quod pudeat nimirum suas publicare cogitationes.

5. (Cass. Inst. l. IV, c. 10-12.) Tanta porro apud illos est obsequentia, ut citra abbatis jussionem ausit nemo, ne ex sua quidem cellula in qua sedet egredi; atque tanto studio illius jussa complent, quanto si Deus ipse juberet. Dum sedent autem in [Col. 0871B] suis cellulis, et operi manuum, meditationi et orationi incumbunt, atque studiose his adhibent animum, si quempiam ostium cellulae pulsantem audiant, qui se aut ad communem orationem, aut ad opus manuum advocet, omnibus quamprimum dimissis ad jussam sibi rem properant, obedientiae virtutem studiosissime colentes; quam non modo operi manuum, lectioni, et quietae in cellula commorationi, sed et omnibus virtutibus anteponunt, omniaque posthabent.

6. (Cass. Inst. l. IV, c. 13-16.) Illud autem superfluum est memorare, neminem scilicet illorum aliud quidpiam possidere, quam colobium, hemiphorium, sandalium, meloten, et stoream: turpe esse rati si dicetur, liber meus, penicillus meus, aut aliud quidpiam [Col. 0871C] meum. Tantum autem singuli eorum ex opere et sudore suo, afferunt monasterio proventum, ut non modo eorum nece sitatibus, sed etiam hospitum pauperumque ministerio sint satis. Dum sic autem laborant, non inflantur, non superbia tument, nec quisquam proprii laboris et sudoris causa plus postulat, quam ab abbate pro necessitate tribuatur; nec ullius rei possessionem sibi comparat, cum sese totius mundi advenam et peregrinum existimet; servumque se potius et ministrum fratrum esse arbitretur, quam ullius terrenae rei dominum. Quod si quis vas quodlibet fregerit aut perdiderit, negligentiae suae casum abbati confitetur, et ita cum humilitate poenitentiae veniam accipit. Si quis autem ad opus quodlibet vocatus aut ad synaxin prae contemptu [Col. 0871D] tardius occurrat, aut durius petolantiusque responderit; vel si negligentius aut cum murmure jussam rem compleverit, aut si, lectionem operi manuum et obedientiae anteponens, jussa sibi opera tardius compleverit, aut a conventu dimissus non cito ad opus suum accurrerit, aut cum quopiam absque necessitate confabulatus fuerit, aut cum confidentia manum alterius contrectaverit, aut cognatos citra abbatis permissum et benedictionem convenerit, aut epistolam ab aliquo accipere vel ad aliquem rescribere absque abbatis concessione ausus fuerit; si in aliquo nempe hujusmodi deliquerit, hujusmodi ille poenae subjicitur: fratribus in synaxi congregatis, sese in terram projicit, atque confessus, peccati [Col. 0872A] veniam postulat. Graviora porro delicta, si quis perpetrans deprehendatur, quae sunt, contemptus, repugnantia cum superbia, aut egressus ex monasterio absque abbatis concessione, aut congressus cum muliere, aut ira, aut pugna, aut inimicitia in aliquem, aut recordatio injuriarum, aut amor pecuniae, quae lepra est animae, aut possessio cujuscumque rei, exceptis iis quae ab abbate dantur, aut furtivum alimentum absque benedictione abbatis sumptum, et his similia, non supradictam subit poenam, sed graviorem, et multo majorem. Quod si non resipuerit, ex monasterio ejicitur.

7. (Cass. Inst. l. IV, c. 17, 18.) Quod autem in quibusdam coenobiis, tempore comestionis lectio habeatur, id non ex Aegyptiorum, sed ex Cappadocum [Col. 0872B] regula observatur, qui non tam spiritualis exercitationis, quam quietis et colloquii vitandi gratia illud constituerunt. Apud Aegyptios autem, maxime vero apud Tabennesiotas, tantum servatur ab omnibus silentium, cum ingens illa multitudo fratrum, tempore comestionis congregatur ad mensam, ut vix quidpiam simile in a iis reperiatur; adeo ut ne exscreare quidem ausit quisquam, excepto mensae praefecto, qui si re quapiam sit opus, pulsatione potius quam voce id significat. Cucullas autem, etiam infra palpebras demissas gestant, ne vagis oculis curiosius alios inspiciant, ac mensae solum, gratiisque alenti Deo agendis adhibent animum. Magnaque apud illos cura est, ne quis eorum extra mensam cibum sumat.

8. (Cass. Inst. l. IV, c. 19-21.) Ne quid videamur [Col. 0872C] autem coenobiticarum regularum omittere, memorare quoque oportet constitutiones in aliis regionibus traditas. In tota itaque Mesopotamia, Palaestina et Cappadocia, et in toto Oriente, tempore conventus tertiae, sextae et nonae horae, si quis ante completum primum psalmum non occurrerit, is in oratorium ingredi non audet, neque sese psallentibus admiscere; sed dimissionem fratrum pro foribus stans exspectat. Egredientibus autem omnibus, humi prostratus, poenitentiam agens, negligentiae suae veniam postulat. In nocturnis porro conventibus, usque ad secundum psalmum venia tarde venientibus conceditur. Porro fratres per hebdomadas sibi succedunt in coquina et in aliis officiis, cum mutui laboris levandi causa, tum ut charitatis legem mutuis officiis impleant. Tanta autem [Col. 0872D] humili ate et sollicitudine ministeria implent, quantam ne servi quidem cum heris suis adhibeant. Completa hebdomade, Dominica die post matutinos hymnos, ingredientibus aliis ad serviendum, vasa officii sui signata tradunt: quae accepta alii, tanta cura et sollicitudine custodiunt, ut ne eorum quidpiam vel frangatur vel pereat, quantam is adhibeat cui vasa sacra ac Deo dicata committuntur. Nam sese praeparant ad rationem reddendam, non solum oeconomo in praesenti tempore, sed etiam Deo in futuro, si aut negligentia aut segnitie eorum quidpiam perierit. Ad majorem porro dictorum fidem, quae meis ipse oculis perspexi narrabo. In hebdomade cujusdam fratris, pertransiens oeconomus, pauca lenticulae grana humi [Col. 0873A] projecta vidit, neque despexit quasi rem nullius pretii; sed multis increpatum fratrem, cui hebdomas illa concredita erat, poena mulctavit, quasi negligentem ea quae Deo dicata essent, et conculcantem propriam conscientiam. Tanta enim cura et sollicitudine omnia servant, omnia administrant, ut ea quae nobis vilia et despicabilia videntur, magna attentione custodiant; ita ut male positum vas transferant, projectum colligant, credentes se a Domino Deo harum quoque rerum mercedem accepturos. Has hebdomadum regulas per totum Orientem observari deprehendimus. Apud Aegyptios autem non ita hebdomadum vicissitudo servatur; sed alicui fratrum probatissimo culinae cura committitur, quanto scilicet tempore virtus ejus augmentum accipit, vires corporis [Col. 0873B] in officii functione suppetunt, nec senectus infirmitasve prohibet. Cum autem nobis sermo sit de obsequentia et de humilitate, per quas ad supremum virtutis fastigium possumus pervenire, operae pretium duco pauca ex multis praeclare gestis a sanctis Patribus qui in coenobiis effulsere, exempli causa, narrationi adjicere nostrae.

9. (Cass. Inst. l. IV, c. 27, 28.) Erat quidam pater Muthius [Al. Patermuthius] nomine, qui cum vellet mundo renuntiare, accedens ad coenobium, diu ante fores monasterii perseveravit, donec ob summam ejus patientiam cum parvo filio, praeter assuetam monasterii legem, admissus est. Ac cum post multos labores ingressus fuit, non modo variis operibus ambo traditi sunt, sed separati etiam fuere quoad [Col. 0873C] cellulae habitationem, ut disjunctione illa paulatim mutua illa naturali affectione liberarentur; qua item, Christi gratia, per multam exercitationem pater liberatus est. Ad probationem autem et experimentum virtutis ejus simulabat aliquando abbas se ira adversus puerum concitari, jussitque supradicto ejus patri ut sublatum projiceret in fluvium. Tum ille, quasi Deo jubente ut tolleret filium suum, concitato cursu ad ripam fluminis advenit, ac dum jussum implere ex ardenti fide et ex fervore obedientiae properaret, prohibitus est a fratribus qui praevenere illum et filium abripuere. Usque adeo autem ejus fides et obedientia Deo accepta fuit, ut a Deo revelatum fuerit abbati, ipsum Abrahami opus perfecisse. Parvo autem elapso tempore praedictus coenobii abbas cum [Col. 0873D] obiisset, eum successorem sibi reliquit.

10. (Cass. Inst. l. IV, c. 29.) Alium novimus fratrem qui saeculo sese abdicavit, qui etiam in mundo insignis erat (pater quippe ejus comes bellum gerebat, divesque erat), nec mediocriter eruditus ac lectionis studiosus. Hic igitur saeculari relicto fastu, ad monasticam se contulit vitam; atque ad probationem fidei et humilitatis suae jubetur ab abbate decem sportas deferre, et in propria urbe, nec una omnes, sed singulatim eas vendere; quod ille cum omni patientia et humilitate complevit, sportasque imponens humeris sigillatim vendidit; non ille rei vilitatem, non generis nobilitatem secum reputavit; studebat enim Christi humilitatis imitator effici.

[Col. 0874A] 11. (Cass. Inst. l. IV, c. 30-32.) Alium item quemdam ex patribus vidimus abbatem Pinophan [Cass. Pinufium], virum omni virtute ornatum, qui erat antiquus et abbas magni coenobii, quod in Aegypto situm est prope urbem Panepho. Is cum sese videret tum ob vitae institutum, tum ob senectutem et praefecturam laudari et celebrari ab omnibus, nec posse, quemadmodum initio suae conversionis studio humilitatis seipsum exercere, iis permotus, ob desideratam sibi subjectionem in qua vocatus fuerat, clam aufugiens ex suo coenobio, secessit solus ad extremas Thebaidis partes; sublatoque monachi vestimento, indutisque saecularibus vestibus Tabennesiotarum coenobium petiit, ratus in eo se latere posse, cum ob multitudinem fratrum, tum quia multum abesset [Col. 0874B] a regione in qua situm erat coenobium suum. Ibi cum multis diebus postulasset, receptus est ab archimandrita, qui ipsi utpote seni et ad nihil aliud utili, curam tradidit horti, unaque alii fratri, cui subditus cum esset desideratam sibi humilitatem et obedientiam colebat. Neque illo solo contentus ministerio, quaecumque opera aliis dura et difficilia videbantur, ea ille alacriter absolvebat. Cum ita latenter triennium peregisset, a discipulis suis per totam Aegyptum perquisitus, a quodam fratre, vix demum agnitus est, qui eo advenerat, quique viso illo et agnita vultus ejus forma, cum dubitaret adhuc, vocem ejus audire conatus est: neque enim ex solo visu certus erat, virum conspicatus senem, ligone terram fodientem, fimum humeris gestantem, ut ad [Col. 0874C] olerum radicem deponeret. Cum igitur vocis sonum observans, deprehendit quisnam esset, prostratus ante pedes ejus, magno spectatores stupore perculsit, quod ita erga hominem se gessisset qui apud se novitius, relicto haud ita pridem mundo, ultimus habebatur. Magisque obstupuere, cum didicere nomen, erat enim antea magnae apud eos famae: ac veniam postularunt, quod eum ignari, cum postremis novitiis constituissent. Illumque multis hortati verbis, ad coenobium suum invitum remisere, atque deplorantem quod concessum sibi non esset dilectam exercere humilitatem et obedientiam. Brevi igitur exacto tempore in monasterio suo, humilitatis rursum et obedientiae desiderio ardens, observata noctis hora aufugit, non ulterius ad peregrinam regionem: conscensa [Col. 0874D] quippe navicula ad partes venit Palaestinae, sperans se illic ad finem usque latere posse. In Palaestinam cum advenisset, monasterium petiit situm prope speluncam in qua Christus Dominus natus est, in quo monasterio tum commoratus est. Non potuit tamen ibi latere juxta Domini vocem illam: Non potest civitas abscondi supra montem posita (Matth. V, 15). Cum enim ex Aegypto fratres venissent pro adoratione sacrorum locorum, agnitum illum multisque supplicationibus ac fletibus persuasum rursus ad proprium abduxerunt coenobium. Cum hoc igitur sancto in Aegypto modico tempore habitavi; finemque faciam sermonis narrando quae audivi ab illo commonente fratrem quem, me praesente, admisit.

[Col. 0875A] 12. (Cass. Inst. l. IV, c. 33-35.) Nosti, inquit, frater, quot diebus ante januam monasterii peractis, admissus hodie fueris: quod si causam didiceris hujusmodi difficultatis, poterit illa tibi in hac, quam inire cupis, via, utilitatem ferre, atque te fidelem Dei servum efficere. Ut enim fideliter Domino servientibus gloria et honor in futurum promittitur, ita gravissima imminent supplicia iis qui molliter segniterque eam adeunt promissionem. Melius quippe est, juxta Scripturam, votum non facere, quam factum non reddere. Rursumque dicitur: Maledictus qui facit opus Domini negligenter (Jerem. XLVIII, 10): eapropter te repulimus atque admittere cunctati sumus, non quod tuam omniumque illorum qui in Christum credunt salutem non exoptemus, sed ne temere te ac [Col. 0875B] nullo negotio admittentes, nos quidem a Deo, vel orantes, lenitatis nimiae poenam luamus, te vero reum gravioris supplicii constituamus, si te jam facile, priusquam didiceris gravitatem et accurationem promissi, admittamus, et tu postea mollis segnisque evaseris. Idcirco, ut supra dictum est, causam tuae abdicationis ediscere te oportet quid scilicet agendum tibi sit. Abdicatio itaque nihil est aliud quam crucis et mortis promissio. Scito ergo ab hac te die mortuum crucifixumque esse mundo, mundumque tibi, juxta Apostolum; et edisce quaenam sit crucis virtus: quandoquidem non ulterius tu vivis, sed ille in te vivit qui pro te crucifixus est. Hoc itaque typo quo Dominus pro nobis suspensus est, et nos necesse est in coenobio agere, ut orat beatus David, cum timore [Col. 0875C] Domini postulat configi carnes suas (Psalm. CXVIII, 120). Quemadmodum enim qui corpus ligno affixum habet ad quamlibet actionem immotus est, sic qui divino timore confixam habet cogitationem, immotus est ad omnem carnalem concupiscentiam. Et sicut qui cruci est affixus quae praesentia sunt non ultra cogitat, neque propria voluntate dirigitur, non concupiscentia turbatur, non cura possidendi detinetur, non superbia inflatur, non contentione, non invidia exardescit, non dolet de praesenti contumelia, non praeteritarum meminit injuriarum: nam post paulum temporis finem exspectat vitae suae per crucem scilicet; sic qui sincere mundo abrenuntiavit, et Dei timore quasi in cruce confixus est, hujusce vitae exitum quotidie exspectans, immotas et imbecillas habet [Col. 0875D] omnes concupiscentias omnesque carnales affectus.

13. (Cass. Inst. l. IV, c. 36, 37.) Cave igitur ne quando ea resumere concupiscas quae in abrenuntiatione tua dimisisti. Nam juxta Domini sententiam: Qui injicit manum ad aratrum et retro convertitur, non est aptus ad regnum coelorum (Luc. IX, 62), et qui ex sublimi vitae instituto ad viles ac terrenas hujus mundi res descendit, is contra Domini praeceptum agit, cum ex domo descendit, et conatur aliquid ex domo auferre. Cave itaque ne antiqui tui erga carnales parentes affectus recordatus, et ad saeculi hujusce curas conversus, non aptus juxta Domini vocem inveniaris in regno coelorum (Matth. V, 19). Cave ne superbiam, quam initio per humilitatis fervorem [Col. 0876A] conculcasti, rursum in te excites. Ubi psalterium didiceris, aut aliquid ex Scriptura; vel juxta Apostoli vocem, cum ea quae destruxisti rursum aedificas, ne te transgressorem exhibeas; sed potius ut incoepisti et professus es humilitatem, coram Deo et angelis ejus ad finem usque servato. Similiter quam humilitatem in monasterio exhibuisti, cum multis diebus pro foribus monasterii cum lacrymis supplicans perseverasti, cura ut augeas. Misera prorsus res esset, si cum te deceat quotidie ad fervorem addere tuum, et profectu assiduo ad perfectionem ascendere, eum imminuas et ad inferiora revertare. Non enim ille beatus qui bonum agere incipit, sed quicumque ad finem usque in eo perseveraverit. Nam serpens qui ad terram trahitur, calcaneum nostrum semper [Col. 0876B] observat, id est, obitui nostro insidias parat, et usque ad finem vitae nostrae nos supplantare conatur. Quare nihil proderit probe incoepisse, nihil initium fervens obedientiae, nisi finis similiter consequatur. Et ea quae secundum Christum est humilitas, quam nunc promisisti, non firmabitur, nisi eam ad finem usque exhibueris. Quamobrem ut illam possis perfecte possidere, atque caput draconis conterere (Gen. III, 15), cum te invaserint cogitationes, mature ab ipso principio revelato illas: nam si ita publicaveris ab initio perniciosas draconis cogitationes, si non te pudeat eas patri tuo declarare, conteres caput ejus. Enimvero juxta divinam Scripturam, si accesseris ad serviendum Deo, praepara teipsum (Eccli. II, 1), non ad incuriam, non ad otiositatem, sed ad tentationes, [Col. 0876C] ad tribulationes: nam, per multas tribulationes oportet nos intrare in regnum coelorum (Act. XIV, 22), et angusta porta, et arcta via est quae ducit ad vitam, et pauci sunt qui inveniunt eam (Matth. VII, 14). Animum itaque paucis illis bonis adhibe, et ex eorum exemplo vitam institue tuam; nec attendas pigris et contemptoribus, quantumvis multi numero sint: Multi enim, inquit, vocati, pauci vero electi (Matth. XX, 16); et parvus grex est cui placuit Patri dare regnum (Luc. XII, 31). Ne parvum etenim existimes esse peccatum, perfectionem polliceri, et negligentiores atque segnes imitari. Ut valeas itaque ad perfectionem pervenire, hoc utere instituto, his ascende gradibus.

14. (Cass. Inst. l. IV, c. 39, 40.) Primus virtutis gradus [Col. 0876D] et initium nostrae salutis est timor Dei; per eum namque peccatorum fit purgatio, et virtutum custodia viaque ad perfectionem obtinetur: nam cum in animam ingressus fuerit timor Dei, suadet ille ut omnia mundana despiciamus; hinc oritur cognatorum universique mundi oblivio. Ex his porro humilitas omnium caput virtutum, omniumque bonorum complementum exercetur; nam ex contemptu et privatione rerum omnium accedit humilitas. Humilitas vero his comprobatur indiciis: primum, si quis mortificatas in se habeat proprias voluntates; secundum si non modo operum, sed etiam cogitationum suarum nihil patri occultet; tertium, si non propriae credat prudentiae, sed in omnibus [Col. 0877A] patris sui discretioni, semperque sitiat, exoptet, suaviter auscultet ejus admonitiones; quartum, si patris jussa omnia absque pudore exsequatur; quintum, si non modo ipse non ausit alii contumelias inferre, sed si ab aliis illatas cum gaudio suscipiat; sextum, si nihil novi facere aggressus fuerit, quod nec communis regula, nec Patrum exempla permittant; septimum, si omni vilitate contentus, de datis sibi rebus gratias agat, seque iis indignum existimet; octavum, si se omnibus plane inferiorem existimet, nec sit verbis temerarius [Cassian. ibid.: Nono, si linguam cohibeat, vel non sit clamosus in voce]; decimum, si non sit in sermone facilis et lingua praeceps. His et similibus signis dignoscitur humilitas; haec cum revera exhibita fuerint, cito [Col. 0877B] ad dilectionis fastigium adducunt, in qua non est timor gehennae, et per quam omnia non jam ex necessitate et cum labore perficiuntur, sed ex amore ferventi et ex boni concupiscentia. Quam virtutem ut possis facilius adipisci, pro exemplari tibi sint verba fratrum una tecum concurrentium, pietatemque possidentium; non autem eorum qui plures numero, negligentius segniusque vitam exigunt. Ex sanctorum enim imitatione aemulationeque ingens volentibus ad perfectionem contendere accedit utilitas.

15. (Cass. Inst. l. IV, c. 41-43.) Si vis itaque facultatem tibi esse haec omnia exsequendi, et sub his in spirituali coenobii certamine ad finem usque perseverare, necessaria tibi ad custodiam in coetu [Col. 0877C] fratrum fuerint, ea quae David ait: Ego autem tamquam surdus non audiebam, et sicut homo non audiens et non habens in ore suo redargutiones (Psal. XXXVII, 14). Quotiescumque igitur aliqua videris aliena ab aedificatione et utilitate, esto quasi caecus; et si qua audieris his similia, fias quasi surdus et mutus, et non habens in ore tuo redargutiones. Neque imiteris eos qui infideles, inobsequentes, petulantes, scurriles, contumeliosi sunt: sed quasi mutus et non audiens haec praetermittas. Si quis tibi increpationes, [Col. 0878A] opprobria, contumelias inferat, immotus esto quasi frenatus, et quasi mutus; hunc tibi psalmi versum assidue repete: Dixi, custodiam vias meas, ut non delinquam in lingua mea. Posui ori meo custodiam, cum consisteret peccator adversum me. Obmutui et humiliatus sum (Psal. XXXVIII, 1). Ad haec et illud quartum ante omnia meditare; et observa quod tria ista superius dicta ornare poterit: ut scilicet te stultum et insipientem, juxta Apostoli praeceptum in hoc saeculo efficias, ut sis sapiens (I Cor. III, 18); videlicet nihil dijudicans aut dubitans in quibuscumque tibi mandatis, simplicitate nempe et fide obedientiae instructus. Inter sancta omnia id solummodo sanctum, illud sapiens, illud utile credas, quod a patre tuo jussum tibi [Col. 0878B] fuerit. Hoc proposito si cor tuum firmaveris, poteris ad finem usque Christi jugum obedientiae sustinere, et nulla ex diaboli tentationibus et artibus excutere te poterit ex scientia vitae. Patientiam vero tuam, humilitatem, aequanimitatem, ne exspectaveris ex aliorum virtute statuere: si videlicet nemo te stimulet, nemo despiciat, nemo dedecore afficiat: quod sane neque virtutis tuae argumentum est, nec in tua est facultate; sed si opprobria, contumelias, contemptus libenter feras, id enim tui est arbitrii. Ut igitur quae fusius supra diximus, jam compendio dicamus, ut eorum facilius memineris, audi rursus qui poteris per ordinem ad perfectionem pervenire. Principium salutis nostrae timor est Dei; ex eo gignitur bona obedientia; hinc oritur subjectio et [Col. 0878C] contemptus rerum mundi; ex hac humilitate nascitur propriarum voluntatum mortificatio; ex propriarum voluntatum mortificatione, exsiccantur voluptatum radices; his autem omnes animae imperfactiones eliminantur, quarum expulsione crescunt fructumque ferunt virtutes; ex virtutum incremento gignitur puritas cordis; puritatem cordis consequitur apostolica perfectio gratia et auxilio Domini nostri Jesu Christi, cui gloria in saecula saeculorum, amen.



LIBER SECUNDUS. DE OCTO MALITIAE COGITATIONIBUS.
[Col. 0877]

[Col. 0877D] 1. (Cass. Inst. l. V, c. 1 et seqq.) Cum prius de constitutione coenobiorum verba fecerimus, vestris freti orationibus, jam scribere aggredimur de octo malitiae cogitationibus, edacitate scilicet, fornicatione, avaritia, ira, tristitia, pigritia, vana gloria et superbia. Primum itaque de abstinentia dicetur a nobis, quae edacitati opposita est: agemus item de jejuniorum modo, de qualitate et quantitate alimentorum. Et haec non ex nobis ipsis dicturi sumus, sed ea quae accepimus a sanctis Patribus nostris. Illi itaque non unam jejunii regulam, neque unum comestionis modum, neque eamdem ipsam omnibus mensuram tradidere, quia non omnes ejusdem sunt roboris, vel aetatis, et quia alii infirmitate corporis [Col. 0878D] laborant, alii delicatiore sunt corpore. Unum autem omnibus tradidere scopum, ut fugiant crapulam et ventris saturitatem aversentur; ac experimento comprobatum dixerunt utilius esse quotidianum jejunium, atque ad puritatem magis conferre, quam si ad tres vel quatuor dies, aut ad hebdomadam usque jejunium protrahatur. Aiunt enim eum qui immoderate jejunium protrahit, ultra mensuram saepe cibo uti; ita ut hinc saepe accidat ut aliquando quidem ex nimia abstinentia in languorem corpus incidat, et ad spiritualia ministeria segnius evadat; aliquando contra multitudine alimentorum oneratum, pigritiam mollitiemque animi ingeneret. Rursum non omnibus competere olerum usum, non [Col. 0879A] omnibus item leguminum, non posse omnibus sicci panis alimentum sufficere: item esse qui manducatis panis duabus libris adhuc esuriant, alios qui una libra, immo sex unciis satientur. Omnibus itaque, ut dictum est, unum abstinentiae scopum tradiderunt, ut non decipiantur saturitate ventris, neque trahantur gulae voluptate. Non solum enim qualitatis differentia, sed etiam magna ciborum quantitas, ignita peccati tela solet accendere. Quocumque enim cibo venter impleatur, libidinis semina gignit. Ac rursum non vini solum crapula, sed etiam aquae plenitudo, ac quorumlibet ciborum redundantia, hominem aggravant, ac torpentem dormitantemque reddunt. Sodomitis non vini, non variorum ciborum, crapula subversionis causa fuit, sed panis saturitas, [Col. 0879B] juxta prophetam (Ezech. XVI, 49). Infirmitas corporis puritati cordis non aversatur. Ea itaque corpori tribuas quae infirmitas ejus postulat, non quae voluptas expetit. Ciborum usus adhibetur quantum ad vitam fovendam necessarium est, non ut impetui concupiscentiae serviatur. Moderata et rationabilis cibi sumptio sanitatem corporis conciliat, nec sanctitatem aufert. Haec norma et regula est abstinentiae accurata, a sanctis Patribus tradita, ut instante adhuc appetitu, cibi sumendi finem faciat qui comedit. Et Apostolus dum ait: Carnis curam ne feceritis in desiderio (Rom. XIII, 14), non sollicitudinem vitae necessariam prohibuit, sed curam vetuit fovendae voluptatis. Caeterum ad perfectam animae puritatem, sola ciborum abstinentia non sufficit, [Col. 0879C] nisi concurrant caeterae virtutes. Humilitas itaque per obedientiam in opere, et per afflictionem corporis magna nobis confert bona. Illud est avaritiae expertem esse, non modo pecunias non habere, sed ne concupiscere quidem illarum possessionem. Animam ad puritatem adducit cohibitio irae, tristitiae, vanae gloriae, superbiae. Haec omnia universam animae puritatem efficiunt. Puritatem autem illam animae peculiarem, quae per temperantiam obtinetur, abstinentia in primis et jejunium efficiunt. Impossibile quippe est eum qui satur ventre est, animo decertare adversus spiritum fornicationis. Primum itaque nobis sit certamen, ut ventri imperemus, corpusque in servitutem deducamus: non modo per jejunium, sed etiam per vigilias, laborem, lectionem, [Col. 0879D] item animo concipiendo gehennae timorem et desiderium regni coelorum.

2. (Cass. Inst. l. VI, c. 1 et seqq.) Secundum nobis est certamen adversus spiritum fornicationis et concupiscentiam carnis, quae concupiscentia a primaeva aetate molestiam homini creare incipit. Magnum illud graveque certamen, duplici constans lucta; duplex enim est, cum in corpore et in anima committatur. Quapropter duplici oportet cum illo pugna confligere. Neque enim corporale jejunium satis est ad perfectae temperantiae possessionem et ad veram castitatem, nisi adsit oratio ad Deum assidua, frequens divinarum Scripturarum meditatio, labor et opus manuum, quae instabiles animae impetus comprimere [Col. 0880A] possunt, atque illam ex obscenis cogitationibus revocare. Ad id praesertim confert animae humilitas, citra quam nec fornicationem, nec caeteras passiones valebit quispiam superare. Cum primis itaque oportet omni custodia cor servare a sordidis cogitationibus (Prov. IV, 23). Ex eo namque prodeunt, juxta Domini vocem, cogitationes malae, caedes, adulteria, scortationes et caetera (Matth. XV, 19). Jejunium quippe non modo ad afflictionem corporis injunctum nobis est; sed etiam ad temperantiam mentis, ne ciborum multitudine obtenebrata, non possit cavere a cogitationibus. Oportet igitur non solum jejunio corporali omnem curam impendere, sed etiam attentioni ad cogitationes, et spirituali meditationi, citra quas impossibile [Col. 0880B] est ad cacumen verae castitatis et puritatis ascendere. Convenit igitur, juxta Domini vocem, nos interiora calicis et paropsidis mundare, ut sint exteriora munda (Matth. XXIII, 26). Quapropter si cura sit nobis, juxta Apostolum, legitime certandi et coronam accipiendi (II Tim. II, 5), devicto impuro fornicationis spiritu, ne nostris viribus, ne nostrae ascesi confidamus, sed opitulationi Domini Dei. Nullus enim homini finis certaminis cum ejusmodi daemone, donec revera credat se non suo studio aut labore, sed Dei impulsu et auxilio ab hujusmodi morbo liberari, et ad summum castitatis fastigium ascendere. Enimvero supra naturam res est, et aliquo modo extra corpus existit, qui stimulos carnis ejusque voluptates calcavit. Quare impossibile [Col. 0880C] est hominem, suis, ut ita dicam, pennis, ad hoc cacumen et ad bravium sanctitatis advolare, angelorumque imitatorem effici, nisi illum gratia Dei ex terra et coeno educat. Nulla enim virtute homines carne illigati coelestibus angelis similiores efficiuntur, quam temperantia: per eam enim dum adhuc in terra degunt, habent, juxta Apostolum, conversationem in coelis (Philipp. III, 20). Illud autem est virtutis hujusce a nobis acquisitae indicium, si nulla obscenae phantasiae imago dormientis subeat animum. Etiamsi enim peccatum non reputatur hujusmodi motus, signum tamen est aegrotantis ac nondum passione tali liberatae animae. Quamobrem obscenas illas phantasias inter dormiendum occurrentes putare debemus esse praecedentis segnitiei [Col. 0880D] argumentum, atque nostrae infirmitatis, morbumque in secreto cordis nostri latentem aperit cessatio somnii expergiscentis. Quare animarum medicus in animae penetralibus medicinam reposuit, gnarus morbi causas inibi esse, dum ait: Qui respicit mulierem ad concupiscendum eam, jam moechatus est eam in corde suo (Matth. V, 28), non tantum ut lascivos et curiosos oculos corrigeret, sed multo magis animam intus sitam, quae oculis ad bonum sibi a Deo datis improbe est usa: quae causa est cur Sapiens proverbium dicat, non, Omni custodia serva oculos; sed, Omni custodia serva cor tuum (Prov. IV, 23). Illi scilicet maxime custodiae remedium applicat, quae oculis arbitrio suo utitur. Itaque haec sit purgationis [Col. 0881A] nostrae prima custodia, ut cum mentem nostram mulieris memoria, diabolica operatione subierit, etiamsi matris, aut sororis, aut piarum aliarum mulierum, mature illam ex corde nostro ejiciamus: ne si in tali cogitatione diutius immoremur, seductor ac malorum auctor ille, ex ejusmodi vultuum phantasia, in obscenas et damnosas cogitationes mentem devolvat ac praecipitet; quemadmodum praecipitur mandato illo Dei ad primum hominem dato, ut nimirum observaret caput serpentis, id est, principium damnosae cogitationis, qua in animam nostram irrepere nititur, ut ne admisso capite, id est, prima cogitationis irruptione, reliquum serpentis corpus, scilicet consensum voluptatis admittamus, atque hinc demum in nefarium facinus mentem [Col. 0881B] ille dejiciat: sed par est, uti scriptum est, in matutino interficere omnes peccatores terrae (Psal. C, 8); id est, lumine cognitionis internoscere atque disperdere cogitationes ad peccatum deducentes; ex terra, scilicet ex corde, juxta Domini vocem. Et dum adhuc parvuli sunt filii Babylonis (Psal. CXXXVI, 9), seu malae cogitationes, tum eos solo aequare atque allidere oportet ad petram, quae est Christus. Si enim consensu nostro ad virilem perveniant aetatem, non citra magnos gemitus et labores superabuntur. Ad ea autem quae superius ex Scriptura sacra dicta sunt, adjicienda sanctorum Patrum dicta. Dictum est itaque a sancto Basilio Caesareae Cappadociae episcopo: Mulierem ignoro, nec tamen virgo sum; usque adeo exploratum habuit, non sola [Col. 0881C] corporali temperantia a muliere, virginitatis donum recte possideri, sed multo magis animae sanctitate puritateque ac timore Dei haberi solere. Aiunt item Patres, non posse nos castitatis perfectae virtutem possidere, nisi prius veram in corde humilitatem possideamus; neque vera cognitione dignos haberi quamdiu in animae penetralibus fornicationis affectus situs erit. Ut autem magnam hujusmodi virtutem ex Apostolo ipso palam faciamus, unam ejus memoremus sententiam, qua loquendi finem faciemus. Pacem, inquit, sequimini cum omnibus, et sanctimoniam sine qua nemo videbit Dominum (Hebr. XII, 14). Quod enim ea de re loquatur, propalam est ex iis quae subjunxit, cum ait: Ne quis fornicator, aut profanus, ut Esau (Ibid.). Quanto itaque magis [Col. 0881D] coelestis et angelica est virtus castitatis, tanto gravioribus ab inimico insidiis oppugnatur. Quamobrem curare debemus non modo ut corporis temperantiam servemus, sed etiam contritionem cordis, ac frequentes cum gemitibus orationes fundamus; ita ut nostrae carnis fornax, quam rex Babylonicus stimulis concupiscentiae quotidie accendit, rore praesentiae sancti Spiritus exstinguatur. Ad haec maximum nobis telum adversus ejusmodi hostem suppetit, vigiliae scilicet in Deo servatae. Quemadmodum enim castitas et diurna custodia nocturnam praeparant sanctitatem, ita nocturnae in Deo vigiliae diurnam. . .

3. (Cass. Inst. l. VII, c. 1 et seqq.) Tertium nobis est certamen contra spiritum avaritiae: extraneum [Col. 0882A] est hujusmodi bellum, ac extra naturam esse deprehenditur, atque incredulitatis occasione monacho contingit. Enimvero aliorum affectuum stimuli, irae scilicet et concupiscentiae, ex corpore occasionem habere videntur, ac quodammodo insiti sunt, et ex nativitate principium habent: quae causa est ut nonnisi diutino tempore superentur. Avaritiae autem morbus extrinsecus adveniens facilius exscindi potest, dum adsit cura et animi attentio. At si negligatur, perniciosior aliis affectibus est, atque exsecrandus evadit: nam radix omnium malorum est juxta Apostolum (I Tim. VI, 10). Verum hac ratione ista consideremus: naturales corporis motus, non solum in pueris conspiciuntur, in quibus nondum est discretio boni et mali, sed etiam in etiam minimis et lactentibus [Col. 0882B] infantibus, qui cum carnalis voluptatis ne vestigium quidem habeant, in carne tamen motum exhibent. Irae similiter stimulus in infantibus comparet, ubi illos adversus eos qui sibi molestiam creant commotos cernimus. Haec porro dico, non quo naturae ut peccati causae convicier, absit; sed ut ostendam, tametsi ira et concupiscentia homini a creatore Deo ad bonum collatae sunt, videri tamen eum quodammodo ex corporis natura in ea quae praeter naturam sunt segnitie sua delabi. Nam corporis motus ad liberorum procreationem et ad generis humani successionem continuam, non ad scortationem a Creatore datus est, et irae commotio ad salutem nobis insita est, ut adversus peccatum irascamur, non ut adversus congenerem nobis furore concitemur. Si [Col. 0882C] ergo iis perperam utimur, nequaquam ideo peccat natura, neque ideo opificem incusemus; sicut nec eum qui in rem necessariam et utilem ferrum dedit, si is qui accepit ad caedes perpetrandas eo utatur. Haec vero diximus ut ostenderemus, avaritiae affectum non ex naturali motu initium habere, sed ex sola malitia, et ex corrupto proposito. Hujusmodi namque morbus cum tepidam et incredulam initio secessus animam repererit, justas quasdam, ac specie quidem rationabiles causas subjicit, ut quidpiam ex possessionibus retinere suadeat; monachi enim animo repraesentat, longam senectutem et corporis infirmitatem: quod quae ad necessitatem in coenobio dantur, satis ad consolationem non sint, non infirmo solum, sed neque incolumi: quod ibi non idonea infirmorum [Col. 0882D] sollicitudo geratur, sed quod multum negligantur, adeo ut si nihil auri clam suppetat, misere intereundum sit. Demum subjicit, non posse in monasterio diu perseverari ob gravitatem operum et ob patris severitatem. Ac cum ejusmodi cogitationibus animum subornarit, ut vel denarium unum retineat, tum suadet illi ut clam abbate artem ediscat, qua poterit studiose asservatam augere pecuniam; demum occulta spe miserum decipit, subjiciendo lucrum ex arte sua obventurum, hincque fore quietem, animumque curis vacuum. Ac demum lucri cogitatione colligatus, nihil adversi considerat: non quanta futura sit ira, quantus furor, si contingat in detrimentum aliquod incidere; quanta moestitia, [Col. 0883A] quantus dolor, si lucro operis sui privetur: sed sicut aliis venter Deus, perinde illi aurum est. Quocirca cum id probe nosset B. Paulus, non modo radicem omnium malorum, sed etiam idololatriam eam nuncupavit. Perpendamus itaque in quantam malitiam hic morbus hominem pertrahat, ut qui eum in idololatriam conjiciat. Postquam enim avarus mentem suam ab amore Dei avulsit, imagines hominum auro insculptas diligit: ejusmodique cogitationibus obtenebratus monachus, dum ad pejora augmentum accipit, nullam deinceps humilitatem, nullam habere potest obedientiam; sed irascitur, indignatur, ad quodlibet opus murmurat, repugnat, nulla demum servata verecundia, quasi effrenatissimus equus in praecipitia fertur, nec diurno victu contentus, denique [Col. 0883B] testificatur se non posse ultra sustinere: aitque non illic tantum esse Deum, nec salutem suam eo in loco inclusam esse; sed ubique Deum a quaerentibus se inveniri: periturum se nisi eo monasterio excedat; et sic cum ad corruptae mentis suae auxilium suppetat recondita pecunia, quasi quibusdam levatus alis, meditansque suum ex monasterio exitum, superbe deinceps atque aspere ad omnia jussa respondet, seque velut peregrinum atque extraneum reputans, si quid in monasterio emendatione dignum viderit, nihil curat, immo despicit. Dehinc quaerit occasiones iracundiae aut querelae, ut ne videatur leviter et absque causa egredi ex coenobio. Nec eo ille modo se gerere dubitat, ut delicti sui opitulatorem inveniat. Ita porro seductus avarus suarum igne pecuniarum, [Col. 0883C] numquam in monasterio potest quiescere, aut sub regula vivere. Cum autem illum daemon ex ovili quasi lupus abripuerit, atque ex ovili segregatum, a se devorandum acceperit, tum curat ut opera quae statis horis in coenobio negligebat omnino, eadem nocte et die magna cum alacritate in cella sua perficiat; neque sinit eum precum consuetudinem, jejuniorum morem, vigiliarum normam observare; sed illi avaritiae furore colligato, suadet ad opus suum omne studium, omnem laborem impendere. Hujusce vero morbi tres sunt modi a divinis Scripturis et a Patrum doctrina aeque prohibiti. Primus, de quo superius scripsimus, qui curat ut miseri, ea quae ne in mundo quidem habuere, acquirant et accumulent. Alter id agit ut eos qui pecuniis renuntiarunt facti [Col. 0883D] poeniteat; suadetque illis ut requirant ea quae Deo obtulere. Tertius is est qui cum initio monachum incredulitatis tepiditate illigarit, non sinit eum perfecte mundanis abrenuntiare rebus, animo subjiciens metum paupertatis atque diffidentiam Dei providentiae; illumque promissorum violatorem exhibet esse, eorum scilicet quae professus est dum mundo abrenuntiaret. Horum porro trium modorum exempla in divina Scriptura abscondita reperimus. Nam Giezi quod pecunias quas ante non habuerat concupivisset, privatus est prophetiae gratia, quam volebat illi magister ejus haereditatis loco relinquere; et pro benedictione, per prophetae maledictum aeternam possedit lepram (IV Reg. V). Judas vero cum vellet pecunias [Col. 0884A] resumere quas, ante ut Dominum sequeretur, abjecerat, non solum cum ad Domini proditionem animum appulisset, ex choro Apostolorum extrusus est, sed ipsam carnalem vitam violenta morte terminavit (Matth. XXVII, 5). Ananias et Sapphira, cum quaedam ex iis quae Domino consecrarant reservassent, apostolico ore mortis poenam luunt (Act. V). Magnus autem ille Moyses in Deuteronomio mysticum dat praeceptum iis qui mundo renuntiaturi sunt, et quodam diffidentiae metu terrenis adhuc inhaerent: Si quis homo timidus sit et corde pavidus, is non prodibit ad bellum: abeat domum ibique molliter degat, ne forte pavorem incutiat cordibus fratrum suorum (Deut. XX, 8). Estne quidpiam hoc testimonio securius atque liquidius? Nonne iis verbis ediscimus qui mundo [Col. 0884B] renuntiamus, nobis perfecte renuntiandum atque ita ad bellum procedendum esse, ne forte ex molli et corrupto initio alios ab evangelica perfectione avertamus? Quandoquidem vero illud probe in Scriptura dictum, Beatius est dare quam accipere (Act. XX, 35), male quidam interpretantur, vimque litterae faciunt, atque ad propriam fraudem et ad pecuniae concupiscentiam dicti sententiam detorquent, necnon Domini doctrinam, quae sic habet: Si vis perfectus esse, vende omnia quae habes et da pauperibus, et habebis thesaurum in coelo, et veni, sequere me (Matth. XIX, 21); et judicant divitiarum facultatem paupertate feliciorem esse, seque ex hujusmodi abundantia posse indigentibus largiri; sciant hujusmodi homines se nondum mundo renuntiasse, neque ambulare in monastica [Col. 0884C] perfectione, quamdiu erubescunt pro Christo gloriosam cum Apostolo assumere paupertatem, atque ex opere manuum sibi egenisque subvenire. Quod si desiderent monasticam opere complere promissionem, et cum Apostolo gloriam accipere, distributis veteribus divitiis in fame, siti et nuditate, cum Paulo decertent bonum certamen (II Tim. IV, 7). Nam si ad perfectionem, necessariam reputasset ipse Apostolus veterum divitiarum possessionem, priorem suam dignitatem minime despexisset: se quippe illustrem et civem fuisse Romanum testatur (Act. XXII, 25). Qui autem Jerosolymae domos vendebant et praedia sua, et ad pedes apostolorum deponebant (Act. IV, 35), nequaquam illud egissent, si nossent, aestimare apostolos felicius esse pecuniis suis ali [Col. 0884D] quam labore proprio et manuum opere. Liquidius autem eam rem docet Apostolus in sua ad Romanos Epistola: Nunc autem proficiscar in Jerusalem, ministrare sanctis. Probaverunt enim Macedonia et Achaia, collationem aliquam facere in pauperes sanctorum, qui sunt in Jerusalem (Rom. XV, 25). Ipse autem vinctus plerumque et in carceribus, itinerisque incommodis subditus, atque eo impeditus, ne uti solebat, propriis manibus necessaria sibi pararet, ea se accepisse docet ab iis qui e Macedonia erant fratribus, quique se convenerant, aiens: Nam quod mihi deerat suppleverunt fratres qui venerunt a Macedonia (II Cor. XI, 9). Et ad Philippenses: Quod in principio Evangelii cum nulla Ecclesia communicavi in [Col. 0885A] ratione dati aut accepti, nisi vobiscum solis: quia et Thessalonicae semel et bis in usum mihi fuistis (Philipp. IV, 15). Sint itaque avari, juxta suam sententiam, Apostolo beatiores; quandoquidem ipsis ex propria substantia, quae sibi necessaria sunt, suppeditantur. Sed nemo nisi in extremam deciderit amentiam, id proferre ausus fuerit. Si volumus itaque evangelicum et apostolicum sequi praeceptum, atque universam supra apostolos ab initio fundatam Ecclesiam, ne opinionibus nostris obtemperemus, nec ea quae probe dicta sunt perperam intelligamus, ac repudiato tepido illo atque incredulo animi affectu, accuratum Evangelii studium assequamur. Ea quippe ratione valebimus sanctorum Patrum subsequi vestigia, atque a coenobii scientia et instituto numquam abscedere, [Col. 0885B] itemque revera huic mundo renuntiare. Operae autem pretium fuerit hoc loco sanctorum Patrum dicta memorare. Fertur itaque sancti Basilii episcopi Caesareae Cappadociae sermo ad quemdam senatorium virum, qui itepide mundo abrenuntiavit, et qui ex pecuniis suis quidpiam reservavit, dictum ejusmodi: Et senatorium perdidisti, et monachum non fecisti. Oportet igitur omni cura ex nostra exscindere anima radicem ac principium malorum omnium, avaritiam scilicet: compertissimum habentes, manente radice, ramos pullulare, difficileque esse virtutem exercere, nisi in coenobio degamus, in ipso enim etiam de necessariis rebus nihil curamus. Ananiae et Sapphirae damnationem (Act. V) prae oculis habentes, horreamus de antiquis facultatibus [Col. 0885C] quidpiam nobis reservare. Similiter Giezi exemplum (IV Reg. V) pertimescamus, qui avaritiae causa aeternae leprae traditus est. Caveamus ne nobis hujusce vitae pecunias accumulemus, quas ne in hoc quidem mundo possedimus. Timeamus itidem, Judam laqueo pereuntem nobiscum reputantes, ne quidpiam servemus ex iis omnibus quibus cum contemptu renuntiavimus. Ad haec omnia prae oculis semper habentes mortis incertam horam, caveamus ne, qua hora non putamus veniat Dominus, conscientiamque nostram inveniat avaritia maculatam, dicatque nobis illud quod diviti illi in Evangelio dictum est: Stulte, hac nocte a te repetunt animam tuam, quae autem parasti cujus erunt (Luc. XII, 20)?

4. (Cass. Inst. l. VIII, c. 1 et seqq.) Quartum nobis [Col. 0885D] est certamen adversus spiritum iracundiae, ut cum Deo mortiferum hujus venenum ex intimo animae nostrae exscindamus. Eo enim intra cor nostrum reposito, ac tenebrosis tumultibus oculum mentis excaecante, nullam eorum quae consentanea nobis sunt discretionem habere valemus, neque spiritualis cognitionis comprehensionem invenire, nec verae vitae participes effici, nec mens nostra divinae ac verae lucis capax erit. Nam, Turbatus est, ait, a furore oculus meus (Psalm. VI, 8). Neque sapientiae participes erimus, etiamsi nobis ipsis sapientes videamur, cum scriptum sit: Furor in sinu insipientium habitabit; sed neque salutares discretionis radios consequi possumus, etsi ab hominibus perquam sapientes existimemur, [Col. 0886A] scriptum quippe est: Ira etiam prudentes disperdit; neque justitiae gubernacula vigilanti corde retinere valemus cum scriptum sit: Ira viri justitiam Dei non operatur (Jacob. I, 20); neque omnium ore celebratam modestiam decentiamque obtinere possumus: quandoquidem scriptum est: Vir iracundus modestus non est (Prov. XI, 25). Qui voluerit ergo ad perfectionem attingere, qui exoptat spirituale certamen legitime obire, ob omni delicto irae furorisve alienus sit, audiatque quid praecipiat Vas illud electionis: Omnis amaritudo et ira et indignatio, et clamor, et blasphemia tollatur a vobis cum omni malitia (Ephes. IV, 31). Cum ait autem omnem, nullam nobis indignationis occasionem, vel quasi necessariam, vel quasi consentaneam reliquit. Qui igitur [Col. 0886B] errantem fratrem corripere aut castigationem ipsi inferre voluerit, studeat se commotionis perturbationisque expertem custodire; ne dum alium vult curare, morbum sibi trahat neve dicatur ei evangelicum illud: Medice, cura teipsum (Luc. IV, 23); ac rursum: Quid tu vides festucam in oculo fratris tui, trabem autem in oculo tuo non intelligis? aut quomodo dices fratri tuo: Sine, ejiciam festucam ex oculo tuo, qui trabem in proprio oculo habes operientem illum (Marc. VII, 23)? Qualibet enim de causa, irae motus effervescat, mentis oculos excaecat, neque sinit hominem respicere Solem justitiae. Quemadmodum enim qui oculis imponit aurea et plumbea metalla, aeque impedit videndi facultatem, nec aurei metalli pretium aliquam facit caecitatis differentiam, ita ex qualibet [Col. 0886C] causa irae commotio accendatur, animae videndi facultatem obtenebrat. Tunc solum juxta naturam indignatione utimur, cum adversus vitiosas et voluptarias cogitationes eam movemus. Id quippe nos propheta David docet cum ait: Irascimini et nolite peccare (Psalm. IV, 5); id est, adversus proprias passiones iram movete, nec non adversus pravas cogitationes, neque agendo quae vobis suggeruntur ab illis, peccetis: quam plane interpretationem declarat, quod sequitur: Quae dicitis, inquit, in cordibus vestris, in cubilibus vestris compungimini (Ibid.); id est, cum ascenderint pravae cogitationes in cor vestrum, ejicite illas, concitantes adversus eas iram vestram; postquam vero ejectae fuerint, quasi in lecto seu quiete, tum compungimini ad poenitentiam. His porro [Col. 0886D] consonat beatus Paulus, qui hujusce dicti testimonio est usus, atque illud adjecit: Sol non occidat super iracundiam vestram, nolite dare locum diabolo (Ephes. IV, 26); id est, ne pravis cogitationibus consentiendo, Solem justitiae Christum irritantes, efficiatis ut occidat in cordibus vestris; ut ne ejus discessu locum in vobis inveniat diabolus. De isto Sole ait Deus per prophetam: Timentibus nomen meum orietur Sol justitiae, et medicina erit in alis ejus (Malach. IV, 2). Quod si dictum illud (Apostoli) ad litteram accipiamus, ne quidem ad occasum usque solis conceditur nobis ut iram servemus. Quid igitur de illis dicemus qui feritate atque insania vitiati affectus, non ad usque solis hujusce occasum tantummodo servant iram, sed etiam [Col. 0887A] ad multos dies producunt eam, a mutuo colloquio abstinentes: neque verbis ulterius iracundiam exprimunt suam, sed silentio ad invicem servato, virus memoriae injuriarum ad suam perniciem accendunt: ignorantes non modo a peccato quod opere perpetratur abstinendum esse, sed etiam ab eo quod in mente concipitur; ne tenebris recordationis injuriarum obscurata mens, excidat a lumine cognitionis ac discretionis, atque privetur sancti Spiritus habitatione. Quamobrem jubet Dominus in Evangeliis relinqui munus super altare, et reconciliari fratri (Matth. V, 4): quod fieri nequeat acceptum munus esse, nobis ira ac injuriarum memoria occupatis. Apostolus vero cum ait, sine intermissione orandum esse, in omnique loco elevandas esse sanctas manus [Col. 0887B] (I Thess. V, 17), absque ira, etiamsi in sola cogitatione sit, id agendum esse docet. Restat igitur ut vel numquam oremus, atque ita obnoxii simus apostolico praecepto, aut si praecepta servare curemus, ut absque ira et recordatione injuriarum illud agamus. At quandoquidem plerumque contingit ut, contristatis aut perturbatis fratribus, nos rem contemnamus atque dicamus non nos in causa esse quod illi contristentur; animarum medicus, ut irae occasiones radicitus evellat ex corde nostro, non modo, si nos contristati et irati simus in fratrem nostrum, jubet ut munus relinquamus, et reconciliemur ipsi (Matth. V, 4); sed etiamsi ipse in nos jure an injuria irascatur, ut excusatione nostra iram ejus sedemus, et tunc munus offeramus. Sed quid diutius evangelicis et [Col. 0887C] apostolicis praeceptis immoremur, cum ex veteri item lege liceat hoc ediscere: quae tametsi ex illa severitate deflectere ac sese attemperare videtur, ita habet: Ne oderis fratrem tuum in corde tuo (Levit. XIX, 17): ac rursum: Viae eorum qui injuriarum memoriam tenent, ad mortem (Prov. XII, 25). Hoc enim loco non modo eam quae in opus prorumpit, sed eam item quae mente retinetur iram, vetat atque ulciscitur. Quamobrem oportet divinis legibus inhaerentes, totis viribus contra spiritum irae decertare, et contra morbum illum intra nos situm: neque contra homines iram concitare, ac ideo solitudinem et segregationem consectari; quo scilicet nemine ibi praesente qui nos concitet ad iram, virtus aequanimitatis facile in solitudine exerceatur: nam tum ex superbia, tum quod [Col. 0887D] nolimus nos ipsos incusare, nostraeque segnitiei irae causas ascribere, efficitur ut exoptemus a fratribus segregari. Quamdiu itaque imbecillitatis nostrae causas aliis imputamus, impossibile est nos ad perfectionem aequanimitatis attingere. Summa quippe emendationis nostrae, non ex proximi erga nos aequanimitate obtinetur, sed ex nostra erga proximum longanimitate ac injuriarum oblivione. Cum autem aequanimitatis certamen fugientes eremum petimus et solitudinem, quascumque illuc nondum curatas sedatasque passiones afferimus, occultas eas, non deletas esse putemus. Enimvero eremus atque secessus iis qui nondum passionibus liberi sunt, non reservare modo imperfectiones, sed eas occultare quoque novit. Neque [Col. 0888A] iis sentire concedit quibus sint passionibus obnoxii; quinimmo iis quas suggerit phantasiis suadet ipsis quod aequanimitatem, quod humilitatem sint assecuti, donec adest nemo qui concitet et probet ipsos; cum accidit autem occasio qua concitentur et exerceantur, reconditae statim ac pridem occultae passiones, ceu effrenes equi ex stabulis erumpentes, ac longa quiete et otiositate perpasti, vehementius efferatiusque equitem in perniciem conjiciunt. Passiones quippe in otio neque excitatae ab hominibus magis efferantur in nobis: ipsamque patientiae et aequanimitatis umbram, quam phantasia tantum et opinione tenemus, si fratribus nos immisceamus, per solitudinis otium, ob negligentiam exercitandi amittimus. Quemadmodum enim venenata animalia, in [Col. 0888B] deserto et in cubilibus suis recumbentia, tunc furorem suum demonstrant, cum accedentem quemdam capiunt, ita homines passionibus obnoxii, non virtutis affectu, sed ex deserti loci necessaria conditione quiescentes, tum animae virus evomunt, cum accedentem quempiam et irritantem se apprehenderint. Quamobrem qui mansuetudinis perfectionem exquirunt, par omnino est ut non modo adversum homines non irascantur, sed neque adversus bruta, immo ne adversus inanimata quidem. Memini me cum in eremo degerem, contra calamum iram concepisse, quod ejus modo densitas, modo tenuitas displiceret; contra lignum item, quod exscindere cum vellem, celeriter non possem; rursum contra igniarium silicem, quod, me festinante ignem educere, non statim exsiliret [Col. 0888C] scintilla; ita nimirum grassatur ira, ut ad usque insensibilia et inanimata efferatur. Si cupiamus itaque consequi beatitudinem Christi, non modo iram quae ad opus prorumpit, uti supra dictum est, coercere debemus, sed eam quoque quae mente concipitur. Non enim tantumdem affert utilitatis os continere suum, et furiosum quodquam dictum non proferre, quantum cor purgare ab injuriarum memoria, et pravas non fovere cogitationes. Docet enim evangelica doctrina excisas oportere peccatorum radices potius quam ramos. Excisa quippe a corde irae radice, nullum odium, nulla invidia ad opus usque deducetur: nam qui odit fratrem suum homicida est, nimirum quoad affectum odii occidit cum. Occisum autem videt illum Deus: cujus sanguinem, non gladio [Col. 0888D] effusum vident homines, sed ex affectu odii ille occisus fuit. Deus itaque non modo pro operibus, sed etiam pro cogitationibus et proposito unicuique coronas aut supplicia retribuet, quemadmodum ipse per prophetam ait: Ego venio collectum opera, cogitationes et meditationes eorum. Ac rursum Apostolus ait: Inter se invicem cogitationibus accusantibus, aut etiam defendentibus, in die cum judicabit Deus occulta hominum (Rom. II, 15). Ipse autem Dominus docens oportere nos omnem iracundiam deponere, ait in Evangeliis: Quod quicumque irascitur fratri suo, reus erit judicio (Matth. V, 22). Ita enim habent accurata exemplaria: nam illa vox, temere, adjectitia est: quod palam est ex praecedenti Scripturae clausula. [Col. 0889A] Scopus namque Domini vult nos radicem ac scintillam irae prorsus abscindere, ac ne minimam irae occasionem intra nos servare; ut ne scilicet si ex consentanea ratione iram concitemus, demum in bruti animi furorem incidamus. Hujusce porro morbi haec est perfecta medela, ut scilicet persuasum habeamus nobis neque justa neque injusta de causa licere indignationem concitare nostram. Nam si spiritus irae mentem obscuret nobis, neque lux discretionis, neque recti consilii justitiaeque gubernaculum in nobis reperietur; neque spiritu irae dominante fieri potest ut anima nostra templum sancti Spiritus efficiatur. Demum oportet ut incertam mortis horam prae oculis habentes, custodiamus nos ab ira, ac sciamus neque ascesin, neque temperantiam, neque abdicationem [Col. 0889B] rei omnis materialis, neque jejunia et vigilias, utilitati nobis fore, si ira atque odio correpti, rei simus judicio. Quo utinam liberemur, gratia Domini nostri Jesu Christi, cui gloria in saecula saeculorum.

5. (Cass. Inst. l. IX, c. 1 et seqq.) Quintum nobis est certamen adversus spiritum tristitiae, qui animam obscurat nostram ut nulli possit spirituali contemplationi vacare, cohibetque illam ab omni bono opere. Cum enim pravus ille spiritus animam apprehenderit totamque obscuraverit, non preces cum alacritate fundere concedit, non in sacrarum lectionum capienda utilitate vacare, non fratribus mansuetum et commodum esse sinit: odium omnis circa opera studii, ipsiusque vitae professionis suggerit. Dum omnia denique salutaria animae consilia confundit [Col. 0889C] tristitia, ejusque firmitatem ac perseverantiam solvit, quasi stultam illam et attonitam efficit, ac demum eam desperationis cogitatione illigat. Quapropter unus nobis sit scopus, spirituale certamen certare, spiritus nequitiae cum Deo vincere, et omni custodia cor nostrum servare a spiritu tristitiae (Prov. IV, 23). Quemadmodum enim tinea vestimentum, et vermis lignum, ita tristitia corrodit hominis animam, dum suadet illi ut ab omni probo consortio declinet, neque concedit illi ut a veris amicis consilium accipiat, nec ut mitem et pacificam responsionem det ipsis; sed animam conturbat totam tristitia, et incuria replet; atque demum suadet ut fugiat ab hominibus, quasi sibi in causa fuerint perturbationis; neque sinit eam agnoscere, non exterius, sed interius [Col. 0889D] aegritudinem esse sitam, quae tunc apparet, cum ingruentes tentationes experimento illam palam faciunt. Numquam enim homo laedetur ab alio, nisi intus situm habeat morbum, scilicet passionum causas: quae causa est quod omnium opifex et animarum medicus Deus, qui solus probe et accurate animae vulnera novit, non hominum consortia relinquere praecipiat, sed malitiae causas in nobis exscindere, gnarus causam sanitatis animae, non in separatione ab hominibus obtineri, sed in conversatione cum hominibus et in exercitatione. Cum itaque ob consentaneas quasdam occasiones fratres relinquimus, nequaquam tristitiae occasiones praecidimus, sed solum commutavimus eas, morbo scilicet intus posito eas [Col. 0890A] pro rerum conditione movente. Quapropter contra interiores passiones, totum nobis sit bellum. Iis enim Dei auxilio ejectis, non dico cum hominibus, sed cum feris etiam facile degemus, juxta illud beati Jobi dictum: Immanes ferae pacem tecum habebunt (Job. V, 23). In primis igitur pugnandum contra spiritum tristitiae, qui animam conjicit in desperationem; ut (malum) illud ex corde nostro pellamus. Illud enim non sivit Cainum post fratris caedem poenitere, neque Judam post Domini proditionem. Eam solam habeamus tristitiam quae poenitentiam peccatorum respicit, cum bona spe conjunctam, et quae coelestium bonorum possessionem conciliat; de qua dixit Apostolus: Quae secundum Deum tristitia est (II Cor. VII, 10) . . . . . . . . Ea itaque tristitia quae poenitentiae spe [Col. 0890B] alit animam, gaudio commixta est: quare alacrem et ad omne bonum opus obsequentem reddit hominem, accessu quoque facilem et humilem.


Hic deest unum folium, scilicet quod superest adversus tristitiae spiritum, et initium eorum quae dicuntur de torporis spiritu.

6. (Cass. Inst. l. X, c. 13 et seqq.) . . . . . Panem manducent. Audiamus quam sapienter nobis ostendat Apostolus torporis hujusce causas. Inquietos quippe vocat (II Thess. III, 6) eos qui non operantur: hac una voce multam declarans malitiam. Qui enim otiosus est, verbis quoque temerarius existit, promptusque ad conviciandum, ac demum ad quietam vitam agendam ineptus, et torporis servus. Praecipit itaque ut subtrahamus, id est, segregemus nos ab illo, quasi [Col. 0890C] a pestifero morbo. Deinde quid ait: Et non secundum traditionem quam acceperunt a nobis (II Thess. III, 6), ac per hoc dictum ostendit eos esse superbos, contemptores, et apostolicarum traditionum violatores. Ac rursum: Neque gratis panem, ait, manducavimus ab aliquo, sed in labore et in fatigatione, nocte et die operantes, ne quem vestrum gravaremus (Ibid., 8). Doctor ille Gentium, Evangelii praeco, qui sublatus est usque ad tertium coelum (II Cor. XII, 2), qui ait jussisse Dominum ut eos qui Evangelium annuntiant, ex Evangelio vivant (I Cor. IX, 14), in labore nocte et die operabatur, ne quem gravaret. Quid igitur nos agemus qui prae torpore opus aversamur, corporalemque perquirimus quietem; quibus nec Evangelii praedicatio, neque Ecclesiarum cura commissa est, [Col. 0890D] sed solius animae propriae sollicitudo incumbit. Deinde clarius ostendens quantum ex otio damni accedat, subjungit: Nihil operantes, sed curiose agentes (II Thess. III, 11); ex otio inordinatio, ex inordinatione omnis malitia exoritur. Deinde huic remedium praeparans ait: Iis autem qui ejusmodi sunt denuntiamus, et hortamur, ut cum silentio operantes suum panem manducent (Ibid., 12), atque cum magna increpatione subjicit: Si quis non vult operari, nec manducet (Ibid., 10). Hisce apostolicis praeceptis sancti patres Aegyptii eruditi, ne minimo quidem tempore concedunt otiosos esse monachos, maxime juniores, gnari se per patientiam operis, torporem eliminare, suumque sibi alimentum comparare, atque [Col. 0891A] egentibus auxilio esse. Non modo enim pro suis necessitatibus operantur, sed peregrinis etiam, pauperibus, carceri traditis, omnibusque egenis necessaria ex suo opere suppeditant: creduntque officium hujusmodi sacrificium esse Deo acceptum. Hoc item aiunt Patres, eum qui operatur, cum uno daemone pugnare, ac plerumque ab illo tribulari; otiosum autem infinitis daemonibus esse captivum. Operae autem pretium fuerit dictum memorare abbatis Moysis, inter Patres spectatissimi, quod ad me locutus est. Me quippe brevi tempore sedentem in eremo, torpor afflixit, atque accedens ad illum, sic alloquor: Torpore graviter afflictus, atque admodum infirmatus, non prius eo liberatus sum quam abirem et abbatem Paulum convenirem. Respondit mihi abbas Moyses: [Col. 0891B] Perspectum habe teipsum minime ab eo hactenus liberasse, immo potius dedititium te atque servum ei tradidisse. Scito igitur gravius te, utpote desertorem, ab eo debellandum esse, nisi deinceps per patientiam, orationem et opus manuum, eum oppugnare studueris.

7. (Cass. Inst. lib. XI, c. 1 et seqq.) Septimum nobis est certamen adversus spiritum inanis gloriae, multiformem illam ac tenuissimam passionem, quae ne ab eo quidem qui tentatur comprehenditur. Caeterarum quippe passionum irruptiones, apertiores sunt, atque facilius cum iis pugnatur: anima quippe, cum bellum agnoscit, repugnando et orando superat. At inanis gloriae malitia multiformis cum sit, uti supra dictum est, expugnatu difficilis est. In omni quippe hominis [Col. 0891C] studio praesens se sistit, in habitu scilicet, forma, gressu, sermone, vigiliis, jejuniis, in oratione, lectione, quiete, in aequanimitate. Iis enim omnibus conatur militem Christi confodere. Quem enim vestimentorum sumptuositate decipere nequit, et ad vanam gloriam deflectere, eum vestimenti vilitate tentat. Et quem non potuit honore, eum dedecoris patientia ad insipientiam usque inflat; quem scientia ad vanam gloriam deducere nequivit, eum ex silentio, quasi quietum hominem, decipere conatur; quem ciborum lautitia ad mollitiem trahere non valuit, eum jejunio ad laudum cupiditatem deducit. Demum opus omne, omne studium, belli occasionem huic daemoni praebet. Ad haec qui ab illo oppugnatur, nonnumquam sibi sacri ordinis gradus confingit. [Col. 0891D] Memini cujusdam senis, qui, cum in Scete degerem, cellulam adiit cujusdam fratris visitandi causa, et ut januae cellae appropinquavit, ipsum audivit intus loquentem; et cum putaret senex quidpiam illum ex Scriptura repetere, stetit auscultaturus, atque sensit illum ex inani gloria insanire, ac sese diaconum ordinare, catechumenisque dimissionem tribuere. Id cum audisset senex, demum aperta janua introivit, cui frater occurrens de more salutavit eum, rogavitque an diu ad januam stetisset. Tum senex placide respondit illi: Mox inquit, adveni, cum tu catechumenis dimissionem tribuebas. His frater auditis, procidit ad senis pedes, ut precibus postularet sibi erroris hujuscemodi liberationem. Hujusce rei memini, [Col. 0892A] ut ostenderem in quantam insipientiam hic daemon conjiciat hominem. Qui vult itaque perfecte certare, et justitiae corona redimiri, omnibus satagat modis multiformem hanc superare feram, prae oculis semper habens dictum illud sancti Davidis: Dominus dissipavit ossa eorum qui hominibus placent (Psal. LII, 6); nihilque agat intuitu laudum humanarum, sed mercedem quaerat a Deo, ac cogitationes propriae laudis, cor suum invadentes semper abjiciat: sese in conspectu Dei despiciat. Hoc siquidem pacto poterit, Deo juvante, liberari ab inanis gloriae daemone, gratia Domini nostri Jesu, cui gloria in saecula. Amen.

8. (Cass. Inst. l. XII, c. 1 et seqq.) Octavum nobis est certamen adversus spiritum superbiae, quod est gravius acriusque caeteris omnibus, quo perfecti [Col. 0892B] maxime oppugnantur, quique eos qui fere ad virtutum fastigium pervenere, subvertere conatur; ac morbi pestiferi instar non partem corporis, sed totum perdit. Et aliae quidem singulae passiones, tametsi animam turbant, quia tamen cum una tantum virtute sibi opposita pugnant, atque eam superare nituntur, ex parte solum animam obscurant atque conturbant; superbiae autem passio totam tenebris offundit, et ad extremam deducit ruinam. Utque liquidius quod dictum est excogitemus, hac ratione rem speculemur. Gulae vitium abstinentiam corrumpere satagit, fornicatio continentiam, avaritia paupertatem, indignatio mansuetudinem, ac reliquae species malitiae, contrarias sibi virtutes; at superbiae malitia cum miserae animae dominatur, haud secus [Col. 0892C] agit quam truculentissimus quidam tyrannus, qui ampla et excelsa capta urbe, totam diruit et a fundamentis evertit. Cujus rei testis est angelus qui ex coelo propter superbiam cecidit; qui a Deo creatus et omni virtute ac sapientia ornatus, non Dei gratiae haec ascribere voluit, sed propriae naturae; unde se Deo aequalem esse putavit: quam ejus cogitationem arguens propheta dicit: Dixisti in corde tuo: Sedebo in monte excelso, ponam thronum meum supra nubes et similis ero Altissimo (Isai. XIV, 13). Tu vero homo, et non Deus (Id., XXXI, 3). Aliusque propheta ait: Quid gloriaris in malitia qui potens es? et paucis interjectis: Dilexisti omnia verba demersionis, linguam dolosam. Propterea Deus destruet te in finem, evellet te et transferet te de tabernaculo tuo, et radicem tuam de [Col. 0892D] terra viventium. Videbunt justi et timebunt, et super eum ridebunt et dicent: Ecce homo qui non posuit Deum adjutorem suum, et praevaluit in vanitate sua (Psalm. LI). Haec cum sciamus, timeamus, et omni custodia servemus cor nostrum (Prov. IV, 23) a lethifero spiritu superbiae, nobis ipsis haec Apostoli recitantes, quando virtutis cujuspiam opus perfecerimus: Non ego autem, sed gratia Dei quae mecum est (I Cor. XV, 10); et quod a Domino dictum est: Sine me nihil potestis facere (Joan. XV, 5): et quod a propheta dictum est: Nisi Dominus aedificaverit domum, in vanum laboraverunt qui aedificant eam (Psal. CXXVI, 1); iterumque: Non volentis, neque currentis, sed miserentis est Dei (Rom. IX, 16). Nam etiamsi quis alacritate [Col. 0893A] fervens, ac proposito studiosus fuerit, sed carne illigatus et sanguine, non poterit ad perfectionem pervenire, nisi ad haec omnia in misericordia et in gratia Christi speraverit: nam, juxta divinum Jacobum: Omne datum bonum, et omne donum perfectum desursum est, descendens a Patre luminum (Jacob. I, 17). Et Paulus ait: Quid enim habes quod non accepisti? Si autem accepisti, quid gloriaris quasi non acceperis (I Cor. IV, 7)? Sed de alienis donis quasi de tuis extolleris. Quod autem nobis gratia et misericordia [Col. 0894A] Dei salus accedat, testis est latro ille qui non in virtutis praemium regnum coelorum adeptus est, sed gratia et misericordia Dei (Luc. XXIII, 43). Haec cum probe nossent patres nostri, una omnes sententia tradiderunt non posse nos firmum ad virtutis perfectionem jacere fundamentum, nisi per humilitatem quae a fide, mansuetudine et perfecta paupertate procedit; quibus perfecta charitas obtinetur gratia Domini nostri Jesu Christi, cum quo Patri gloria, cum sancto Spiritu in saecula. Amen.



APPENDIX AD OPERA S. EUCHERII CONTINENS SCRIPTA VEL DUBIE VEL FALSO S. PATRI ATTRIBUTA




[Col. 0893]
COMMENTARII IN GENESIM IN TRES LIBROS DISTRIBUTI. (C,G,S)*



LIBER PRIMUS.

[Col. 0893B] Verentes multiplicia congerere, ne stomachus legentium saturatus non solum oblata renuat, sed et ingesta rejiciat, priusquam de mundi principio sit loquendum, dicendum est contra eos qui ore sacrilego de Deo disputare nituntur, dicentes: Quare fecit Deus coelum et terram? Quid faciebat Deus antequam coelum et terram faceret? Cur nova voluntas in Deo, ut conderet mundum, exorta est? Sed respondendum est illis: Nova voluntas in Deo exorta non est: quia etsi in re mundus non erat, in aeterna tamen voluntate semper erat; ergo frustra dicitur: Cur, per tanta retro tempora Deo vacante, nova mundum faciendi orta fuisset cogitatio, quando in suo aeterno semper manet consilio mundi constructio; nec tempus ante principium, sed aeternitas fuit; tempus enim a substitutione creaturae, non creatura coepit a tempore.

(Cap. I.---Vers. 1.) In principio fecit Deus. Hic sensus duobus modis sine offensione accipitur: id est, aut primum omnium fecit; aut in principio, quod est Sapientia, id est, in Verbo suo fecit; ipse [Col. 0893C] est enim Filius, per quem facta sunt omnia (Joan., I); ipse principium, in quo facta sunt omnia.

(Ibid.) Coelum et terram. Si primo omnium factum est coelum et terra, angeli postmodum facti sunt; si angeli ante facti sunt, non primo omnium fecit Deus coelum et terram. Coeli nomine quidam coelestem, id est, angelicam creaturam creatam aestimant, ad cujus comparationem coelum hoc corporeum terra nuncupatur. Terrae autem nomine materiam illam informem insinuat, ex qua hoc visibile coelum et terra, et universa moles hujus mundi formata est, de qua scribitur: Qui fecisti mundum de informi materia. Sed materia facta est ex nihilo, mundi autem species, de informi materia, quae coeli et terrae nomine appellata est: non quia jam hoc erat, sed quia jam hoc inde esse poterat. Primo igitur voluit coelum et terram velut quamdam spiritualem corporalemque materiam dicere, et sic, quemadmodum sigillatim [Col. 0894B] facta sunt, ordinem texere. Creatura coeli et terrae quo modo historialiter ab exordio principii condita sit, legimus; sed qualiter in Ecclesia spiritaliter a doctoribus accipiatur, intelligamus. In principio fecit Deus coelum et terram. Principium Christus est, sicut ipse ait in Evang.: Ego principium, qui et loquor vobis (Idem, VIII). In hoc igitur principio fecit Deus coelum, id est, spiritales, qui coelestia meditantur et quaerunt. In ipso fecit et carnales, qui terrenum hominem necdum deposuerunt.

(Vers. 2.) Terra autem erat inanis et vacua. Id est, adhuc informis erat ipsa materia: quia necdum ex ea coelum et terra, necdum omnia formata erant, quae formari restabant: haec enim materia, ex nihilo facta, praecessit tamen res ex se factas, non quidem aeternitate vel tempore, sicut praecedit lignum arcam; sed sola origine, sicut, praecedit vox verbum, vel sonus cantum: nam qui vivit in aeternum, creavit omnia simul. Terra carnis nostrae inanis erat et vacua, priusquam doctrinae acciperet formam. Et tenebrae [Col. 0894C] erant super faciem abyssi. Haec tenebrosa abyssus ipsam adhuc informis materiae obscuritatem designat, quia nondum ulla species videri aut tractari poterat. Abyssus namque immensa aquarum profunditas appellatur, quia delictorum caecitas et ignorantia, profunda obscuritas corda nostra tegebat. Et spiritus Dei ferebatur super aquas. Etiam aquarum nomine ipsam illam informem materiam demonstrat, quae subjacebat ad voluntatem Creatoris ad confirmanda in suis generibus omnia: nam sive terram inanem dicas, sive abyssum tenebrosam, sive aquam, diversa quidem nomina, sed una eademque materia. Idcirco terra inanis et vacua, quia nondum erat universitate creaturarum completa. Pro eo abyssus tenebrosa, quia speciem luminis nondum habebat. Pro eo aqua vocata, quia sive caro, sive omnia, quae gignuntur, humida sunt, et ex humore concreta sunt. Nam et hoc coelum corporeum, quod firmamentum vocatur, [Col. 0895A] secunda die post conditionem lucis factum est; et haec terra tunc accepit formam, quando abyssus distincta est. Ipsae quoque aquae tunc speciem sumpserunt, quando in unum sub firmamento collectae sunt; ac per hoc non illud coelum hoc corporeum coelum, sed spiritualis intelligenda est creatio angelorum; nec illa terra vel abyssus, haec visibilia elementa; sed illud intelligendum est, informis et obscura mundi materia. Et tenebrae erant super faciem abyssi. Quidam dicere solent: Unde erant tenebrae antequam fieret lux? Quis eas fecerat? Aut si nemo fecerat, aeternae sunt. Quibus respondetur: Non quia aliquid sunt tenebrae, sed ipsa lucis absentia hoc nomen accepit: sicut enim silentium nihil est, sed ubi vox non est, silentium dicitur: sic tenebrae nihil sunt, sed ubi lux non est, tenebrae dicuntur. Et Spiritus Dei ferebatur super aquas. Spiritus sanctus, Deus est, qui non loco continetur aut distenditur, nec temporum mutationibus subjacet, sed [Col. 0895B] est ubique praesens ac totus. Superferri autem Domini Spiritus aquis dicitur, non pervagatione, sed potestate; non localiter, sed potentialiter; non per spatia locorum sicut terrae sol suffertur, sed per potentiam sublimitatis suae. Deus enim non ex indigentia fecit opera sua, sed ex beneficentia atque omnipotentia: qui nihil indigens omnia creat, et misericors cuncta vivificat, et in plenitudine sancta permanet; non nostris ampliandus laudibus, sed suis innotescendus collaudatur operibus: neque enim horum indiget quae facit. Indiguus quippe atque egenus amor, subjicitur rebus quas diligit: quamobrem non indiguus amor superfertur rebus quas diligit. Ideo dictum est, superferri creaturae Spiritum sanctum, quia non ex indigentia operatus est ipsam creaturam. Pro eo autem quod in nostris codicibus scriptum est, ferebatur, in Hebraeo habetur [Figure: [Hebrew Text] 1Kb] , quod nos appellare possumus, incubabat, sive confovebat, in similitudinem volucris, ova calore animantis. Ex quo intelligimus, non de spiritu mundi dici, ut nonnulli [Col. 0895C] arbitrantur, sed de Spiritu sancto, qui et ipse vivificator omnium a principio dicitur. Sic autem vivificator, quasi conditor et Deus. Emitte enim, ait Scriptura (Ps. CIII), Spiritum tuum, et creabuntur. Notandum quod in ipso exordio coeli et terrae, tota trinitas insinuatur Creatoris: nam Pater, in Dei intelligitur nomine; Filius, in principii; Spiritus vero sanctus, qui superferebatur aquis. Spiritus vero sanctus, qui superferebatur aquis. Spiritus autem Dei super cor nostrum tenebrosum et fluidum, quasi super aquas jam superferebatur, in quo subsistentes requiesceremus, cujusque vivificaremur flatu, et cujus unda ablueretur.

(Vers. 3.) Dixit Deus, Fiat lux. Et facta est lux. Si in die dixit, temporaliter dixit; si temporaliter dixit, per aliquam creaturam dixit; ergo non est prima creatura lux, quia jam erat, per quam diceret, Fiat lux. Vere enim nec in die dixit, nec temporaliter dixit, quia ante omnem creaturam verbum suum genuit. Dictio itaque Dei, verbum Dei est: sed divina [Col. 0895D] Scriptura parvulis congruens, et quodam modo eos lactans, ut proficiant et cibum spiritalem capiant, voluit semper per omnem creaturae formationem dictionem Dei nuncupare: ut, verbi causa, si requiras quo modo facta est lux? audias, In verbo Dei erat, ut fieret. Quo modo factum est coelum? In verbo Dei erat, ut fieret. Et caetera per ordinem, si requiras quo modo facta sunt? In verbo Dei erant, ut fierent. Hoc enim est, Dixit Deus: Fiat lux, dixit, pro fecit, posuit scriptor, ut celeritatem, vel facilitatem operis Dei ostenderet; neque enim corporalibus modis loquitur divina natura: nec quoties dixit, toties verba formavit: unum enim Verbum genuit coaeternum et consubstantivum sibi, in quo omnia ineffabiliter et intemporaliter dixit; talis enim Dei locutio, non temporaliter praeteriens sonus, sed sola dictio est rationis. Dixit Deus, Fiat lux. In hac luce historialiter recapitulatur creatio angelorum, qui pro participatione aeternae lucis, lux et dies nuncupati sunt: [Col. 0896A] quorum unitas, ut ostenderetur, non est dictum, dies primus: sed, dies unus. Exoritur autem quaestio de angelis, quo modo in creatione sex dierum praetermittantur, tamquam non sint in operibus Dei? Opus autem Dei esse angelos hymnus trium puerorum testatur: nam cum praedictum esset, Benedicite, omnia opera Domini Domino (Ps. CII); in exsecutione eorumdem operum, etiam angelos nominavit. Et in Psalmis, cum diceret inter caetera, Laudate Dominum, omnes angeli ejus; subjecit, Quoniam ipse dixit et facta sunt (Ps. CXVI). His ergo exemplis, a Deo angeli facti demonstrantur, sed quo die creati sint nusquam infert. Sed quia in Scriptura sancta legitur dixisse Deum, Quando facta sunt sidera, laudaverunt me omnes angeli mei; jam erant angeli quarto die, quando sidera condita sunt. Ergo nec die tertia facti sunt. In promptu est enim quod die illa terra ab aquis discerpta, pabuli herbam produxit; ergo nec secundo die facti sunt, tunc enim facto firmamento, divisio fuit superiorum atque inferiorum aquarum, nil mirum [Col. 0896B] enim si in operibus sex dierum angeli lucis significatione creati intelliguntur: ante omnem enim creaturam facti sunt, quia prior omnium creata est sapientia; qui propterea dicuntur sapientia, inhaerendo scilicet aeternae sapientiae. Verumtamen numquid et ante tempora facti sunt, quia prior omnium facta est sapientia, prior scilicet omnium, etiam et tempore? Oportebat enim ut creatura inconcusse adhaerens, etsi non suo creatori aequalis, omni saltem creatura prior esset et melior: qui quidem dum sint mutabiles natura, facit tamen eos immutabiles atque incorruptos gratia sempiterna: nam si natura incommutabiles essent, diabolus non utique cecidisset, commutabilitati namque naturae in eis suffragatur contemplatio Creatoris. Inde privatus est apostata angelus, dum fortitudinem suam non a Deo, sed a se voluit constare. Tantae enim gratiae sunt angeli, ut nec ipsorum accessio decessiove fuerit temporum. Duas enim esse res in creaturis constat, quarum vicissitudo [Col. 0896C] temporum comprehendi non valet: primum enim angeli, propter quod incommutabiliter inhaerent Creatori; secundum materia illa informis, quia nec ejus comprehenditur tempus priusquam ex ea omnia ista formarentur quae temporaliter volvuntur. Dixit quoque Deus, Fiat lux. Id est, illuminatio credulitatis appareat. Prima enim die lucem fidei dedit, quia prima est in conversione fides. Unde et istud primum in Dei praeceptis mandatum est, Dominus Deus tuus, Deus unus est (Deut. VI). Propter quam fidem ipse Dominus etiam visibiliter in mundo apparere voluit.

(Vers. 4 seq.) Et vidit Deus lucem, quia bona est. Nam quod subito viderit Deus lucem, quod esset bona, et visio ei contulerit scientiam, cum in nobis omne opus praecedat voluntas nostra, dum cogitamus, quid operari debeamus; non enim ignorans aliquis facit aliquid, dum cogitat qualiter fiant, quae facienda cogitando disposuit: et cum hoc in hominem [Col. 0896D] cadere non possit, ut aliquid ignorans faciat, quanto magis in Deum, qui omnia aeterno et stabili concilio suo facit? Ergo nec discit, sed docet factum in arte faciendum: et nec aliter facta, nec aliter facienda vidit. Eo itaque modo vidit facta, quo viderat facienda. Inde est quod dicit, Vidit Deus quod esset bonum; id est, in ea bonitate placuit ut maneret, in qua placuit ut fieret, quod fecit. Et divisit lucem a tenebris. Divisio lucis a tenebris, boni angeli separati a malis. Et quia ex his quosdam praesciebat per superbiam casuros, per incommutabilitatem praescientiae suae divisit inter bonos et malos. Malos igitur appellans tenebras, bonos appellans lucem, in his dicens, Vidit Deus quia boni sunt; in illis nullatenus dicens, sicut in omnibus operibus Dei, Vidit Deus quia bonum est: ne malum praevaricatorum videretur approbare angelorum. Et divisit lucem a tenebris: tunc jam Deus juxta praescientiae suae gratiam divisit inter lucem et tenebrae, id est, filios Dei et luces a [Col. 0897A] peccatoribus, tamquam a tenebris, justos vocans diem, et illos noctem; nam quia in Ecclesia lucis nomine justi appellentur, audi Apostolum, Fuistis, inquit, aliquando tenebrae, nunc autem lux in Domino (Eph. V). Sequitur, Factum est vespere et mane. Vesperae, conditae creaturae terminus; mane, initium condendae creaturae alterius. Quaerunt aliqui, cum primum vesperum, postea mane Scriptura commemoraverit; ne forte noctem prius quam diem significare videatur: nec advertunt primum quod praemiserit diem, dicendo, Et vocavit Deus diem lucem, et tenebras noctem. Inde est quod vespera finis diei sit, et mane finis noctis. Ergo ut beneficium ante oblatum praerogativae, et primatus nativitatis diei daret, prius finem diei significavit, post quem secutura nox esset. Deinde postea finem noctis adjunxit, dicendo, Factumque est vespere, et mane dies unus. Dies iste unus prior factus, propter concordiam residuorum angelorum sic appellatus est, quorum propter unitatem insinuandam non dies primus, sed dies dictus [Col. 0897B] est unus, et idcirco ipse repetitur semper in exsecutione creaturarum: quia ipse dies, hoc est, natura angelorum, quando creaturam ipsam, quam Deus faciebat, contemplabatur, quodam modo vesperascebat: verumtamen, quia non permanebat in ejus creaturae intuitu, sed laudem ejus ad Deum referens, ipsam melius in divina ratione conspiciebat, tunc continuo quasi mane fiebat; nam si permaneret neglecto Creatore in aspectu creaturae, jam non vespera, sed nox utique fieret. Sequitur, Dixit quoque Deus, Fiat firmamentum. Firmamenti nomine, coelum significavit, pro eo quod fortiter et firme compositum est, maximeque propterea vocatum est firmamentum, propter firmitatem, sive sustentationem, et intransgressibilem terminum superiorum aquarum.

(Vers. 7.) Et fecit Deus firmamentum, divisitque aquas ab aquis, quae erant sub firmamento. Jam qui addidit, Et divisit aquas ab aquis, quaerendum est utrum hunc aerem nebulosum nominet firmamentum, qui [Col. 0897C] dividit aquas superiores nubium ab inferioribus, quae in terris fluunt; nam et ipse aer coelum vocatur, sicut legimus: Volucres coeli (Psal. VIII); dum non de illo superiore dicatur, sed de isto in quo aves volitant. Unde quaeri potest quo modo elementum aquae possit esse supra coelos; aqua enim cedit terrae, et aer cedit aquae, et ignis cedit aeri: unde impossibile videtur ut secundum elementum, quod est aqua, sit supra quartum, quod est ignis. Quo modo et quales sint aquae illae, quas Scriptura dicit supra coelos, esse eas ibidem minime dubitamus quae non locorum sedibus, sed dignitate naturae, videntur supra coelos: sicut enim nubes istae quae ubique sunt feruntur super aerem, quod est tertium elementum; ita fieri posse arbitror ut aquae tenues atque subtiles ferantur super coelum: nam ex hoc pondere elementorum, multi philosophorum resurrectionem carnis illudentes, non posse fieri inquiunt ut homo, qui utique ex terra factus est, sit in coelo. Sed hos veritas convincit, qui facit multa animalia terrena volitare in aere, et [Col. 0897D] aquam esse supra aerem, et ignem, quod est utique quartum elementum, esse in terra. Ergo Dei potentia quae haec facere approbatur, facit ut et homo et aqua sit supra coelum. Aquas vero istas visibiles quidam impie negant factas esse a Deo, pro eo quod in Genesi non commemorantur ubi sint factae, pro eo quod scriptum non est, Dixit Deus fiant aquae. Quibus ita respondendum est: Quia dum dictum est, In principio fecit Deus coelum et terram; illic et aquae intelligendae sunt; uno enim nomine utrumque comprehensum est, tropo metonymico, quasi per ea quae continent id quod continetur: nam ipsius est mare, et ipse fecit illud. Sequitur, Vocavitque Deus firmamentum, coelum (Ps. XCIX). Quid est quod coelum factum dicit, et hoc firmamentum postmodum vocatur? nisi quia natura angelica, quae prius mirabiliter est condita, ne cadere umquam possit, postmodum est mirabilius confirmata. Firmamentum, id est, solidamentum [Col. 0898A] sanctarum Scripturarum. Firmamentum, in Ecclesia Scripturae divinae intelliguntur; sicut scriptum est, Coelum plicabitur sicut liber. Discrevitque super hoc firmamentum aquas, id est, coelestes populos angelorum, qui non opus habent hoc suscipere firmamentum, ut legentes audiant verbum Dei; vident enim eum semper, et diligunt. Sed superposuit ipsum firmamentum legis suae super infirmitatem inferiorum populorum, ut ibi suspicientes, cognoscant qualiter discernant inter carnalia et spiritalia, quasi super aquas superiores et inferiores. Sequitur, Dixit quoque Deus, Congregentur aquae quae sub coelo sunt in locum unum. Si totum aquis plenum erat, quo modo poterant aquae congregari in unum? Sed jam superius dictum est quod super aquam ferebatur Spiritus Dei, unde erat Deus omnia formaturus; nunc vero cum dicitur, Congregentur in locum unum, hoc dicitur ut illa materia incorporalis formaretur in ea specie quam habent istae aquae visibiles; ipsae enim congregatae in unum, ipsa est aquarum [Col. 0898B] formatio harum, quas videmus et tangimus. Appareat arida. Quid hic aliud intelligendum est, nisi ut illa materia accipiat visibilem formam quam nunc terram istam videmus habere? Superius enim quando cognominabatur terra, inanis et vacua, ipsa rerum materia nominabatur, nondum generibus creaturarum completa corporalium: et quod nominabatur aqua, supra quam ferebatur Spiritus Dei, eadem rursus materia nominabatur, nunc vero aqua ista et terra formatur ex illa materia, quae ipsis nominibus appellabatur, antequam formam aquae istae quas nunc videmus acciperent. Et vocavit aridam, terram. Terra ideo vocatur arida, quia sicut ignis calorem, et aqua humorem; ita terra naturaliter habet siccitatem. Congregationes quoque aquarum appellavit maria. Notandum quod omnis aquarum congregatio in Hebraea locutione maria nuncupentur.

(Vers. 10 seqq.) Et vidit Deus quia bona est. Docet bonum esse quod fecit, non discit. Germinet terra herbam virentem, et facientem semen, et lignum pomiferum [Col. 0898C] faciens fructum. Benedixit herbam virentem et lignum pomiferum. Terra arida et fructuosa, per peccatum hominis maledicta, produxit tribulos et spinas. Unde quaestio nascitur: Cum Deus septima die requieverit ab omni opere suo, quo modo haec postmodum condidit nova? quamvis enim propter peccatum hominis haec condita dicantur, nihil tamen postmodum creatum est novum, quia non post peccatum hominis, quasi ad poenam ejus creatum sit aliquod novum, maxime dum in eumdem locum non dicatur: Spinas et tribulos pariat terra; sed, Pariet tibi terra, quasi diceret: incipiet tibi nasci ad laboris exitium quod olim creatum est ad pabulum jumentorum. Herbae autem venenosae, quamquam ad poenam vel exitium mortalium sint creatae, habent tamen ipsae quaedam remedia salubritatum: et quae non praestant escam, medicinam ministrant, et quae noxia sunt usibus hominum, innoxium praebent feris, et avibus pabulum. Juxta genus suum. Ut esset nascentibus [Col. 0898D] singulis virtus seminaria, et secundum genus eorum similia nascerentur, distincta similitudine, sicut origine. Post haec, die tertio, collegit in unum aquas inferiores salsas: hoc est, homines infideles, qui cupiditatum tempestate, et tentationum carnalium fluctibus quatiuntur, et in seipsis, quasi amaritudo, includuntur. Segregavitque ab eis aridam. Populum scilicet fontem fidei sitientem; fixitque dehinc superborum limites, et coercuit eos, ne turbulentis iniquitatum suarum fluctibus, aridam, id est, animam sitientem Deum conturbent: liceatque ei germinare bonorum operum fructus, secundum genus suum. Diligens proximum, in subsidiis necessitatum carnalium, habens in se semen, secundum similitudinem, ut ex sua infirmitate compatiatur, ad subveniendum indigentibus. Producens, et lignum forte robore, et fructiferum, id est, beneficium, ad cripiendum eum qui injuriam patitur, de manu potentis; [Col. 0899A] et praebendo protectionis speciem umbraculo valido, robore justi judicii. Sequitur, Dixit autem Deus: Fiant luminaria in firmamento coeli. Si quarto die facta sunt luminaria, quo modo tres dies jam ante fuerunt? Nisi ut intelligamus in ipsa hora temporis ipsas operum distinctiones ita appellatas: vesperum, propter transactionem consummati operis; mane, propter inchoationem futuri diei; in similitudinem humanorum operum, quod plerique mane incipiunt, et in vesperum desinunt. Et dividant diem ac noctem. Quasi diceret: Sic dividant inter diem et noctem, ut soli dies detur, nox vero lunae et aetheribus caeteris. Et sint in signa et tempora, in dies et annos. In signa scilicet quemadmodum ex sole et luna aliqua signa colliguntur, juxta quod et Dominus ait: Erunt signa in sole, et luna, et in stellis. Per quod significaretur tempus futurae consummationis. Signa, pro eo quod aliquid significant futurum, vel quod articuli temporum per siderum cursus notantur. Non autem ea signa quibus nonnulli tentaverunt nativitates exprimere [Col. 0899B] hominum, et qualitates. Et addidit: Ut sint in signa et tempora, scilicet ut tempora distinguantur in vicibus mutationum, hiemis, verni, aestatis, autumni. In istis igitur temporibus aut velocior est transitus solis, aut tardior, aut aequalis; alia enim praestringit radiis suis, alia inflammat caloribus, alia temperie fovet. In signa, et in dies. Ut sol in eo habeat diei principatum. In annos. Quia luna per tricenos dies duodecies currens, annum conficit. Sol autem expleto per omnia signa circuitu, ad idem principium cursus sui recurrit. Signa autem et tempora, pertinent ad omnia sidera; dies vero ad solem tantummodo; annus autem ad cursum solis et lunae. Luminare majus, ut praeesset diei. Utique, quia per diem sol principatum tenet. Luminare minus, ut praeesset nocti et stellis. Quia luna per noctem principatum tenet, quamvis caetera sidera cum ea pariter fulgeant. Quarto die emicuerunt luminaria, firmamento legis infixa: id est, Evangelistae, doctores Scripturae sanctae [Col. 0899C] cohaerentes disputando, et omnibus inferioribus lumen sapientiae demonstrantes. Protulit etiam simul et caeteram micantium siderum turbam; id est, diversarum virtutum in Ecclesia numerositatem quae in hujus vitae obscuritate, tamquam in nocte refulgentes, dividant in hoc firmamento Scripturae sensibilia et intelligibilia, quasi inter lucem perfectorum et tenebras pravorum. Et sunt in signis, virtutum et miraculorum; quia praedicatores propriis temporis vivunt, Verbum autem Domini manet in aeternum. Quare autem primo terra germinavit, deinde facta sunt luminaria? nisi quia post opera bona venit illuminatio lucis ad contemplandam speciem supernae virtutis. Sequitur: Dixit etiam Deus: Producant aquae reptile animae viventis, et volatile super terram. Quod volatilia ab aquis producta scribuntur, aer, in quo aves volitant, a sapientibus cum aquis deputatur: pro eo quod aquarum humida exsolutione pinguescit, ut volatus avium sustinere possit. Ob hoc non immerito pisces, et volucres de aquis nata esse [Col. 0899D] commemorantur, quia una est aeris aquarumve natura. Sed quidquid aquarum undosum et fluidum est, reptilibus deputatum est; quidquid vero vaporaliter suspensum est, avibus distributum est.

(Vers. 21 seqq.) In species suas, secundum genus suum. Quia ita creata sunt, ut ex eis alia generentur, quae et formam servarent posteritatis, et specie distinguerentur a caeteris. Inter haec, die quinta, facta sunt in aquis reptilia animarum vivarum: homines scilicet renovati in vitam per baptismi sacramentum. Facta sunt et volatilia, id est, sanctae animae ad superna volantes. Sequitur, Dixit quoque Deus: Producat terra animam viventem in genere suo, jumenta, et reptilia, et bestias terrae. Haec tria generaliter distinguit. In jumentis enim animalia quae in usus hominum sunt; in reptilibus, serpentes; in bestiis, leones, pardos, tigrides, vel quidquid ore et unguibus saevit. Cum omnia legantur bona a Deo creata, quare [Col. 0900A] quaedam noxia inveniuntur? An forte in primordio innocua facta sunt, et post peccatum nocere coeperunt? bona enim condita sunt, sed male agentibus data sunt in flagellum. Hinc per prophetam dicitur: Ego Dominus faciens pacem, et creans malum (Isa. XLV). Creare se Dominus mala insinuat, dum bona condita peccatoribus in flagellum format, ut ea ipsa et per dolorem, quo feriunt, delinquentibus mala sint; et per naturam, qua existunt, bona. Quaeritur adhuc, et si nobis pro peccato nocent, quare sibi invicem nocent? nisi quia aliae in cibum sunt aliarum datae. Omnia in suo genere pulchra sunt, quamvis nobis pro peccatis videantur adversa. De minutissimis animalibus credendum est quaecumque ex aquis vel terris nunc nascuntur, in prima rerum conditione fuisse creata; caetera vero, quae de vitiis corporum, vel lignorum vel cadaverum nascuntur putredine, non tunc creata sunt in specie, sed inerat in eorum corporibus praesens seminis origo, ut consequenter de eorum corruptionibus pro suo quoque genere exorirentur. [Col. 0900B] Post haec, sexta die, producit terra animam vivam, quando caro nostra abstinens ab operibus mortuis, viva virtutum germina parturit, secundum genus scilicet suum, id est vitam imitando sanctorum, sicut Apostolus ait: Imitatores mei estote (I Cor. XI). Secundum nostrum quippe genus vivimus, quando in opere bono sanctos viros quasi proximos imitamur. Deinde produxit terra bestias, homines in potentia rerum sive ferocitate superbiae: similiter et pecora, fideles in simplicitate vitae viventes: serpentes quoque innoxios, sanctos videlicet viros astutiae vivacitate, bonum a malo discernentes, et in quantum fas est, reptando scrutantes terrena, per quae intelligant sempiterna, non illos venenosos, qui se in hujus mundi cupiditatibus terrenis collocant. Sequitur.

(Vers. 26.) Faciamus hominem ad imaginem et similitudinem nostram. Quare de solo homine dictum est, Faciamus hominem; de aliis autem creaturis [Col. 0900C] legitur: Dixit Deus ut fierent, et facta sunt? Videlicet, quia rationabilis creatura condebatur ut cum consilio facta videretur, et ut nobilitas ejus ostenderetur. Numquid angelis dictum est: Faciamus hominem? Sed quia sequitur, Ad imaginem nostram; nefas est credere ad imaginem angelorum hominem fuisse creatum, sed ad imaginem Dei. Recte ergo intelligitur pluralitas Trinitatis: quae tamen trinitas, quia unus est Deus, etiam cum dixisset: Faciamus, addidit, Et fecit Deus, inquit, hominem ad imaginem suam, ad imaginem Dei creavit illum; non dixit, Fecerunt. Ergo quia fiebat ad imaginem Dei, id est, Trinitatis propterea dictum est: Ad imaginem et similitudinem nostram. Sed in interiore homine est conditoris sui imago: imago in immortalitate, similitudo in moribus. Rursus autem, ne in Trinitate credentes arbitrarentur tres deos, cum sit eadem Trinitas unus Deus, Et fecit, inquit, Deus hominem ad imaginem suam. Ac si diceret, ad imaginem Dei. Inter similitudinem et imaginem hoc interest; imago [Col. 0900D] Dei omnium, similitudo paucorum; haec namque imago Dei ab excellentia divinae similitudinis distat, quod imago Dei, anima peccatrix esse desinit: ad Dei autem similitudinem, nisi anima sancta fuerit, non pervenit, quia illa anima creata est per naturam, haec dabitur consummari per gratiam; quoniam si nihil est aliud imago Dei quam mens naturaliter animae humanae collata, quid aliud erit similitudo, nisi feliciter beatitudo conferenda? Et ideo quidem est magnum quod hominis mens facta ad imaginem Dei data sit in natura, cujus privilegio carent animalia caetera: sed illud est multo praestantius, quod ei similitudo danda sit sui creatoris in gloria, ut ibi sit suo creatori similis, ubi erit angelis sanctis aequalis. Quaeri etiam potest cur homo sexto die creatus est, dum constat quod propter intelligentiam nobilior est caeteris creaturis quae in sex diebus factae sunt? nisi ut primo Creator [Col. 0901A] mundum quasi domum praepararet, et sic post introduceret habitatorem, id est, dominum domus. Fecit Deus hominem ad imaginem et similitudinem suam. Non enim secundum formam corporis homo factus est ad imaginem Dei, sed secundum rationabilem mentem, juxta quod ait Apostolus: Renovamini spiritu mentis vestrae, et induite novum hominem, qui secundum Deum creatus est (Eph. IV). Et alibi: Exuentes vos, inquit, veterem hominem, induite novum, qui renovatur in agnitionem Dei, secundum imaginem ejus, qui creavit eum (Col. III). Hinc apparet quod non secundum corpus, sed secundum intellectum mentis, ad imaginem Dei factus est homo, quamvis et ipsum corpus nostrum ita sit fabricatum, ut ostendat nos meliores esse quam bestias, et propterea dissimiles. Illa enim omnia inclinata sunt ad terram, hominis autem corpus erectum est: quod significat animam nostram in supernis, id est, ad spiritalia debere semper esse erectam.

(Vers. 27.) Ad imaginem Dei creavit illum. Hic homo, [Col. 0901B] secundum animam, causali ratione creatur. Nam adhuc sequitur, ut de limo formetur. Masculum et feminam fecit eos. Nec dum enim Eva facta describitur, quo modo hic masculus et femina perhibetur? sed quia de eodem latere erat femina processura, in illo jam computatur per substantiam, a quo erat producenda per formam. Ergo secundum originem, Adam et Eva simul facti sunt; secundum speciem vero formae, postea femina de latere viri formata est.

(Vers. 28.) Benedixitque illis Deus, et ait, Crescite et multiplicamini, et replete terram (Ps. CXXXVII). Quidam nostri, non secundum carnalem fecunditatem volunt intelligi, sed animae, ut est illud: Multiplicabis in anima mea virtutem, ut hic quod sequitur: Et implete terram. Terram intelligunt carnem, quam implet anima, et dominatur, cum in virtute multiplicatur; carnalem autem fetum non tunc nasci potuisse in paradiso, sed foris gignere, sicut factum [Col. 0901C] est. Nos autem non dubitamus, secundum benedictionem Dei, corporaliter potuisse illos in paradiso multiplicari, et si non peccassent, coituros sine ulla libidinis perturbatione, ut membra sola voluntas, non libido moveret. Illud tamen credendum est, quod tanta multitudo nasci potuit hominum quoad usque praedestinatorum sanctorum numerus compleretur, quanti et nunc per Dei gratiam colliguntur. Et dominamini piscibus maris, et volatilibus coeli, et universis animalibus. Salvo intellectu, quo omnibus animantibus homo dominatur; spiritales vero omnes affectiones, et motus animae, quos habemus istis animalibus similes, subditos haberent, et dominarentur eorum per temperantiam. Quo modo accepit potestatem bestiarum, cum videamus ab eis multos occidi? Post peccatum enim primus homo damnatus amisit perfectionem illam qua ad imaginem Dei fuerat factus, ut omnibus dominaretur; merito enim peccatorum actum est, ut naturaliter prospera efficerentur homini adversa.

[Col. 0901D] (Vers. 31.) Vidit Deus omnia quae fecit, et erant valde bona. Attende universalem creaturam valde bonam vocari, singulariter vero tantum bonam. Quare ita, nisi quia omnis pulchritudo quae in partibus constat minus est laudabilis in parte quam in toto: sicut et membra corporis, cum sint singula bona, majus tamen faciunt bonum, dum unum valde bonum corpus efficiunt, et pulchritudinem suam universaliter conferunt. Ante erant singula bona, propter hominem, omnia valde bona, quia omnia in decorem hominis creata sunt. Homo vero in gloriam et laudem conditoris sui factus est. Sequitur.

(Cap. II.---Vers. 1.) Igitur perfecti sunt coeli et terra. Bene pluraliter coelos posuit, sive illud coelum spiritale, quod non videmus, per quod angeli significati sunt; sive hoc corporeum, quod videmus, quod firmamentum est vocatum. Et omnis ornatus eorum. Ornatus spiritalis coeli, angeli sunt et principatus; [Col. 0902A] hujus corporei coeli ornatus, sidera, sol et luna, ornatus autem terrae, maria, erecta montium, subducta vallium, densa camporum, lapsus amnium, fontium jugitates, pratorum gemmae, frugum varietates, umbrae arborum, genera seminum, diversitas animalium specie atque genere invicem differentium. Quod autem creatura hominis sexta die perfecta est, senario numero convenit; et senarius numerus mundi est perfectio, quia in ipso die totius generis atque operis summa completa est: unde et specialem quamdam tenet hujus numeri perfectio dignitatem; unum enim et duo et tria, sex faciunt; habet enim tres partes tales, sextam, tertiam et dimidiam. Sexta ejus unus est, tertia duo, dimidia tres. Hae trium partes in summa ducta, id est, unum, duo et tria, simul eumdem consummant, perficiuntque senarium numerum, quae est ratio in reliquarum partium numero. Igitur divisio duorum in unum est; divisio trium in unum est. Quid aliud hic numerus ostendit, nisi Trinitatem, quae Deus est? quae quamvis [Col. 0902B] tres sint personae, in una tamen creduntur unitate naturae. Unum ergo, et duo, et tria, sex faciunt: ideoque propter ejus numeri perfectionem, sex diebus operatus est omnem creaturam. Tres istae partes senarii numeri demonstrant nobis Trinitatem Domini in trinitate numeri, mensurae et ponderis fecisse omnem creaturam, omnia in numero, et mensura, et pondere disposuit, idem quia omnia in se disposuit, quia omnia quae fecit, numeros, et mensuram, et pondus habent. Post haec fecit Deus hominem ad imaginem suam, perfectum scilicet virum, qui non quemlibet sanctorum virorum imitando, sed ipsam Veritatem contemplabiliter intuendo, operatur justitiam, ut ipsam intelligat et sequatur, ad cujus imaginem factus est, veritatem. Iste etiam accipit potestatem piscium maris et volatilium coeli, pecorum quoque atque serpentium: spiritalis quisque effectus, et Deo similis factus, secundum Apostolum, judicat omnia, ipse autem judicatur a nemine [Col. 0902C] (I Cor. II). Quod vero sequitur: Masculum et feminam fecit eos, in Ecclesia spiritales, et obedientes ostendit: quia sicut viro subdita est mulier, sic et spiritali et perfecto viro obediens est is qui minus perfectus est, sicut Apostolus ait: Rogamus vos, fratres, ut cognoscatis eos qui in vobis laborant et praesunt vobis in Domino (Rom. XVI). Dicitur enim eis: Crescite et multiplicamini: sive in linguis, sive in spiritalibus intelligentiae gradibus, ut dominentur per rationis intellectum omnium carnalium perturbationum, quasi insensibilium animantium. Omnis autem herba seminalis, et omne lignum fructuosum, quod datum est hominibus in escam, fideles sunt, de oblationibus sanctorum communicantes (Rom. XV). Unde et Apostolus ait: Nam si in spiritalibus participes facti sunt gentiles, debent et in carnalibus ministrare eis. Haec sunt ligna fructifera. In istis ergo gradibus tamquam in quibusdam diebus vespera est, ipsa perfectio singulorum operum; et mane, inchoatio sequentium. Sequitur:

[Col. 0902D] (Vers. 2.) Complevitque Deus die septimo opus suum quod fecerat. Arguuntur Judaei, qui de otio sabbati gloriantur, cum et tunc in principio sabbatum dissolutum est, dum Deus operatur in sabbato complens in eo opera sua. Requievitque Deus ab universo opere. Sive translato genere locutionis, ipse requiescere creditur, quando nos in se facit requiescere; sive quod ipse, per quem omnia facta sunt, ipsa die in sepulcro quievit; sive quia omnium creaturarum ita in ipsis sex diebus explevit originem, ut novam deinceps non conderet creaturam. Sed quomodo conveniat illud, quod Dominus in Evangelio ait: Pater meus usque modo operatur, et ego operor (Joan. V), cum hoc quod ait, requievit Deus ab operibus suis. Requievit scilicet, quia deinceps nullam novam condidit creaturam; operatur autem usque nunc, quia omnia ex eis facit quae in illis sex diebus mysticis fecit. Ergo requievit a condendis generibus creaturae, [Col. 0903A] non autem cessavit ab opere regendi, vel administrandi omnia quae creavit.

(Vers. 3.) Et benedixit die septimo, et sanctificavit eum. Cur Dominus sanctificavit diem quietis suae, nisi quia se creaturae quam fecit diligendum proposuit, non sanctificans diem quo ea facienda inchoavit, nec illum in quo ea perfecit, ne illis aut facienda vel factis augmento ejus gaudere videretur, sed tunc sanctificavit quando ab ipsis in se ipso requievit. Post istorum itaque quasi sex dierum opera bona valde sperat homo quietem mentis, constitutus in paradiso spiritali, quo significatur vita beata: ubi fons est sapientiae divisus in quatuor partes virtutum, ubi edat ligni vitae gratiam, ubi utiles disciplinas morum, quasi fructus lignorum carpat. Est namque paradisus vita beatorum, quatuor flumina, quatuor virtutes, ligna ejus omnes utiles disciplinae, lignorum fructus mores piorum: lignum vitae ipsa bonorum omnium mater Sapientia est, de qua scriptum est, Salomone dicente: Lignum vitae est iis qui apprehendunt [Col. 0903B] eam, et qui tenuerit eam beatus (Prov. III). Lignum scientiae boni et mali transgressio est mandati. Expleta hactenus sex dierum opera, qualiter in Ecclesia spiritaliter intelligantur, exposita sunt; deinde quid in figura saeculi significent subjiciendum est. Sex diebus consummavit Deus omnia opera sua, et septimo requievit. Sex aetatibus humanum genus in hoc saeculo, per successiones temporum Dei opera insinuant, quarum prima est ab Adam usque ad Noe, secunda a Noe usque ad Abraham, tertia ab Abraham usque ad David, quarta a David usque ad transmigrationem Babyloniae, quinta deinde usque ad humilem adventum Domini nostri Jesu Christi, sexta quae nunc agitur usque quo mundus finiatur, donec Excelsus veniat ad judicium: septima vero intelligitur in requie sanctorum, quae scilicet vesperam non habet, quia eam jam nullus terminus claudit. Pergamus ergo breviter per has mundi omnes aetates, replicantes ordinem temporum [Col. 0903C] earum, et mystice ejus differentias distinguamus. Primo enim saeculo factus est tamquam lux homo in paradiso. In qua aetate Filios Dei in lucis nomine divisit Deus a filiis hominum, quasi a tenebris, fitque hujus diei vespera diluvium. Secundum saeculum est factum, quasi firmamentum inter aquam et aquam. Arca utique illa quae natavit inter pluviam maris, et anterioribus populis propter immanitatem scelerum finem imposuit, et posterioribus post Noe, ac filiis, ejus principium dedit; hujus vespera fuit confusio linguarum. Tertium saeculum factum est quando separavit populum suum a gentibus per Abraham, velut a salsis et amarissimis aquis, quasi aridam ab aquis, ut proferret germen herbarum atque lignorum, id est, sanctos et fructus sanctarum Scripturarum. Hujus vespera fuit peccatum atque malitia pessimi regis Saul. Inde quartum coepit saeculum a David, quando constituit Deus luminaria in firmamento coeli, id est, splendorem regni tamquam [Col. 0903D] solis excellentiam, et in specie lunae obtemperantem, tamquam lunam synagogam, et stellas principes ejus; cujus aetatis fit vespera in peccatis regum, quibus gens illa meruit captivari. Porro quinto saeculo, id est, in transmigratione Babyloniae, facta sunt quasi animalia in aquis et volatilia coeli, quia tunc Judaei inter gentes tamquam in mari vivere coeperunt, nec habebant stabilem locum tamquam volantes aves. Hujus diei quasi vespera est multiplicatio peccatorum in populo Judaeorum, quando sic excaecati sunt, ut etiam Dominum Jesum non possent agnoscere. Jam saeculum sextum fit in adventu Domini nostri Jesu Christi. Nam sicut in illa sexta die primus homo Adam de limo terrae ad imaginem Dei formatus est; sic in ista sexta saeculi aetate secundus Adam, id est, Christus, in carne de Maria virgine natus est: ille in animam viventem, hic in spiritum vivificantem. Et sicut in illa die fit anima viva, sic et in isto saeculo vitam desiderantes aeternam. Et sicut [Col. 0904A] in illa sexta die serpentium et ferarum genera terra produxit, ita et in hac sexta aetate saeculi gentes vitam appetentes aeternam Ecclesia generavit, quem etiam sensum vas Petro ostensum manifestavit. Et quemadmodum die sexta creatur masculus et femina, sic in ista saeculi aetate manifestatur Christus et Ecclesia. Et sicuti praeponitur homo in die illa pecoribus, serpentibus et coeli volatilibus, ita et Christus in hac aetate saeculi gentibus, populis et nationibus ut ab eo regantur, vel carnali concupiscentiae dediti sicuti pecora; vel terrena curiositate obscurati, quasi serpentes; vel elati superbia, quasi aves. Et sicut in illa die pascitur homo, et animalia, quae cum illo sunt, herbis seminalibus, et lignis fructiferis, et herbis viridibus, sic et ista sexta saeculi aetate, spiritalis homo, qui bonus minister est Jesu Christi, cum ipso populo spiritaliter pascitur sanctarum Scripturarum alimentis et lege divina ad concupiscendam fecunditatem rationum atque sermonum, tamquam herbis seminalibus: partim ad [Col. 0904B] utilitatem morum conversationis humanae, tamquam lignis fructiferis; partim ad vigorem fidei, spei et charitatis in vitam aeternam, tamquam herbis viridibus, quae nullo aestu tribulationum arescunt; sic in istis spiritalibus cibis alimentisque pascitur, ut multa intelligat. Carnales autem, id est, parvuli in Christo, tamquam pecus Dei, ut multa credat, quae necdum intelligere valet vel potest; tamen eosdem cibos omnes habent. Hujus aetatis autem quasi vespera utinam nos non inveniat! Illa est enim de qua Dominus dicit: Putasne veniens Filius hominis inveniet fidem super terram (Luc. XVIII)? Post illam vesperam fiet mane, quando ipse Dominus in claritate venturus est. Tunc requiescent cum Christo ab omnibus operibus suis ii quibus dictum est: Estote perfecti, sicut et Pater vester qui in coelis est (Matth. V). Tales enim faciunt opera bona valde; post talia enim opera, speranda est requies in die septimo, qui vesperam non habet. Sequitur:

[Col. 0904C] (Vers. 4.) Istae generationes coeli et terrae, quando creatae sunt in die, qua fecit Deus coelum et terram. Qui enim superius per dies singulos, distincte omnia condita retulit, qualiter nunc simul omnia uno die creata sint, subjunxit: ut aliquando ostenderet quod creatura omnis simul per substantiam exstitit, sed non simul per speciem processit. Rerum quippe origo simul creata est, sed simul specie formata non est; et quod simul exstitit per substantiam materiae, non simul apparuit per speciem formae: cum enim simul factum coelum et terra scribitur, simul et spiritalia et corporalia, simul quidquid de coelo oritur, simul factum, quidquid de terra producitur, indicatur. Sidera quippe quarta die in coelo facta perhibentur. Sed quod quarto die processit in specie, primo die in coelis exstitit per substantiae conditionem. Sic et caetera. Scriptum est enim: Qui vivit in aeternum, creavit omnia simul (Eccli. XVIII).

(Vers. 5.) In die quo fecit omne virgultum agri, antequam [Col. 0904D] oriretur in terra, omnemque herbam regionis, priusquam germinaret. Quo modo herba et viridia agri antequam exorirentur condita sunt? et si non erant exorta, quo modo erant facta? nisi quia causaliter in illo die quando dictum est: Producat terra herbam virentem; tunc ea producendi accepit virtutem, et in ea tamquam in radicibus, ut ita dixerim, temporum facta erant, quae per tempora futura erant. Non enim pluerat Dominus Deus super terram, et homo non erat, qui operaretur eam. Cur quod jam sexta die factum fuerat, hoc recapitulando commemorat, nisi quia quando fecit Deus viridia agri, nondum pluerat, nondum homo factus fuerat?

(Vers. 6.) Sed fons ascendebat de terra, irrigans universam superficiem terrae. Fontem singularem numerum pro plurali posuit: quasi diceret: Nondum pluvia erat, sed fontes per universam terram suis quibusque locis erumpentes, regiones proprias irrigabant. Noluit hic fontes appellare, sed fontem, propter [Col. 0905A] naturae unitatem; vel certe ut intelligeremus quantum prima terrae generatio a posteriore distet, quae morulis, ad pluviarum irrigationem vix tandem et tarde perficitur; illa vero ad jubentis imperium mox exorta apparuit. Istae generationes coeli et terrae, quando creatae sunt, in die quo fecit Deus coelum et terram, et omne virgultum agri, omnemque herbam regionis, antequam esset super terram. Superius septem dies numerati sunt: nunc unus dies dicitur, quo fecit coelum et terram, et omne virgultum agri, omnemque herbam regionis. Hujus diei nomine secundum prophetam, omne tempus hujus vitae significatur, in quo coelum et terra factum, id est, in quo creaturae visibiles disponuntur. Sed quid sibi vult quod nunc, nominato coelo et terra, adjecit: Virgultum agri, et herbam regionis, et tacuit caetera, quae sunt in coelo et terra, vel etiam in mari, nisi quia per virgultum agri, invisibilem creaturam demonstrat intelligi, sicut est anima? Dicta autem virgultum, propter vigorem vitae; herba, propter eamdem [Col. 0905B] vitam numquam marcescentem. Deinde quod addidit: Antequam esset super terram, intelligitur antequam anima peccaret: terrenis enim cupiditatibus sordidata, tamquam super terram nata, vel super terram esse, recte dicitur. Unde et adjecit: Nondum enim pluerat Dominus Deus super terram. Quasi aperte diceret: Antequam peccaret anima, nondum nubibus Scripturarum pluviam doctrinae Dominus ad animam irrigandam concesserat; nondum propter hominem, qui est terra, Dominus noster, nubem carnis assumpserat: per quam imbrem sancti Evangelii largissimum infudit. Quod vero subjunxit: Et homo non erat, qui operaretur terram, quia nullus homo operatus est in Virgine unde natus est Christus. Ipse enim est lapis de monte sine manibus abscissus (Dan. II): id est, absque coitu et humano semine, de virginali utero, quasi de monte humanae naturae et substantia carnis abscissus. Sed fons ascendebat de terra, irrigans universam superficiem [Col. 0905C] terrae. Terra, mater Virgo Domini Maria rectissime accipitur, de qua scriptum est: Aperiatur terra, et germinet Salvatorem (Isa. XLV). Quam terram irrigavit Spiritus sanctus, qui fontis et aquae nomine in Evangelio significatur. Sequitur:

(Vers. 7.) Formavit igitur Dominus hominem de limo terrae. Secundum causalem rationem in sex dierum operibus factus est, secundum originem vero temporum nunc formatus est: nam quando dictum est quod factus est homo, ipsum causam fecerat Deus, de qua erat suo tempore homo futurus; causa autem de qua in futurum formaretur, id est, terra, haec praecesserat. Item nonnulli intelligunt ita ut postquam dictum est: Formavit Deus hominem de limo terrae, non est additum ad imaginem suam, quoniam de corporis formatione dicitur. Tunc autem interior homo significabatur, quando dictum est: Ad imaginem et similitudinem suam. Quaeritur autem utrum virili aetate formatus est homo, an per spatia temporum crevisset? et utrum fecisset eum Deus suae [Col. 0905D] voluntatis servatorem? Verumtamen si hoc hominum futurorum causa, unde erant insiti atque praeconditi in die quo factum est coelum et terra, quando creavit Deus omnia simul; non aliter Adam de limo factum intelligimus, nisi perfectae aetatis, non enim eum tam parvum quam infantes nostri sunt, factum fuisse credibile est; qui erat in illis causis jam conditus, ubi Deus hominem in operibus sex dierum fecit. Et fecit Deus hominem de limo terrae. Non vero tale erat corpus mortale jam factum, quale primo homini creatum videtur ante peccatum; si hoc in quo nunc sumus tale est quale aut fuit aut erit: quia primi hominis corpus etsi habuit in natura posse non mori, hoc etiam habuit ut si peccasset posset morte dissolvi. Istud autem cujus corruptio de peccato facta, et ad mortem mortalitas ducit, postquam cecidit in hanc moriendi necessitatem, ita est ab illius primi hominis creatione corporis immutatum, [Col. 0906A] ut ad immortalitatem transire non possit nisi per mortem. Illud vero corpus quod in resurrectione credimus futurum, immortale semel effectum, mori ultra non poterit: quod cum fuerit immortalis animae corpus effectum, sicut ab illa, ita ab eo qualitas moriendi numquam reparari poterit. Si primi hominis corpus vitale fuit, quod potuit etiam non mori, hoc mortale est, cui necessitas facta est moriendi; quod absolute in futurum immortale erit, jam mori omnino non poterit; ac per hoc illud corpus facultatem non moriendi habuit ex natura; hoc vero mortale conditionem moriendi habet ex poena: immortale illud felicitatem numquam moriendi habet in gloria. Sequitur: Et inspiravit in faciem ejus spiraculum vitae, et factus est homo in animam viventem. Spiraculum vitae in loco animam conjunctam corpori intelligimus. Si vero homo ille quando factus est ex limo, corpus et anima erat, nunc ipsius anima ex suis est additum ad istam inspirationem, quando factus est homo in animam viventem; dum dicitur: Inspiravit [Col. 0906B] in eum spiritum vitae, et factus est homo in animam viventem, non est credendum velut partem naturae Dei in animam hominis fuisse conversam, ut cogamur dicere naturam Dei esse mutabilem, sicut anima, quae modo proficit, modo deficit, modo sapit, modo desipit. Ergo non est anima, quae mutabilis est, credenda natura, vel pars Dei, propheta attestante, qui ait: Qui finxit spiritum hominis, et ipse scit omnia; et ipse spiritus est anima hominis, Evangelista testante de anima, quam Christus in carne accepit, cum dixisset Dominus: Potestatem habeo ponendi animam meam (Joan. X); quam tunc posuit, quando inclinato capite emisit spiritum. Unde nullatenus dubitandum est spiritum esse animam: quam etiam Deus nec de se, nec de qualibet subjacente elementorum materia, sed de nihilo fecit: nam si de semetipso eam fecisset, numquam vitiosa aut mutabilis vel misera esse potuisset; si vero ex elementis visibilibus facta fuisset, haberet aut ex terra soliditatem, [Col. 0906C] aut ex aqua humorem, aut flatum ex aere, aut calorem ex igne. Sed quia his omnibus caret, apparet eam inde non esse, quae cum illis probatur nihil habere commune; et ideo anima spiraculum dicta est, quia ex nihilo facta, corpori, quod animaret, insufflata est; ideo dicta est spiraculum vitae, quia et iste aer plerumque dicitur spiritus; sed tamen spiritus vitae non dicitur, quia caret vita. Quaeritur autem utrum Deus animam insufflando fecit, an eam quam fecerat, corpori dando potius insufflavit? Utrumque enim puto esse, nec habere aliquid quaestionis, quo modo sive insufflando fecerit animam, sive creando donaverit; nec de aliquo flatu suo, nec de se ipso, sed ex nihilo aut sufflando creavit, aut creando corpori insufflavit: non quia illud spiraculum conversum est in animam viventem, sed operatus est animam viventem. Nondum tamen spiritalem hominem debemus intelligere, quia factus est in animam viventem, sed adhuc animalem. Tunc enim spiritalis effectus est, cum in paradiso constitutus [Col. 0906D] est, et praeceptum perfectionis accepit. Itaque postquam peccavit, et emissus est de paradiso, in eo remansit, ut animalis esset; et ideo animalem hominem prius gestamus omnes, qui de illo post peccatum nati sumus, donec assequamur spiritalem Adam id est, Christum. Sic enim Apostolus dicit: Non primum quod spiritale est, sed quod animale (I Cor. XV). Formavit igitur Deus hominem de limo terrae: id est, factus est Christus, juxta quod ait Apostolus: Ex semine David secundum carnem (Rom. 1), tamquam de limo terrae. Et inspiravit in faciem ejus spiraculum vitae: utique infusionem Spiritus sancti qui operatus est hominem Christum. Et factus est homo in animam viventem, scilicet ut qui perfectus erat Deus, perfectus crederetur et homo. Sequitur:

(Vers. 8.) Plantaverat autem Dominus Deus paradisum voluptatis a principio, in quo posuit hominem, quem formaverat. Paradisus, hortus, sive voluptas, [Col. 0907A] vel deliciae interpretatur. Tres sunt opiniones de paradiso: una eorum qui corporaliter tantummodo paradisum accipiunt; alia eorum qui utroque modo intelligunt. A principio significatur, ex quo manifestatur quod quasi priusquam Deus coelum et terram faceret, paradisum ante condiderat.

(Vers. 9.) Produxitque Deus de humo omne lignum, pulchrum visu, et ad vescendum suave: non ut aliquod novi generis lignum condiderit; sed ex his generibus quae jam terra tertia die produxerat, exorta sunt postmodum, et ex illa virtute quam jam generandi terra acceperat. Lignum etiam vitae in medio paradisi, quidam tantum allegorice intelligi volunt ad significandam sapientiam, quae est lignum vitae. Sed quia sicut petra percussa aquas praebuit, quamquam significaverit Christum, tamen erat historialiter petra, ita et lignum vitae, quamvis significaret Christum, tamen erat et corporaliter et evidentissime lignum: quod propterea lignum vitae nuncupatum est, ut, dum illi homines inde gustarent, [Col. 0907B] nec morbo, nec senectute deficerent. In caeteris enim erat alimentum, in isto sacramentum. Lignumque scientiae boni et mali, non quod ipsum lignum in sua natura rationale esset, vel scientiam boni et mali habuisset: sed propterea appellatum est boni et mali scientiae, quia homo per experimentum ab ipso didicit quid esset obedientiae bonum et inobedientiae malum. Sequitur:

(Vers. 10 seqq.) Et fluvius egrediebatur de loco voluptatis ad irrigandum paradisum, qui inde dividitur in quatuor capita. Nomen uni Phison. Ipse est Ganges, qui nunc dicitur Nilus, qui Aethiopiae partes irrigat. Tigris vero et Euphrates etiam nunc nomina eadem tenent. Sed Euphrates fluvius est Mesopotamiae. Tigris vero contra Assyrios vadit, et post multum circuitum influit in mare Rubrum. Vocatur autem hoc nomine propter velocitatem, ad instar bestiae nimia velocitate currentis. Plantaverat autem Dominus Deus paradisum a principio. Paradisus Ecclesia [Col. 0907C] est: sic enim de illa legitur in Canticis Canticorum: Hortus conclusus soror mea (Cant. IV). A principio autem paradisus plantatur, quia Ecclesia catholica a Christo principio omnium condita esse cognoscitur. Fluvius de paradiso exiens imaginem portat Christi de paterno fonte fluentis, qui irrigat Ecclesiam suam verbo praedicationis ex dono baptismi. Quatuor autem paradisi flumina, quatuor sunt Evangelia ad praedicationem cunctis gentibus missa. Ligna fructifera, omnes sancti sunt. Fructus eorum, opera eorum. Lignum autem vitae, Sanctus sanctorum, Christus scilicet, ad quem quisque si porrexerit manum, vivet in aeternum. Lignum autem scientiae boni et mali proprium est voluntatis arbitrium, quod in medio est positum, ad dignoscendum bonum et malum; de quo qui, relicta gratia Dei, gustaverit, morte morietur. Sequitur:

(Vers. 15.) Tulit ergo Dominus Deus hominem, et posuit eum in paradiso voluptatis, ut operaretur, et custodiret illum. Hic recapitulando narrat quo modo in [Col. 0907D] paradiso posuerit Deus hominem, ut operaretur et custodiret illum. Quid operaretur, quando non erat laboris defectio? Quid custodiret, ubi nullus erat aggressor vel praedo? Sed ut sic custodiret eumdem paradisum sibi ipsi, ne aliquid admitteret ut inde mereretur expelli; vel certe, ut operaretur, ut justus esset; custodiret, ut tutus esset. Tulit igitur Deus hominem, et posuit eum in paradiso. Assumpsit Deus carnem, et factus est caput Ecclesiae. Ut operaretur et custodiret illum; id est, voluntate Patris ex omnibus gentibus Ecclesiam impleret. Sequitur:

(Vers. 16, 17.) Praecepitque ei dicens. Quaeri potest quo modo loquebatur Deus ad Adam, utrum, sicut nunc angelis loquitur per coelestem substantiam; an quo modo patriarchis, per corporalem speciem assumptam ex aere coelesti; vel quo modo prophetis, in mente, sicut scriptum est: Et dixit mihi angelus, qui loquebatur in me (Zach. I). Sequitur: Ex omni [Col. 0908A] ligno paradisi comede; de ligno autem scientiae boni et mali ne comedas. Non quod ipsum lignum in sua natura rationale esset, vel scientiam boni et mali habuisset; sed quod in eo experiri et scire potuit, quid esset inter obedientiae bonum et inobedientiae malum; et ob hoc prohibetur ut observaret praeceptum, et obedientem se sub Dei dominatione sciret. Ex hac ergo causa ipsum lignum tale nomen accepit. Ligno vitae utebatur, quasi ad medicinam, ut incorruptibilis esset; ligno scientiae boni et mali, quasi veneno, ut moreretur; et ne tanto extolleretur dominio, sed in observatione mandati sciret se subjectum Creatori suo. Sequitur: In quacumque die comederis ex eo, morte morieris. Sic ergo intelligamus Dominum denuntiasse mortem in eo quod ait: Quacumque die ederitis ex eo, morte moriemini; tamquam diceret: Qua die me deserueritis per inobedientiam, deseram vos per justitiam. Quomodo poterat mortem timere, quam nullatenus sciebat experiendo? Sicut enim nos scimus resurrectionem, quam numquam [Col. 0908B] experti sumus, nec vidimus, ita et ille sciebat mortem, non adhuc per experientiam, sed per scientiam; sciebat quippe quid esset, et per privationem vitae sciebat quod exiens anima a corpore facit mortem, et dum reversa fuerit, in corpore facit resurrectionem; ita et ille sciebat mortem per privationem vitae. Mortem dicit animae, non corporis, quia non eo tempore mortui sunt, quando comederunt. Ergo hanc quam nunc Deus homini minatus est mortem, non eam tantum debemus accipere, qua caro separatur ab anima, sed hanc qua haec alienantur a Deo qui est vita sua; sicut enim corpus vivit ex anima, ita anima, ut beate vivat, vivit ex Deo. Ergo deserta a Deo anima, jure dicitur mortua: ex qua tres postea secutae sunt mortes, prima in anima, secunda in carne, tertia in damnatione. Sed ut istae sequerentur, prima praecessit desertio Dei. Sequitur:

(Vers. 18.) Dixit quoque Deus: Non est bonum hominem [Col. 0908C] esse solum; faciamus ei adjutorium simile sui. In prima rerum conditione dictum fuerat. Masculum et feminam fecit eos: et benedixit eis, dicens: Crescite et multiplicamini, et replete terram. Illa benedictio nuptiarum primorum hominum, ut crescerent, et multiplicarentur, et implerent terram, quamvis et in delinquentibus manserit, tamen antequam delinquerent, data est, ut cognosceretur procreatio filiorum ad gloriam connubii, non ad poenam pertinere peccati. Et quamvis emissi de paradiso genuisse commemorentur, credimus tamen eos sine ullo ardore libidinis, vel dolore pariendi gignere potuisse filios in paradiso, ut ex ligno vitae vigorem immortalitatis sumentes, perducerentur ad numerum sanctorum, quem exspectat quantitas praedestinatorum. Nec mirandum est ut si non peccassent, semper vivere potuissent, dum Enoch et Elias in Adam quidem mortui, hactenus tamen esse creduntur vivi in corpore. Dixit quoque Deus: Non est bonum esse hominem solum. Arguuntur haeretici, qui Christum solum [Col. 0908D] hominem putant, et non etiam Deum. Faciamus ei adjutorium simile sui. Quia in ipso homine suscepto, Ecclesia Deo copulata est. Sequitur:

(Vers. 19 seqq.) Formatis igitur Dominus Deus in humo cunctis animantibus terrae, et universis volatilibus coeli, adduxit ea ad Adam, ut videret quid vocaret ea; omne enim quod vocavit Adam animae viventis, ipsum est nomen ejus. Appellavitque Adam nominibus suis cuncta animantia, et universa volatilia coeli, et omnes bestias terrae. Ut ostenderet quanto privilegio homo pecoribus antecellit, qui ratione sua cuncta distinguere et nominatim secernere posset, adducta animalia ad Adam, non circuitu locali, sed occulto nutu divina potentia voluit ut venirent, et homo intelligeret se ipsum quanto melior esset bestiis, dum cunctis nomina etymologiarum imponit; et eo magis conditorem suum diligeret, quo se meliorem cunctis viventibus, quibus nomina imposuit, esse sciret. [Col. 0909A] Appellavit autem Adam nominibus suis cuncta animantia et volatilia coeli, et bestias terrae, significans gentes, quae salvae fierent in Ecclesia, et per eumdem Dominum nomen Christianitatis erant accepturae, quod prius non habuerant, sicut scriptum est: Et vocabo servos meos nomine alio (Isai. LXV). Sequitur: Adae vero non inveniebatur adjutorium simile ejus. Quia inter omnia animantia terrae nullum rationale inveniebatur, nisi ille solus. Immisit ergo Dominus Deus soporem in Adam, cumque obdormisset, tulit unam de costis ejus; et replevit carnem pro ea. Iste sopor ad hoc Intelligitur emissus, ut ipsius mens per ecstasin particeps fieret angelorum; et intrans in sanctuarium Dei, intelligeret novissima; et evigilans tamquam prophetia plenus, sacramentum, quod commendat Apostolus, eructaret: Tulit unam de costis ejus, et replevit carnem pro ea (Eph. V). Ista omnia futura in Christo et Ecclesia facta sunt, et sunt plena mysteriis et sacramentis, quae suo loco dicenda sunt. Adae vero non inveniebatur adjutor similis [Col. 0909B] ejus. Utique quoniam quamvis fidelis aut justus quisque sit, Christo tamen aequari non potest, quia nullus similis ei inter filios Dei; nemo enim poterat a morte genus hominum liberare, et ipsam mortem superare, nisi Christus. Sequitur:

(Vers. 22.) Et aedificavit Dominus Deus costam, quam tulerat de Adam, in mulierem. Quomodo hic feminam creavit Deus, qui superius ab omni opere requievit? Non eam creavit in materia, sed expressit in forma: prius enim originaliter in viri latere facta est, cujus postea detracta costa exinde mulier facta est. Quaeritur utrum femina de latere viri formata ex ejus anima acceperit animam, et utrum sicut caro nascentium ex carne, sic animae ex animabus procreentur, an novae semper creentur a Deo ex nihilo. Quae quaestio in definiendo difficilis est, quia nihil a sanctis vitis vel Scripturarum auctoritate manifestius pronuntiatum est. Dormivit Adam, et fit illi mulier de latere: patitur Christus, fit eo moriente Ecclesia [Col. 0909C] de sacramento sanguinis, qui de latere mortui profluxit. Sequitur: Et adduxit eam ad Adam, videret quid vocaret eam.

(Vers. 23.) Dixitque Adam: Hoc nunc os ex ossibus meis, et caro de carne mea. Haec vocabitur virago, quoniam de viro sumpta est. Ut vocaret mulierem, vitam; sic enim interpretatur Eva, vita, sive calamitas: aliis enim vita, aliis vero calamitas. Haec vocabitur virago, quoniam de viro sumpta est; nam virago habet similitudinem cum viro, mulier non habet. Et posuit carnem pro ea. Ita et Christus posuit carnem suam moriendo in patibulo crucis pro Ecclesia. Dixitque Adam: Hoc nunc os ex ossibus meis, et caro de carne mea. Quia sive sancti spiritales et fortissimi in tentationibus, sive minus perfecti, utrique unum corpus Christi sunt, et una Ecclesia. Haec vocabitur virago, quoniam de viro sumpta est. Sic et Christus Ecclesiae nomen dedit Christianum, quae de latere ejus sumpta est. Haec igitur omnia facta sunt in [Col. 0909D] figura, quae erant in Ecclesia proditura. Sequitur:

(Vers. 24.) Quamobrem relinquet homo patrem et matrem, et adhaerebit uxori suae, et erunt duo in carne una. Beatus apostolus Paulus hoc capitulum ita exponit, dicens: Sacramentum hoc magnum est, ego autem dico in Christo et Ecclesia (Eph. V). Sed quo modo Christus reliquerit Patrem cum una substantia sit cum Patre; aut ubi esse poterit pater sine filio, cum de ipso filio, qui est sapientia patris, dicatur quod attingit a fine usque ad finem fortiter, et disponit omnia suaviter (Sap. VIII)? Totus ubi est Filius ibi est et Pater, et non potest esse Pater sine Filio, nec Filius sine Patre: quia scilicet sicut inseparabiles sunt in natura, ita et inseparabiles in persona; sic enim ipse Filius de Patre dicit in Evangelio: Qui me misit, mecum est (Joan. VIII). Quo modo igitur dereliquit Patrem, ut adhaereret uxori suae, id est, Ecclesiae suae? Nisi illo modo quo Apostolus ait: Qui cum in forma Dei esset, non rapinam arbitratus est esse se aequalem [Col. 0910A] Deo, sed semetipsum exinanivit, formam servi accipiens (Phil. II). Ipsa igitur formae servilis acceptio, exinanitio est; et ipsa exinanitio, quamquam non sit divinitatis abolitio, aut naturae amissio, tamen propter formam servi, in qua dignoscitur apparuisse, jure dicitur Patrem dereliquisse. Dereliquit et matrem: synagogam scilicet, veteri Testamento carnaliter inhaerentem. Et adhaesit uxori suae: id est, sanctae Ecclesiae, ut pace novi Testamenti essent duo in carne una. Sequitur:

(Vers. 25.) Erat autem uterque nudus, Adam scilicet, et uxor ejus; et non erubescebant. Non quod eis nuditas esset incognita, sed turpitudinis nuditas nondum fuerat agnita, quia nondum libido membra illa extra arbitrium commovebat: quia nullam legem in membris senserant repugnantem legi mentis suae; nihil enim velandum putabant; quia nihil senserant refrenandum: nam ex poena peccati evenit homini ut sua ipsius ei rebellis esset caro, quia ipse rebellis exstitit creatori suo in actibus suis; et idcirco erubuit [Col. 0910B] postmodum de corpore suo. Sequitur:

(Cap. III.---Vers. 1.) Sed et serpens erat callidior prae cunctis animantibus terrae, quae fecerat Dominus Deus. Non ex sua natura, sed ex diabolici spiritus inflatione, quae in illo erat, et per illum dolum agebat: utebatur enim serpente diabolus, quasi organo, ad perpetrandum calliditatis suae malitiam. Quod vero ait: Prae cunctis animantibus terrae, ostendit quod quamvis praevaricatores angeli per superbiam fuissent ejecti, natura tamen excellentiores sunt, et astutiores omnibus animantibus terrae: nam ille angelus de spiritali tantum paradiso cecidit; homo vero et de spiritali et de corporali. Erat enim ille corporalis paradisus, quo per exteriorem sensum corporis fruebatur; erat et spiritalis, in quo per mentis contemplationem interius laetabatur. Dicitur ergo illi: Ex omni ligno paradisi comedes; de ligno autem scientiae boni et mali ne comedas. Praecipitur enim nobis ut fruamur omni ligno paradisi, quo significantur [Col. 0910C] spiritales deliciae, de quibus ait Apostolus: Fructus autem spiritus est charitas, gaudium, pax, longanimitas, benignitas, bonitas, mansuetudo, continentia, castitas (Gal. V). Et non tangamus lignum in medio paradisi plantatum, scientiae boni et mali: id est, non velimus superbire natura arbitrii nostri, quae media est, ut decepti per scientiam, experiamur et malum. Serpens autem ille sapientior omnium bestiarum indicat diabolum, qui inde serpens dicitur, quod volubili versetur astutia. Sequitur: Qui dixit ad mulierem: Cur praecepit vobis Deus ut non comederetis de omni ligno paradisi? Quaeri potest si serpens sonos verborum quos per eum diabolus loquebatur intelligere potuit, neque enim credibile est eum intelligere potuisse quae per eum diabolus agebat. Non itaque serpens verborum sonos intelligebat, qui ex illo fiebant ad mulierem: non enim conversa credenda est anima ejus in naturam rationalem, quandoquidem nec ipsi homines, quorum rationalis natura est, [Col. 0910D] cum daemon in eis loquitur, ea passione, cum ab exorcista requiruntur, sciunt quid loquantur, sed mente captus nescit quae loquitur: ita et serpens verba edebat quae non intelligebat, et idcirco suasit ut voluntas divina despiceretur, et propria teneretur. Sequitur:

(Vers. 2 seqq.) De lignorum fructu quae sunt in paradiso vescimur; de fructu autem ligni quod est in medio paradisi, praecepit nobis Deus ne comederemus, et ne tangeremus illud, ne forte moriamur. Dixit autem serpens ad mulierem: Nequaquam morte moriemini. Scit enim Deus quod in quacumque die comederitis ex eo, aperientur oculi vestri, et eritis sicut dii, scientes bonum et malum. Cur mulier interrogata a serpente respondit? nisi ut praevaricatio ejus esset inexcusabilis, cum nullo modo dicere potuit se oblitam fuisse divini mandati, quatenus ex voluntario libero arbitrio, servando divinum praeceptum, laudabilis appareret, et in contemnendo damnabilis esset. In eo [Col. 0911A] enim quod dixit: Aperientur oculi vestri, hoc persuadet, ut sub Deo esse nollent; sed similes ei essent, non indigentes illius interno lumine, sed viventes propria providentia ad dignoscendum bonum et malum, quod ille prohibuisset. Sequitur:

(Vers 6.) Vidit igitur mulier quod bonum esset lignum ad vescendum, et pulchrum oculis, aspectuque delectabile. Quo modo potuit mulier credere serpenti divinitatem sibi promittenti? nisi forte jam inerat in mente illius antea amor quidam propriae potestatis, et quaedam de se superba praesumptio, quae per illam tentationem fuerat vincenda et humilianda. Vidit igitur mulier quod bonum esset lignum. Quo modo videbant, si clausos oculos habebant? Sed consideravit lignum post serpentis persuasionem, ut exploraret, si quid in eo mortiferum esset; et dum nihil tale in eo prospexit, confidentius ex eo gustavit, comedit, deditque viro suo. Merito suo scilicet animal lubricum, et tortuosis anfractibus mobile, operi suo congruum per quem loqueretur elegit: [Col. 0911B] eoque per angelicam praesentiam praestantioremque naturam spiritali nequitia sibi subjecto, et tamquam instrumento abutens, fallacia sermonicatus est feminae, a parte scilicet inferiore illius humanae copulae incipiens, ut gradatim perveniret ad totum, non existimans virum facile credulum nec errando posse decipi, sed dum alieno cedit errori. Sicut et Aaron erranti populo ad idolum fabricandum non consensit inductus, sed cessit obstrictus; nec Salomonem credibile est errorem putasse: ita credendum est illum virum suae feminae uni unum, hominem homini conjugi, ad Dei legem transgrediendam non tamquam verum loquenti credidisse seductum, sed sociali necessitudine paruisse. Non enim frustra dixit Apostolus. Adam non est seductus, mulier autem seducta est (II Tim. II); nisi quod illa, quod ei serpens locutus est, tamquam verum esset, accepit; ille autem ab unico noluit consortio dirimi, nec in communione peccati, nec ideo minus reus, si sciens prudensque [Col. 0911C] peccavit. Sequitur:

(Vers. 7.) Et aperti sunt oculi amborum. Neque enim caeci nati erant, ut imperitum vulgus opinatur, quando et ille vidit animalia, quibus nomina imposuit, et de illa legitur: Vidit mulier quia bonum esset lignum. Patebant enim oculi eorum: sed ad hoc non erant aperti, hoc est, non attenti, ut cognoscerent quid eis indumentum gratiae praestaret, quando membra eorum voluntati repugnare nesciebant: qua gratia remota, ut poena reciproca inobedientia plecteretur, exstitit in motu corporis quaedam impudens novitas, unde esset indecens nuditas, et fecit attentos, reddiditque confusos. Sequitur: Cumque cognovissent se esse nudos. A gratia scilicet, a qua illis fiebat ut nuditas corporis in illa lege peccati eorum mentes repugnando confunderet. Sed quid est, quod ipse per mulierem decipit, et non per virum? quia non potest ratio nostra seduci ad peccandum, nisi praecedente delectatione in carnalis infirmitatis affectu, qui magis debet obtemperare rationi, tamquam viro [Col. 0911D] dominanti; hoc enim in unoquoque homine geritur in occulto quodam secretoque conjugio. Suggestionem quippe serpentem accipimus, mulierem vero animalem corporis sensum, rationem autem virum. Ergo quando occurrit mala suggestio, quasi serpens loquitur. Sed si sola cogitatio oblectatur illa suggestione, et refrenante ratione consensus explendi operis non succedit, sola videtur mulier comedisse illicitum: quod si ipsum peccatum etiam et mens perpetrandum decernat, jam vir deceptus est, jam mulier cibum dedisse viro videtur; illicito enim consentire, de ligno prohibito manducare est. Tunc quippe jure a vita beata, tamquam a paradiso, expellitur homo, peccatumque ei imputatur, etiam si non sequatur effectus, quia etsi non est in factis culpa, in consensu tamen rea tenetur conscientia. Haec secundum anagogem: caeterum juxta metaphoram poterit callidus serpens iste haereticorum versutiam [Col. 0912A] designare: nonnulli enim loquacius atque subtilius promittunt illicita curiositate secretorum adapertionem atque scientiam boni et mali, et in ipso homine tamquam in arbore, quae plantata est in medio paradisi, suam dignoscentiam nituntur demonstrare. Contra hunc serpentem clamat Apostolus; cum dicit: Metuo, ne sicut serpens Evam seduxit astutia sua, sic sensus vestri corrumpantur (II Cor. XI). Seducitur verbis hujus serpentis carnalis nostra concupiscentia, et per illam decipitur Christianus Adam, non Christus. Dicit ergo iste ad mulierem: Cur praecepit vobis Deus ut non comederetis ex omni ligno paradisi? Sic haereticorum curiosa cupiditas, sic praedicatores pravi ad diligendam erroris fallaciam auditorum carnalium corda succendunt, dicentes, quare fugitis scientiam habere latentem? Nova semper exquirite, boni malique scientiam penetrate. Unde est illud in Salomone, quod mulier illa, haereticorum speciem tenens, dicit: Aquae furtivae dulciores sunt, et panis absconditus suavior (Prov. IX). Subjecit deinde idem [Col. 0912B] serpens: Quacumque die comederitis, statim aperientur oculi vestri, et eritis ut dii, scientes bonum et malum. Sic et omnes haeretici divinitatis meritum profitentur, atque scientiae pollicitatione decipiunt et reprehendunt eos quos simpliciter credentes invenerint; et quia omnino carnalia persuadent, quasi ad carnalium oculorum adapertionem conantur adducere, ut interiores oculos obscurent. Vidit igitur mulier quod bonum esset lignum, tulitque de fructu illius et comedit. Mulier comedit antea, non vir, ideo quia carnales facilius persuadentur ad peccatum, nec tam velociter spiritales decipiuntur, et dedit viro suo, et comedit: utique, quia post delectationem carnalis concupiscentiae nostrae, etiam ratio nostra subjicitur ad peccandum. Sequitur: Consuerunt folia ficus, et fecerunt sibi perizomata. Quod nos campestria possumus nuncupare. Postquam cognoverunt miserabiliter se nudatos a gratia, qua fiebat ut nuditas corporis nulla lege peccati mentem eorum repugnando confunderet; [Col. 0912C] hoc postmodum cognoverunt, quod felicius ignorarent, si Deo obedientes et credentes non committerent quod cogeret experiri: proinde confusi inobedientia carnis suae, tamquam teste, poena inobedientiae suae consuerunt folia ficus, et fecerunt sibi perizomata, sive campestria, quod nos alio nomine succinctoria possumus appellare. Campestria autem ex eo dicta, quod juvenes, qui nudi exercebantur in campo, pudenda operiebant: unde qui ita succincti sunt, campestratos vulgus appellat. Cumque cognovissent se esse nudos, consuerunt folia ficus, unde se contegerent. Qui saeculum asperum amplectuntur, qui pro religione voluptatis carnalis arctantur, quique decepti haeretica pravitate, et gratia Dei nudati, tegimenta mendaciorum, tamquam folia fici, colligunt, faciunt sibi succinctoria vanitatis, cum de Domino vel Ecclesia mentiuntur. Sequitur:

(Vers. 8.) Et cum audissent vocem Dei deambulantis in paradiso ad auram post meridiem. Quid est quod post peccatum hominis in paradiso, Dominus jam [Col. 0912D] non stat, sed ambulat? nisi quod irruente culpa a corde illorum remotum se demonstrabat, quos jam in suo praecepto stabiles non videbat. Quid est quod ad auram post meridiem dicit? nisi quod lux ferventior veritatis ab eis abscesserat, et peccatrices animas constringebat frigus infidelitatis. Abscondit se Adam et uxor ejus a facie Domini Dei, in medio ligni paradisi. Haec ei insipientia de peccati poena accessit, ei se latere posse velle, quem latere nihil potest. Increpavit ergo Dominus Adam deambulans, ut caecis mentibus nequitiam suam non solum sermonibus, sed etiam rebus aperiret, quatenus peccator homo per verba quae fecerat audiret: et per deambulationem amisso aeternitatis statu, mutabilitatis suae inconstantiam cerneret; et per auram fervore charitatis a se expulso, torporem suum animadverteret; et per declinationem solis cognosceret quod ad tenebras propinquaret. Sequitur:

[Col. 0913A] (Vers. 9.) Vocavitque Dominus Deus Adam, et dixit ei: Adam, ubi es? Increpantis vox est, non ignorantis: non utique ignorando quaesivit, sed increpando admonuit, ut attenderet ubi esset, et unde cecidisset, tamquam si diceret: Qualis fueras, quando obediendo simpliciter incedebas, et qualis nunc appares, quando praevaricator effectus es? Qui etsi prius fortassis cum illis loquebatur, sicut cum angelis, nunc autem per subjectam creaturam illis apparuisse credendus est, et dicit: Adam, ubi es? vidit eum sub culpa lapsum, et jam suo peccato veluti ab oculis veritatis absconditum, quia tenebras erroris ejus non approbat. Per hoc, quod vocat dicens: Ubi es? signum dat quia ad poenitentiam revocat. Per hoc quod requirit, aperte insinuat quia peccatores jure damnantur. Sequitur:

(Vers. 10.) Qui ait: Vocem tuam audivi in paradiso, et timui, eo quod nudus essem, et abscondi me. Jam miserrimo errore tergiversando respondit, quasi ideo possit displicere, quod nullus esset, cum utique illelius [Col. 0913B] Deo placeret, si sic maneret sicuti eum ipse fecerat. Et timui. Hoc est quod scriptum est: Avertisti faciem tuam a me, et factus sum conturbatus, eo quod nudus essem. Ante peccatum enim ideo se nudum non agnoscebat, quia ejus intentio in superius erat. Et abscondi me. Quare? Quia in illa nuditate jam non audebat apparere, de qua ipse coeperat erubescere. Sequitur:

(Vers. 11.) Quis indicavit tibi quod nudus esses? nisi quod ex ligno, de quo praeceperam tibi ne comederes, comedisti. Tunc ille non ad se culpam retulit, sed ad mulierem, quam Dominus dederat, et reatum suum oblique in auctorem redegit, qui ei mulierem dederat quae ei tale persuaderet: ad cumulum peccati sui superbe respondit, non humiliter; quasi querimoniam in Deum dirigeret, cur ei talem dedisset sociam unde ei occasio peccati esset. Similiter et mulier suae culpae causam in Creatorem refert, quare serpentem per quem deciperetur in paradiso creaverit, [Col. 0913C] vel intrare permiserit. Serpens autem jam non requiritur, quia nec ejus poenitentia quaerebatur. Requisiti vero ad poenitentiam, vocem defensionis contra justam correptionem protulerunt. Unde nunc usque in usum peccantium trahitur, ut culpa cum agitur, defendatur, et unde finiri reatus debuit, inde cumuletur; nam serpens non interrogatur, quia nec confiteri peccatum potest, nec habet unde se excuset: prior tamen excepit poenam, et non eam quae ultimo judicio reservatur ipsi et angelis ejus. Sed poena ejus hoc in loco dicitur, ut in potestate habeat eos qui Dei praecepta contemnunt, et inde major poena est illi, quia de tali infelicitate laetatur. Sequitur:

(Vers. 14.) Et ait Dominus Deus ad serpentem: Quia fecisti hoc, maledictus es inter omnia animantia et bestias terrae: super pectus tuum gradieris, et terram comedes cunctis diebus vitae tuae. Nunc quod ad serpentem dicitur, et ad eum qui operatus est per serpentem, pertinere noscitur, non ad animal irrationabile, quia hoc non in sua natura vel voluntate habuit [Col. 0913D] ut faceret, sed diabolus hoc de illo et per illum est operatus. Super pectus tuum gradieris, et terram comedes: siquidem in pectore calliditas nequitiarum ejus indicatur, qui et terram devorat, dum luxuria et libidine peccantium pascitur et delectatur. Cumque audissent vocem Domini Dei deambulantis in paradiso ad auram post meridiem. Deambulat Deus in illis, et non stat, qui stabiles in ejus praecepto non perseverant: et bene, Ad auram post meridiem; quia jam ab eis aufertur lux illa ferventior veritatis appropinquantibus errorum tenebris. Absconderunt se a facie Dei, in medio ligni paradisi. In medio namque ligni se abscondit, qui aversus a praecepto Creatoris, in erroris atque arbitrii sui voluptatibus vivit. Vocavitque Deus Adam dicens, Adam, ubi es? Hic ostendit quia si qui a fide vel bonis operibus ad mendacia sua desideriaque labuntur, non despicit illos Deus, sed adhuc ut redeant ad poenitentiam vocat, [Col. 0914A] quia non vult mortem peccatoris, sed ut convertatur, et vivat (Ezech. XVIII). Ergo non est desperandum quibuslibet peccatoribus, dum et ipsi impii ad spem indulgentiae provocantur. Dicitur autem post haec serpenti, Maledictus eris inter omnia animantia, super pectus tuum et ventrem gradieris. Nomine pectoris significatur superbia mentis, nomine autem ventris significantur desideria carnis; his enim duabus rebus serpit diabolus adversus eos quos vult decipere, id est, aut terrena cupiditate et luxuria, aut superbiae insana ruina. Et terram manducabis; id est, ad te pertinebunt quos terrena cupiditate deceperis. Omnibus diebus vitae tuae; id est, omni tempore quo agis hanc potestatem, ante illam ultimam poenam judicii. Sequitur:

(Vers. 15). Inimicitias ponam inter te et mulierem, et semen tuum et semen illius: ipsa conteret caput tuum, et tu insidiaberis calcaneo ejus. Semen mulieris est totum genus humanum, semen serpentis carnalia desideria: quae duo semina continuum inter se [Col. 0914B] gerere odium debent, ut non faciamus ea quae diabolus vult. Quid est quod ait, Ipsa conteret caput tuum, et insidiaberis calcaneo ejus? Caput serpentis est cogitatio illicitae suggestionis, quod nos omni intentione conterere atque illidere ad petram, quae est Christus, debemus. Calcaneum mulieris est extremum vitae nostrae tempus, quo diabolus nos acrius impugnare satagit: cui si viriliter resistimus, victoriam perseverantiae cum salute nostra percipiemus. Inimicitias ponam inter te et mulierem, et semen tuum et semen illius. Semen diaboli, perversa suggestio est. Semen mulieris, fructus est boni operis quo perversae suggestioni resistitur. Ipsa caput illius conterit, si eum mens in ipso initio malae suggestionis excludit; ille insidiatur calcaneo ejus, quia mentem, quam in prima suggestione non decipit, decipere in fine contendit. Quidam autem, quod dictum est, Inimicitias ponam inter te et mulierem, de virgine, unde natus est Dominus, intellexerunt, eo quod illo tempore ex ea [Col. 0914C] Dominus nasciturus ad inimicum devincendum et mortem, cujus ille auctor erat, destruendam promittebatur. Nam illud quod subjunctum est, Ipsa conteret caput tuum, et tu insidiaberis calcaneo, hoc defructu ventris Mariae, qui est Christus, intelligunt: id est, tu eum supplantabis, ut moriatur, ille autem victor resurget, et caput tuum conteret, quod est mors: sicut et David dixerat ex persona Patris ad Filium, Super aspidem et basiliscum ambulabis, et conculcabis leonem, et draconem (Ps. XC). Aspidem dixit mortem, basiliscum peccatum, leonem Antichristum, draconem diabolum. Sequitur:

(Vers. 16.) Sub viri potestate eris, et ipse dominabitur tibi. Quaeritur cum dicit. Sub viri potestate eris, si non peccasset mulier, si esset sub potestate viri? Esset utique, sed ea servitute quae per dilectionem operatur, et foras mittit timorem; post peccatum vero conditionalis servitutis timore, qui per disciplinam operatur, veniens de maledictionis poena, et non potius de aequalitate naturae. Appetitum ergo [Col. 0914D] ejus vir habet subjugatum, ut juxta hanc legem mulieri modum imponat. De poena autem mulieris quid significat, quod ei dicitur, In dolore paries filios; nisi quia carnalis voluntas cum aliquam malam consuetudinem vult vincere patitur in exordio dolores, atque ita per meliorem consuetudinem parit bonum opus quasi filios? Quod vero adjecit, Et conversio tua ad virum tuum, et ipse tui dominabitur; hoc significat quod illa voluptas carnalis, quae cum dolore reluctaverat, ut faceret consuetudinem bonam, jam ipsis erudita doloribus cautior fit, et ne corruat obtemperat rationi, et libenter servit quasi viro jubenti. Sequitur:

(Vers. 17.) Adae vero dixit: Quia audisti vocem uxoris tuae. Culpat itaque virum, quia praeveniens Dei mandatum uxoris praeposuit voluntatem, cui debuit dominari: Et comedisti ex ligno de quo praeceperam tibi ne comederes. Denuo arguitur de gulae [Col. 0915A] concupiscentia, quae in lapsu praevaricationis poena secunda post superbiam est. Maledicta terra in opere tuo. Opera hic non ut ruris colendi sit, sed peccata significat, ut in Hebraeo habetur. Hoc et in Aquila non discordat, dicens, Maledicta humus propter te; spinas et tribulos germinabit tibi. Incentiva quodammodo vitiorum, quae in nobis nullo modo essent, si felicitatem paradisi primus homo non perdidisset. Sequitur:

(Vers. 19.) In sudore vultus tui vesceris pane tuo, donec revertaris in terram, de qua sumptus es. Illum intelligi voluit panem, qui se de coelo descendisse testatus est, qui dat vitam mundo (Joan. VI). Hunc ergo panem cum maximo sudore et poenitentiae satisfactione accipiunt poenitentes. Cum vero dixisset Deus, Adam, ubi es? mortem significavit animae, quae facta est illo deserente: dicendo, Pulvis es, et in pulverem reverteris, mortem significavit corporis, quae illi fit, anima discedente. Propterea de morte secunda nihil dixisse [Col. 0915B] credendus est, quia occultam esse voluit propter dispensationem Testamenti novi, ubi secunda mors apertissime declaratur, ut prius ista mors, quae communis est omnibus; mors vero secunda non utique communis est omnibus. Sequitur:

(Vers. 21.) Fecit quoque Dominus Deus Adae et uxori ejus tunicas pelliceas, et induit eos. In tunicis pelliceis mortis est intelligenda conditio, ut qui per inobedientiam Dei similitudinem, id est, immortalitatem tenere noluerunt, per mortis conditionem similitudinem susciperent jumentorum et pecudum. Ipsi sibi praecinctoria de foliis fici, et Deus illis tunicas pelliceas fecit: id est, ipsi appetierunt mentiendi libidinem, relicta facie veritatis, et Deus mutavit corpora eorum in ista mortalitate carnis: quia cum homo per superbiam Deus esse appetiit, usque ad belluarum mortalitatem dejectus est. Sequitur:

(Vers. 22.) Ecce Adam quasi unus ex nobis factus est. Id est, quasi ipse Dominus et creator ejus, quod pertinet ad irrisionem insultantis: ex nobis, ad exemplum [Col. 0915C] timoris; quod non solum non ita fuit ut fieri voluit, sed nec illud quod factus fuerat conservavit. Quod vero addidit, Quasi unus ex nobis; hoc propter Trinitatem dictum est: sicut et illud, Faciamus hominem ad imaginem et similitudinem nostram. Sequitur: Sciens bonum et malum. Ut ipse per experimentum malum disceret, quod Deus per sapientiam novit. Sequitur: Nunc ergo videte, ne forte mittat manum suam, et sumat etiam de ligno vitae, et comedat, et vivat in aeternum. Vere ut clementissimus Dominus eisdem dignatus est consulere ad salutem, ne forte per transgressionem indigni jam facti de ligno vitae praesumerent edere, et ad perpetuum viverent cruciatum. Exsules itaque sunt ab illius esu ad tempus effecti, ut per congruam poenitentiae satisfactionem rursum illuc unde emissi fuerant reverterentur. Potest ergo videri propterea in laborem homo hujus vitae esse dimissus, ut aliquando manum porrigat ad arborem vitae.

[Col. 0915D] (Vers. 23, 24.) Emisitque eum Dominus Deus de paradiso voluptatis, ut operaretur terram, de qua sumptus est. Id est, in isto corpore laboraret, et ibi posset collocare sibi meritum redeundi. Et collocavit eum ante paradisum. Et hoc significantia factum est, ut contra paradisum, in quo beata vita etiam spiritaliter significabatur, habitaret peccator utique in miseria. Et ordinavit Cherubin et flammeam romphaeam, quae vertitur custodire viam ligni vitae. Hoc per coelestes utique potestates etiam in paradiso visibiliter factum esse credendum est, ut per angelicum ministerium esset illic ignea quaedam custodia: non tamen frustra factum est, nisi quia significari aliquid etiam de spiritali paradiso non est utique dubitandum; sed alius sensus in Hebraeo est quam hic legitur, ait enim, Ejecit Adam (haud dubium quin Dominus) et habitare fecit ante paradisum voluptatis Cherubin et flammeum gladium, qui verteretur, et custodiret viam ligni vitae: non quod ipsum Adam, quem ejecerat Deus, habitare [Col. 0916A] fecerit contra paradisum voluptatis: sed quod illo ejecto, ante fores paradisi Cherubin et flammeum gladium posuerit ad custodiendum paradisi vestibulum, ne quis possit intrare. Vocaturque dehinc Eva mater vivorum, id est, recte factorum: quibus contraria sunt peccata, quae nomine mortuorum significantur. Jam vero per sententiam quae in virum infertur, ratio nostra arguitur; quae et supra peccati concupiscentia seducta, a paradiso beatitudinis remota, habet maledictiones terrenae operationis, habet et dolores temporalium curarum, quasi spinas et tribulos. Sic tamen dimittitur de paradiso beatitudinis, ut operaretur terram, id est in corpore isto laboret, et collocet sibi meritum redeundi ad vitam beatam, quae paradisi nomine significatur, possitque aliquando manum porrigere ad arborem vitae, et vivere in aeternum. Manus autem porrectio bene significat crucem, vel cruciatum poenitentiae, per quem vita aeterna recuperatur. Accipit etiam tunicam pelliceam divino judicio, quo nomine corporis mortalitas significatur [Col. 0916B] in historia: in allegoria autem a carnalibus sensibus abstractae voluptates, quae carnaliter viventem divina lege consequuntur et contegunt: qui si aliquando ad Deum convertitur, per flammeam frameam, id est, per tribulationes temporales peccata sua agnoscendo et gemendo: et per Cherubin, id est, per plenitudinem scientiae, quod est charitas, pervenit ad arborem vitae Christum, et vivet in aeternum. Cherubin namque plenitudo scientiae interpretatur: framea vero versatilis posita ad custodiendam viam ligni vitae, temporales poenae intelliguntur, nemo enim potest pervenire ad arborem vitae, nisi per has duas res, tolerantiam scilicet molestiarum, et plenitudinem scientiae, id est, per charitatem Dei et proximi: Plenitudo enim legis est charitas. Sequitur:

(Cap. IV.---Vers. 1.) Adam vero cognovit Evam uxorem suam, quae concepit et peperit Cain dicens, Possedi hominem per Deum. Cain autem interpretatur possessio: unde dictum est, quando natus est, Acquisivi [Col. 0916C] hominem per Deum; neque enim, illo nato, dixisset Adam quod dixisse legitur, Acquisivi hominem per Deum, nisi illis duobus ipse fuisset homo nascendo additus primus. Natus est igitur prior Cain ex illis duobus generis humani parentibus, pertinens ad hominum civitatem; posterior Abel, ad civitatem Dei. Sicut enim in uno homine, quod dixit Apostolus, experimur, quia non primum quod spiritale est, sed quod animale, postea quod spiritale (I Cor. XV); unde unusquisque quoniam ex damnata progenie exoritur, primo sit necesse est ex Adam malus atque carnalis. Quod si in Christum renascendo profecerit, poterit esse bonus et spiritalis sic in universo genere humano cum primum istae duae coeperunt nascendo atque moriendo procurrere civitates, prior est natus civis hujus saeculi, posterior autem isto peregrinus in saeculo, et pertinens ad civitatem Dei. Sequitur:

(Vers. 2 seqq.) Fuit autem Abel pastor ovium, et Cain agricola. Factum est autem, post multos dies, ut [Col. 0916D] offerret Cain de fructibus terrae munera Domino. Abel quoque obtulit de primogenitis gregis sui, et de adipibus eorum: et respexit Deus ad Abel et ad munera ejus. Ad Cain vero et ad munera ejus non respexit: iratusque est Cain vehementer, et concidit vultus ejus. Unde scire poterat Cain quod fratris munera suscepisset Deus, et sua repudiasset, nisi quod illa interpretatio vera est, quam Theodotion posuit, Et inflammavit Dominus super Abel, et super sacrificium ejus: super Cain vero et super sacrificium ejus non inflammavit. Ignem autem ad sacrificium devorandum solitum venire de coelo, et in dedicatione templi sub Salomone legimus, et quando Elias in monte Carmelo construxit altare. Sequitur:

(Vers. 6, 7.) Dixitque Dominus ad eum, Quare iratus es? et cur concidit facies tua? Nonne si bene egeris, reciptes; sin autem male, statim in foribus aderit peccatum tuum? sed sub te erit appetitus ejus, et tu dominaberis illius. Hoc est, quare irasceris, et invidiae in [Col. 0917A] fratrem livore torqueris? cur iratum vultum dimittis in terram? nonne si bene egeris, dimittetur tibi omne delictum? sive, ut Theodotion ait, acceptabile erit, id est, munus tuum suscipiam, ut suscepi fratris tui: quod si male egeris, illico peccatum tuum ante vestibulum tuum sedebit, et tali janitore comitaberis? Verum quia liberi arbitrii es, moneo ut non tui peccatum, sed tu peccato domineris. Nativitas duorum filiorum Adam similitudinem habet duorum populorum qui erant diversis temporibus ad fidem venturi, pari opere et dissimili charitate ante Deum. Fuit autem Abel pastor ovium, et Cain agricola. Sed sicut Cain Sacrificium ex terrae fructibus reprobatur, Abel autem sacrificium ex ovibus et earum adipe suscipitur; ita novi Testamenti fides ex innocentia grata Deum laudans, veteris Testamenti terrenis operibus antefertur. Sequitur:

(Vers. 8 seqq.) Dixitque Cain ad Abel fratrem suum, Egrediamur foras in agrum. Cumque essent in agro, consurrexit Cain adversus fratrem suum, et interfecit [Col. 0917B] eum. Et ait Dominus ad Cain: Ubi est Abel frater tuus? Qui respondit, Nescio. Interrogat non tamquam ignarus, sed tamquam judex qui reum puniat. Vox, inquit, sanguinis fratris tui clamat ad me de terra. Clamare autem sanguis Abel ad Dominum dicitur, non voce, sed causa. Cui Cain ad cumulum peccati sui, fallaciter ac superbe respondit, putans Deum latere quae gesserat. Nescio: num custos fratris mei sum ego? Cui Deus ait, Arbitraris me quod gessisti nescire, qui cogitationem quam impie conceperas inspiciens, ne opere consummares praemonui? Sed ne causeris injuste me adversum te proferre sententiam, ego tibi accusationem non infero: sed est testis qui te accusat, vox videlicet sanguinis fratris tui, quae clamat ad me de terra. Sequitur:

(Vers. 13 seqq.) Responditque Cain ad Dominum, Major est iniquitas mea quam ut veniam merear. Id est, plus peccavi, quam ut merear absolvi. Ecce ejicis me hodie a facie tua, et a facie tua abscondar, ut [Col. 0917C] latitem; et ero gemens super terram; et erit omnis qui invenerit me, occidet me. Ejicior, inquit, a conspectu tuo, et conscientia sceleris lucem ipsam ferre non sustinens, adjecit, Abscondar ut latitem, eritque omnis qui invenerit me, occidet me. Dum ex tremore corporis et furia mentis agitatur, eum se esse intelligit qui mereatur interfici. Verum Deus nolens eum compendio mortis finire cruciatus, nec tradi poenae, qua ipse se damnaverat, ait, Non sic; id est, non ut tu aestimas morioris, et mortem pro remedio accipies, verum vives usque ad septimam generationem, et conscientiae tuae igne torqueberis: ita ut quicumque te occiderit, secundum duplicem intelligentiam, aut in septima generatione, aut magno te liberet cruciatu, non quod ipse, qui percusserit Cain septem ultionibus subjiciendus sit; sed quod septem vindictas quae in Cain tanto tempore cucurrerunt solvat interfector, occidens eum qui vitae fuerat derelictus ad poenam. Ut autem quod dicimus manifestius fiat, quotidianae consuetudinis ponamus exemplum. Loquitur [Col. 0917D] inter verbera servus ad Dominum: Quia incendi domum tuam et universam substantiam dissipavi, interfice me. Dominusque respondet: Non, ut tu vis, morieris et finies morte supplicia, verum longo tempore custodieris ad vitam, et tam infeliciter in hac luce versaberis, ut quicumque te occiderit beneficium praestet occiso, dum tam multis te liberat cruciatibus: et secundum Septuaginta quidem hic nobis sensus videtur. De eo autem quod Aquila posuit, Septempliciter, et Symmachus Hebdomas, sive Septimus ulciscetur, majorum nostrorum ista sententia est, quod putant in septima generatione a Lamech interfectum Cain. Adam quippe genuit Cain, Cain genuit Enoch, porro Enoch genuit Irad, et Irad genuit Maviahel, et Maviahel genuit Matusahel, et Matusahel genuit Lamech qui est septimus ab Adam: non sponte, ut in quodam Hebraico volumine scribitur, interfecit Cain, ut ipse postea confitetur, Quoniam [Col. 0918A] virum occidi in vulnere meo, et juvenem in livore meo. Alii de septem vindictis Cain varia suspicantur, et primum ejus asserunt fuisse peccatum, quod non recte diviserit; secundum, quod inviderit fratri; tertium quod dolose egerit, dicens: Transeamus in campum; quartum, quod occiderit; quintum, quod procaciter negaverit; sextum, quod seipsum damnaverit, dicens: Major mea culpa est, quam ut veniam merear; septimum quod nec damnatus egerit poenitentiam. Et dicunt illum a clementissimo Deo ideo usque ad generationes septem fuisse dilatum, ut saltem malis ipsis, et longaevae vitae moerore compulsus poenitentiam ageret, et mereretur absolvi. Nonnulli septenarium numerum plenum et perfectum interpretantur, de multis Scripturarum locis testimonia contrahentes; et hunc esse sensum quem supra praestrinximus, quod qui interfecerit Cain, ab ingenti eum omnis supplicii transitorii liberet poena: quoniam septies vindicabitur de Cain, de Lamech autem septuagies septies. Tradunt Hebraei 77 animas ex Lamech [Col. 0918B] progenie reperiri, quae diluvio deletae sunt; et in hoc numero de Lamech factam esse vindictam, quod genus ipsius usque ad cataclysmum perseveraverit: alii ab Adam usque ad Christum 77 generationes asseverant, secundum Lucae evangelistae auctoritatem. Sicut ergo septima generatione Cain peccatum est dissolutum, non vindicavit quippe Dominus bis in idipsum, et qui semel recepit mala sua in vita sua, non eosdem cruciatus patietur in morte, quod est passus in vita; ita et Lamech peccatum, id est, totius mundi, atque sanguinis, qui effusus est, Christi solvetur adventu, qui tulit peccata mundi, qui lavit amictum suum in sanguine uvae, et torcular calcavit solus, et in ascensione sua miraculum praebuit Angelis.

(Vers. 15.) Posuitque Dominus in Cain signum, ut non eum interficeret omnis qui invenisset eum. Ipsum videlicet signum, quod tremens et gemens, vagus et profugus semper viveret, nec uspiam in orbe terrarum [Col. 0918C] sedes posset habere quietas; atque ideo ut salvari posset, aedificavit civitatem. Dixit Deus ad Cain: Si recte offeras, et recte non dividas, peccasti; utique, quia etsi antea Judaei recte illa fecerunt, in eo tamen infidelitatis rei sunt, quia, Christo veniente, jam tempus novi Testamenti a tempore veteris Testamenti non distinxerunt. Quod si obtemperasset Cain, Deo dicente, Quiesce, sub te erit appetitus tuus, et tu dominaberis illius; ad se convertisset peccatum suum, sibi hoc tribuens et confitens Deo; ac sic adjutus indulgentiae gratia, ipse peccato suo dominaretur non illo sibi dominante servus esset peccati, nec fratrem occidisset innocentem. Sic et Judaei, in quorum figura haec gerebantur, si quiescerent a sua perturbatione, et tempus salutis per gratiam in peccatorum remissionem cognoscentes audirent Christum dicentem, Non veni vocare justos, sed peccatores in poenitentia (Matth. IX); tunc ad se converterent peccatum suum in confessione, sicut in psalmo XL scriptum est, medico dicentes, Ego dixi, Domine, miserere mei, [Col. 0918D] sana animam meam, qui peccavi tibi (Ps. XL); eidemque peccato quamdiu in eorum corpore esset adhuc mortali, per spem gratiae liberi dominarentur. Nunc autem ignorantes Dei justitiam, et suam volentes constituere, elati de operibus legis, non humiliati de peccatis suis non quieverunt, sed offenderunt in lapidem offensionis, et exarserunt iracundia adversus Christum, cujus opera videntes, accepta Deo esse doluerunt. Sequitur, Itaque post haec occiditur Abel minor natu a fratre Cain majore natu. Occiditur Christus caput populi minoris natu, a populo Judaeorum majore natu: ille in campo, iste in Calvariae loco. Interrogat Deus Cain, non tamquam ignarus eum a quo discat, sed tamquam judex reum quem puniat. et dicit ubi sit frater ejus; responditque ille se nescire, nec ejus esse custodem. Usque nunc quid nobis respondent Judaei, cum eos sanctarum Scripturarum voce interrogamus de Christo? Illi nescire se [Col. 0919A] Christum respondent; fallax enim Cain ignorantia Judaeorum est falsa negatio. Essent autem quodammodo Christi custodes, si Christianam fidem accipere et custodire voluissent. Sequitur: Dixit Deus ad Cain, Quid fecisti? Vox sanguinis fratris tui clamat ad me de terra. Sic arguit in Scripturis sanctis vox divina Judaeos; habet enim vocem magnam sanguis Christi in terra. Cum enim accepto sacramento ab omnibus gentibus respondetur, Amen; haec est vox clara, vox sanguinis, quam sanguis iste exprimit ex ore fidelium, eodem sanguine redemptorum. Dixit Deus ad Cain, Maledictus eris a terra, quae aperuit os suum, et suscepit sanguinem fratris tui de manu tua. Maledictus est enim populus Judaeorum infidelis a terra. id est, ab Ecclesia, quae aperuit os suum in confessione peccatorum, accipere sanguinem Christi, qui effusus est in remissionem peccatorum omnium, de manu persecutoris nolentis esse sub gratia, sed sub lege, ut esset ab Ecclesia maledictus; id est, ut ostenderet eum Ecclesia maledictum testificante Apostolo, Quicumque [Col. 0919B] enim, inquit, ex operibus legis sunt, sub maledicto sunt legis (Gal. III). Cum operatus fueris terram, non dabit tibi fructus suos. In ipsa enim terra quam Christus portavit, id est, in ejus carne ipsi operati sunt salutem nostram crucifigendo Christum, qui mortuus est propter delicta nostra (Rom. IV): nec tamen eis dedit eadem terra virtutem suam, quia non justificati sunt in virtute resurrectionis ejus qui resurrexit propter justificationem nostram; qui etsi crucifixus est ex infirmitate nostra, sed vivit ex virtute Dei (II Cor. XIII). Haec est ergo virtus terrae illius, quam non ostendit impiis et incredulis; unde nec resurgens eis, a quibus erat crucifixus, apparuit, tamquam Cain operante terram, ut granum illud seminaretur. Vagus et profugus, sive, ut in Septuaginta scriptum est, Gemens et tremens eris super terram: nunc ecce quis non videat, quis non agnoscat in tota terra, quacumque dispersus est ille populus, quomodo sit vagus in gentibus et profugus ab Jerusalem: quomodo gemat [Col. 0919C] moerore amissi regni, et tremat tremore sub innumerabilibus populis Christianis? Ideoque respondit, dicens, Major est iniquitas mea quam ut veniam merear. Ecce ejicis me hodie a facie terrae, et a facie tua abscondar, et ero vagus et profugus in terra. Igitur omnis qui invenerit me, occidet me. Vere inde vagus, et profugus gemit et tremit, ne etiam regno terreno perdito, ista visibili morte occidatur. Hanc dicit majorem causam quam illam, quod terra nostra non dat virtutem suam, ne spiritaliter moriatur; carnaliter enim sapit et abscondit se a facie Dei, id est, iratum habere Deum grave non putat; sed hoc timet, ne inveniatur et occidatur; carnaliter enim sapit, tamquam operans terram, cujus virtutem non accepit. Sapere autem secundum carnem mors est, quam ille non intelligens, amisso regno, gemit et corporalem mortem tremit. Sed quid ei respondit Deus? Nequaquam ita fiet; sed omnis qui occiderit Cain, septuplum punietur; sive, ut Septuaginta transtulerunt, Septem vindictas exsolvet; id est, non sic quomodo [Col. 0919D] dicis, non corporali morte interibit genus impium carnalium Judaeorum: quicumque eos ita perdiderit, septem vindictas exsolvet; id est, auferet ab eis septem vindictas, quibus alligati sunt propter reatum occisi Christi. Hoc toto tempore, quod septenario dierum numero volvitur, magis quia non interiit gens Judaeorum, satis apparet fidelibus Christianis, sed solam dispersionem meruerint, juxta quod ait Scriptura: Ne occideris eos, ne quando obliviscantur populi mei legis tuae, disperge illos in virtute tua et depone eos (Ps. LVIII). Posuit Dominus in Cain signum, ut non eum interficeret omnis qui invenisset eum. Hoc revera mirabile est, quemadmodum omnes gentes, quae a Romanis subjugatae sunt, in ritum Romanorum sacrorum transierint, eaque sacrilegia observanda et celebranda susceperunt. Gens autem Judaeorum sive sub paganis regibus, sive sub Christianis non amisit signum legis et circumcisionis suae, quo a caeteris [Col. 0920A] gentibus populisque distinguitur: sed omnis imperator vel rex, qui eos in regno suo invenit, cum ipso signo eos invenit, et non occidit. Exiit ergo a facie Domini, et habitavit in terra Naid, quod dicitur interpretatum commotio, sive instabilis et fluctuans et sedis incertae, contra quod malum Deus rogatus in psalmo, Ne dederis in motu pedes meos, et manus peccatorum non moveant me (Ps. XXXV). Nunc vero Judaei et omnes qui diversis erroribus contumaces sunt, resistendo veritati; venundati exeunt a facie Dei, id est, a misericordia dilectionis ejus, vel a participatione lucis ejus: et habitant profugi in terra commotionis, id est, in carnali conturbatione, contra jucunditatem Dei, hoc est, contra Eden, quod interpretatur epulatio, ubi est plantatus paradisus. Sequitur:

(Vers. 17.) Cognovit autem Cain uxorem suam, quae concepit et peperit Enoch; et aedificavit civitatem, vocavitque nomen ejus ex nomine filii sui Enoch. Non est consequens quidem ut istum primum filium genuisse [Col. 0920B] credatur; neque enim hoc ex eo putandum est, quia dictus est cognovisse uxorem suam, quasi tunc se illi primitus concumbendo miscuisset: nam et de ipso patre omnium Adam non tunc solum hoc dictum est, quando conceptus est Cain, quem primogenitum videtur habuisse; verum etiam posterius eadem Scriptura, Cognovit, inquit, Adam Evam uxorem suam, et concepit, et peperit filium, et nominavit nomen illius Seth. Unde intelligitur ita solere etiam illam Scripturam loqui, quamvis non semper, cum in ea legitur factos homines fuisse conceptos: non tamen solum cum primum sibi sexus uterque misceretur; nec illo necessarium est argumento, ut primogenitum patri existimemus Enoch, quod ejus nomine illa civitas nuncupata est: non enim abest ut propter aliquam causam, cum et alios haberet, diligeret eum pater caeteris amplius: neque enim et Judas primogenitus fuit, a quo Judaea cognominata est et Judaei. Sed etiamsi conditor civitatis istius iste filius primus natus [Col. 0920C] est, non ideo putandum est tunc a patre conditae civitati nomen ejus impositum, quando natus est, quia nec constitui tunc ab uno poterat civitas, quae nihil est aliud quam hominum multitudo aliquo societatis vinculo colligata, sed cum illius hominis familia tanta numerositate cresceret, ut haberet etiam populi quantitatem, tunc potuit utique fieri, ut civitatem constitueret, et nomen primogeniti sui constitutae imponeret civitati. Quam ob rem nullus prudens rerum aestimator dubitaverit Cain, non solum aliquam, verum etiam magnam potuisse condere civitatem, quando in tam longum tempus protendebatur vita mortalium. Sequitur:

(Vers. 18 seqq) Porro Enoch genuit Irad, et Irad genuit Maviahel, et Maviahel genuit Matusahel, et Matusahel genuit Lamech, qui accepit uxores duas, nomen uni Ada, et nomen alteri Sela, genuitque Ada Jobal, qui fuit pater habitantium in tentoriis atque pastorum: Sela quoque genuit Tubulcain, qui fuit malleator et faber in cuncta opera aeris et ferri. Soror vero Tubalcain, [Col. 0920D] Noema. Non enim puto incassum scriptum esse quod in eis generationibus, quae propagantur ex illo qui est appellatus Seth, cum genuisse filios filiasque dicatur, nulla ibi genita nominatim emina expressa est: in his autem quae propagantur ex Cain, in ipso fine, quo pertingunt novissima femina genita nominatur; sic enim legitur, Matusahel genuit Lamech. Et sumpsit sibi Lamech duas uxores, nomen uni Ada, et nomen secundae Sela, quae peperit Jobal. Hic erat pater habitantium in tentoriis atque pastorum, et nomen fratris ejus Tubal. Ipse fuit pater canentium cithara et organo. Sela quoque genuit Tubalcain, qui fuit malleator et faber in cuncta opera aeris et ferri. Soror vero Tubalcain, Noema. Hucusque porrectae sunt generationes ex Cain, quae sunt omnes ab Adam octo, annumerato ipso Adam, septem scilicet usque ad Lamech, qui duarum maritus uxorum fuit, et octava generatio est in filiis ejus, in quibus [Col. 0921A] commemoratur et femina: ubi eleganter significatum est terrenam civitatem usque in sui finem carnales habituram generationes, quae marium feminarumque conjunctione proveniunt; unde et ipsae, quod praeter Evam nusquam reperitur, ante diluvium nominibus propriis exprimuntur uxores illius hominis, qui nominatur hic novissimus pater. Cum ergo esset utriusque generis Adam pater, id est, et cujus series ad terrenam, et cujus series ad coelestem pertineret civitatem, occiso Abel, atque in ejus interfectione commendato mirabili sacramento, facti sunt duo patres singulorum generum in Cain et Seth: in quorum filiis commemorari oportebat duarum istarum civitatum generationem, et mortalium evidentius indicia clarere coeperunt. Cain quippe genuit Enoch. Enoch autem interpretatur dedicatio: hic enim dedicatur terrena civitas ubi conditur, quoniam hic habet eum quem et intendit et appetit finem. Hunc secutus Abel, quem major frater occidit, praefigurationem quamdam peregrinantis civitatis Dei, [Col. 0921B] quod esset ab impiis, et quodammodo terrigenis, id est, terrenam originem diligentibus, et terrenae civitatis terrena felicitate gaudentibus, persecutiones passura, primus ostendit. Sed quot annorum erat Adam cum eos genuit, non apparet. Exinde digeruntur aliae generationes ex Cain, aliae de illo quem genuit Adam in ejus successionem, quem frater occidit, appellavitque nomen illius Seth, dicens, ut scriptum est, Suscitavit enim mihi Deus se nen aliud pro Abel, quem occidit Cain. Nullus de progenie Cain, cum dinumerata sit commemoratio Adam, usque ad octavam generationem, quot annorum fuisset, expressus est, quando genuit eum qui commemoratur post eum: noluit enim Spiritus Dei in terrenae civitatis generationibus tempora notare ante diluvium, sed in coelestis maluit, tamquam essent memoriae digniores. Sequitur:

(Vers. 25, 26.) Cognovit quoque Adam adhuc uxorem suam, et peperit filium, vocavitque nomen illius [Col. 0921C] Seth, dicens, Posuit mihi Dominus semen aliud pro Abel, quem occidit Cain. Sed et Seth natus est filius, quem vocavit Enos: iste coepit invocare nomen Domini. Potuit quippe Adam divinitus admonitus dicere, posteaquam Seth natus est, Suscitavit mihi Deus semen aliud pro Abel, quem occidit Cain, quoniam talis erat futurus qui impleret illius sanctitatem. Sed et Seth natus est filius, quem vocavit Enos: iste coepit invocare nomen Domini. Ex duobus namque illis hominibus, Abel, quod interpretatur luctus, et ejus fratre Seth, quod interpretatur resurrectio, mors Christi et vita ejus ex mortuis figuratur: ex qua fide hic gignitur civitas Dei, id est, homo qui coepit invocare nomen Domini. Spe enim salvi facti sumus, ut ait Apostolus (Rom. VIII). Nam quis vacare hoc existimet ab altitudine sacramenti? numquid enim Abel non coepit invocare nomen Domini Dei; vel, sicut in Septuaginta Interpretibus habetur, Iste speravit invocare nomen Domini Dei, cujus sacrificium Scriptura tam acceptum Deo fuisse commemorat? Numquid ipse Seth non coepit [Col. 0921D] vel speravit invocare nomen Domini Dei, de quo dictum est, Suscitavit mihi Deus semen aliud pro Abel? Cur ergo huic proprie tribuitur quod piorum omnium intelligitur esse commune? nisi quia oportebat in eo qui de patre generationum in meliorem partem, hoc est, supernae civitatis, primus commemoratur exortus, praefigurari hominem, id est, hominum societatem, quae non secundum hominem in re felicitatis terrenae, sed secundum Deum vivit in spe felicitatis aeternae. Hoc ipsum enim quo dicitur, Et nominavit nomen ejus Enos, quod interpretatur homo, ac deinde additur, Hic speravit vel coepit invocare nomen Domini Dei; satis ostenditur quod non in se ipso spem ponere debeat homo: Maledictus, enim omnis, sicut alibi legitur, qui spem suam ponit in homine (Jerem. XVII); ac per hoc nec in se, ut sit civis alterius civitatis, quae non secundum filium Cain dedicatur hoc tempore, id est, mortalis hujus saeculi, sed in illa immortalitate [Col. 0922A] beatitudinis sempiternae. Nam et ista propago, cujus pater Seth, in ea generatione habet dedicationis nomen quae septima est ex Adam, annumerato Adam. Septimus enim ab illo natus est Enoch, quod interpretatur dedicatio; sed ipse est ille translatus, quoniam placuit Deo, et insigni numero in ordine generationum, quo sabbatum consecratum est, septimo scilicet ab Adam. Ab ipso autem patre istarum generationum, quae discernuntur a progenie Cain, id est, a Seth, sextus est, quoto die factus est homo, et consummavit Deus omnia opera sua. Sed hujus Enoch translatio nostrae dedicationis est praefigurata dilatio, quae quidem jam facta est in Christo capite nostro: qui sic resurrexit, ut non moriatur ulterius; et quod praecessit in capite, speratur in corpore. Sequitur:

(Cap. V.---Vers. 1, 2.) Hic est liber generationis Adam. In die qua creavit Deus hominem, ad similitudinem Dei fecit illum. Masculum et feminam fecit eos Deus, et benedixit illis, et vocavit nomen eorum Adam [Col. 0922B] in die, quo creati sunt. Sed quare hinc reditur ad istam recapitulationem, postea quam commemoratus est filius Seth, qui coepit, vel speravit invocare nomen Domini Dei? Sed sciendum est quod Enos filius Seth interpretatur homo, non sicut Adam: et ipsum enim nomen, homo, interpretatur, sed commune perhibetur esse in illa lingua, id est, in Hebraea, masculo et feminae; nam sic de illo scriptum est, Masculum et feminam fecit illos, et benedixit illis, et vocavit nomen eorum Adam (Gen. I, 5); unde non ambigitur sic appellatam fuisse feminam Evam proprio nomine, ut tamen Adam, quod interpretatur homo, nomen esset amborum. Enos autem sic interpretatur, homo, ut hoc non posse feminam nuncupari periti linguae illius asseverent: tamquam filius resurrectionis, ubi non nubent, neque uxores ducent; non enim erit in resurrectione generatio, cum illuc perduxerit regeneratio. Sequitur:

(Vers. 3 seqq.) Vixit autem Adam centum triginta annis, [Col. 0922C] et genuit filium ad imaginem et similitudinem suam vocavitque nomen ejus Seth. Vixit quoque Seth centum quinque annis, et genuit Enos. Vixit vero Enos nonaginta annis, et genuit Cainan. Dicet aliquis, Credendumne est hominem filios generaturum, nec habentem propositum continentiae, centum et amplius, vel certe secundum Hebraeos non multo minus, id est, octuaginta, septuaginta, sexaginta annos a concumbendi opere non vacare: aut si non vacarent, nihil prolis gignere potuisse? Haec quaestio duobus modis solvitur: aut enim tanto senior fuit proportione pubertas, quanto vitae totius major annositas; aut quod magis video esse credibile, non hic primogeniti filii commemorati sunt, sed quos successionis ordo poscebat, ut perveniretur ad Noe, a quo rursus ad Abraham videmus esse perventum, ac deinde usque ad certum articulum temporis: quantum oportebat signari, etiam generationibus commemoratis, cursum gloriosissimae civitatis in hoc mundo peregrinantis, et supernam patriam requirentis. Quod enim negari [Col. 0922D] non potest, prior omnibus Cain ex conjunctione maris et feminae natus est; hunc secutus Abel, quem major frater occidit: sed quot annorum erat Adam cum eos genuit non apparet. Porro autem Seth quando natus est, non quidem taciti sunt anni patris ejus, sed jam genuerat alios: et utrum solos Cain et Abel; non enim quia soli nominati sunt, propter ordines generationum quas commemorare oportebat, ideo consequens videri debet solos fuisse tunc generatos ex Adam. Cum enim silentio coopertis omnibus nominibus caeterorum, legatur eum genuisse filios et filias, quota fuerit ista proles ejus quis praesumat asseverare si culpam temeritatis evitat? Adam autem cum esset centum triginta annorum, genuit Seth. Seth autem cum centum quinque esset annorum, genuit Enos. Quis possit inconsideratus asseverare hunc ejus primogenitum fuisse, ut admirantes merito requiramus quomodo per tot annos immunis fuerit a [Col. 0923A] connubio, sine ullo proposito continentiae, vel non genuerit conjugatus: quando quidem etiam de ipso legitur, Et genuit filios et filias, et fuerunt omnes dies Seth nongentorum duodecim annorum, et mortuus est; atque ita deinceps quorum anni commemorantur, nec filios filiasque genuisse reticentur: ac per hoc non apparet omnino utrum qui nominatur genitus, ipse fuerit primogenitus. Immo vero quia credibile non est patres illos aetate longa aut impuberes fuisse, aut conjugibus caruisse, vel fetibus, nec illos eorum filios primos eis natos fuisse credibile est: sed cum sacrae scriptor historiae ad ortum vitamque Noe, cujus tempore diluvium factum est, per successiones generationum notatis temporibus intenderet pervenire, eas utique commemoravit, non quae primae suis parentibus fuerint, sed quae in propagationis ordinem venerint; exempli gratia, quo ut id fiat apertius, aliquid interponam, unde nullus ambigat fieri potuisse quod dico. Evangelista Matthaeus generationem Dominicae Incarnationis per seriem parentum volens [Col. 0923B] commendare memoriae, ordinem a parte Abraham atque a David primitus ut perveniret intendens, Abraham, inquit, genuit Isaac (Matth. I); et non ait Ismael, qui primogenitus fuit. Isaac autem genuit Jacob; et non dixit Esau, qui ejus primogenitus fuit, quia scilicet per illos ad David pervenire non poterat. Deinde sequitur, Jacob autem genuit Judam, qui non ejus primogenitus fuit, Judas, inquit, genuit Phares: sed ante illum jam tres genuerat. Eum itaque tenuit in ordine generationum, per quem ad David atque inde quo tenderet perveniret: ex quo intelligi potest veteres quoque homines ante diluvium non primogenitos, sed eos fuisset commemoratos per quos ordo succedentium generationum ad Noe patriarcham duceretur. Et hoc intendebat auctor hujus historiae incommemorandis generationibus ex Adam per filium ejus Seth, ut per illas perveniret ad Noe, sub quo factum est diluvium. Per Seth autem ab Adam usque ad Noe, denarius insinuatur legitimus numerus. Cui Noe [Col. 0923C] adjiciuntur tres filii, unde uno lapso duo benedicuntur a patre, ut remoto reprobo, et probatis filiis ad numerum additis, etiam duodenarius numerus intimetur, qui et in patriarcharum et in apostolorum numero insignis est propter septenarii partes, altera per alteram multiplicatis: neque enim mirandum si varia quantitate numerositatis annorum interposita, per tam longam aetatem ab Adam usque ad diluvium non aequalis numeri generationes habuit utraque progenies, sed per Cain septem, per Seth autem decem. Septimus est enim, ut jam dixi, ab Adam Lamech, decimus Noe: et ideo non unus filius Lamech, sicut in caeteris superius, sed plures commemorati sunt; quia incertum erat qui ei fuerat mortuo successurus, si regnandi tempus inter ipsum et diluvium remansisset. Quod cum Lamech septimus ab Adam fuisset inventus, tot ejus annumerati sunt filii, donec undenarius numerus impleretur, quo significatur peccatum; adduntur etiam tres filii et una filia. Quoniam ergo lex denario numero praedicatur, unde est [Col. 0923D] memorabilis ille Decalogus, profecto undenarius numerus quoniam transgreditur denarium, transgressionem legis, ac per hoc peccatum, significat. Progenies ergo ex Adam per Cain, sceleratum homicidam, undenario numero finitur, quo peccatum significatur; et ipse numerus femina clauditur, a quo sexu initium factum est peccati, per quod omnes morimur. Commissum est autem, ut et voluptas carnis, quae spiritui resisteret, sequeretur; nam et ipsa filia Lamech, Noema, hoc est voluptas interpretatur; unde potuit fieri ut vivente adhuc Lamech atque regnante fieret diluvium, ut ipsum cum aliis omnibus hominibus, exceptis iis qui in arca fuerunt, quem perderet inveniret, impleretque illud quod de semetipso ipse ait, De Cain septuplum ultio dabitur, de Lamech vero septuagies septies. Sic enim oportebat istas duas proponere civitates, unam ab homicida usque ad homicidam, nam idem Lamech duabus uxoribus suis se [Col. 0924A] perpetrasse homicidium confitetur; alteram per eum qui speravit invocare nomen Domini Dei. Sequitur:

(Vers. 21 seqq.) Porro Enoch vixit sexaginta quinque annos, et genuit Mathusalem. Famosa quaestio et disputatione omnium Ecclesiarum ventilata, quod juxta supputationem diligentem annos quatuordecim sex post diluvium Mathusalem vixisse feratur, cum supra nongentis sexaginta novem annis sit dictus vixisse. Et quomodo verum est, quod octo tantum animae in arca salvae factae sum? Restat ergo ut quomodo in plerisque, ita et in hoc sit error in numero: siquidem et in Hebraeis, et in Samaritanorum libris ita scriptum reperitur, Et vixit Mathusalem centum octoginta sex annis, et genuit Lamech; et vixit Mathusalem postquam genuit Lamech septingentos octoginta duos annos; et fuerunt omnes dies Mathusalae anni nongenti sexaginta novem, et vixit Lamech centum octoginta duos annos, et genuit Noe. A die ergo nativitatis Mathusalae usque ad diem ortus Noe, sunt anni trecenti sexaginta novem. His adde sexcentos annos Noe, quia in sexcentesimo vitae ejus [Col. 0924B] anno diluvium factum est, atque ita fit, ut noningentesimo sexagesimo nono anno vitae suae Mathusalem mortuus sit, eo scilicet anno quo coepit esse diluvium. Sequitur: Dixit quoque Lamech uxoribus suis Adae et Selae: Audite vocem meam, uxores Lamech, auscultate sermonem meum: quoniam occidi virum in vulnus meum, et adolescentulum in livorem meum, septuplum ultio dabitur de Cain; de Lamech vero septuagies septies. Jam alibi secundum historiam dictum est, eo quod ab Adam usque ad Christum septuaginta septem generationes inveniuntur, in quibus peccatum Lamech, id est totius mundi, sanguinis Christi effusione solutum est: siquidem et in populo Judaeorum propter interfectionem Christi septuaginta septem vindictae sunt statutae, juxta illud Evangelium, in quo dictum est Petro apostolo: Non solum septies, sed etiam septuagies septies, si poenituerit, fratri remittendum (Matth. XVIII): id est, Judaeum revertentem post septuaginta septem vindictas statutas recipiendum ad indulgentiam Christi.

[Col. 0924C] (Cap. VI.---Vers. 1 seqq.) Noe vero cum quingentorum esset annorum, genuit Sem, Cham et Japhet. Cumque coepissent homines multiplicari super terram, et filias procreassent, videntes filii Dei filias hominum quod essent pulchrae, acceperunt uxores ex omnibus quas elegerant. Homines hoc in loco stirpem Cain divina Scriptura, licet tacite, voluit demonstrare, hoc est, filios possessionis. Cujus, nisi terrenae civitatis, quae in ejus nomine condita est, qui dicitur Enoch? Enoch vero interpretatur dedicatio, quoniam hic habet eum quem intendit et appetit finem. Quod vero adjecit: Et filias procreassent, ostendit malum a sexu femineo rursus inventum: non quidem illo modo quo ab initio: non enim cujusquam etiam tunc fallacia seductae illae feminae persuaserunt peccatum viris; sed ab initio, quae pravis moribus fuerant in terrena civitate, id est, in terrigenarum societate, amatae sunt a filiis Dei propter pulchritudinem corporis; quod bonum, Dei quidem donum est, sed propterea id largitur etiam malis, ne magnum bonum [Col. 0924D] videatur bonis: nam et alia translatio sic loquitur: Et factum est postquam coeperunt homines multi fieri super terram, et filiae natae sunt illis, videntes angeli Dei filias hominum quia bonae sunt, sumpserunt sibi ex omnibus uxores quas elegerant. Deserto itaque bono magno, et bono proprio, lapsus est factus ad bonum minimum, non bonis proprium, sed bonis malisque commune: ac sic filii Dei filiarum hominum sunt amore capti, atque ut eis conjugibus fruerentur, in mores societatis terrigenae defluxerunt, deserta pietate quam in sancta societate servabant: sic enim corporis pulchritudo, a Deo quidem facta, sed temporale carnale infimum bonum. Hujus igitur charitatis, hoc est, dilectionis et amoris ordine perturbato, Deum filii Dei, id est, filii Seth, filii resurrectionis neglexerunt; et filias hominum, id est, Cain, dilexerunt. Certe et illi qui erant filii Seth, et dicti sunt filii Dei, iidem dicti sunt angeli Dei: filii hominum erant per naturam, [Col. 0925A] sed aliud nomen coeperant habere per gratiam: nam in eadem Scriptura ubi dicti sunt filii Dei, ibi dicti sunt angeli Dei. Sed quaeritur quemadmodum potuerint angeli cum filiabus hominum concumbere, unde gigantes nati esse perhibentur: quos quidem homines justos fuisse credimus, qui potuerunt etiam angelorum nomine nuncupari: nam de homine Joanne scriptum est: Ecce ego mitto angelum meum ante faciem tuam, qui praeparabit viam tuam (Malac. III). Sed hoc monet, quo modo ex hominum concubitu nati sint gigantes, vel feminis misceri potuerint, si non homines, sed angeli fuerunt Dei tamen angelos sanctos nullo modo illo tempore sic labi potuisse crediderim, nec de his dixisse apostolum Petrum: Sic enim Deus angelis peccantibus non pepercit, sed carceribus caliginis inferi retrudens tradidit in judicio puniendos reservari. De gigantibus autem, id est, nimium grandibus atque fortibus, puto non esse mirandum quod ex hominibus nasci potuerunt, quia et post diluvium quidam tales fuisse reperiuntur. Unde credibile [Col. 0925B] est homines justos appellatos vel angelos vel filios Dei, concupiscentia lapsos peccasse cum feminis, quam angelos carnem non habentes usque ad illud peccatum descendere potuisse. Sequitur:

(Vers. 3.) Dixit quoque Deus: Non permanebit spiritus meus in homine in aeternum, quia caro est, eruntque dies ejus centum viginti annorum. Gigantes autem erant super terram in diebus illis. Spiritu quippe Dei fuerant facti angelis et filii Dei, sed declinando ad inferiora dicuntur homines, nomine naturae, non gratiae. Dicuntur et caro, desertores spiritus, et deserendo deserti. Quod autem dixit Deus: Erunt dies eorum centum viginti anni, non sic accipiendum est, quasi praenuntiatum sit post haec homines centum viginti annos vivendo non transgredi, cum et post diluvium etiam quingentos quosdam excessisse inveniamus; sed intelligendum est hoc Deum dixisse, cum circa finem quingentorum annorum esset Noe, id est, quadringentos et octoginta vitae annos ageret, [Col. 0925C] quos more suo Scriptura quingentos vocat, nomine totius maximam partem plerumque significans. Sexcentesimo quippe anno vitae Noe, secundo mense, factum est diluvium, ac sic centum viginti anni praedicti sunt, futurae vitae hominum periturorum, quibus transactis diluvio delerentur. Sive aliter, ut in Hebraeo habetur: Non judicabit spiritus meus homines justos in sempiternum quoniam caro sunt: hoc est, quia fragilis est in homine conditio, non eos servabo ab aeterno cruciatu: sed hic illis restituam quod merentur. Ergo non severitatem, ut in nostris codicibus legitur, sed clementiam Dei sonat, dum peccator hic pro scelere visitatur. Porro, ne videretur in eo esse crudelis, quod peccantibus locum poenitentiae non dedisset, adjecit: Sed erunt dies eorum centum viginti anni, hoc est, habebunt centum viginti annos ad agendam poenitentiam. Non igitur humana vita, ut multi errant, in centum viginti annos contenta est, sed generationi illi centum viginti anni ad poenitentiam dati sunt, siquidem invenimus post diluvium [Col. 0925D] quod Abraham vixerit centum septuaginta quinque annos. Noluit Deus tempus exspectare decretum, sed viginti annorum spatiis amputatis induxit diluvium, anno sexcengentesimo agendae poenitentiae destinato. Sequitur.

(Vers. 4.) Gigantes autem erant super terram in diebus illis. Haec verba divini libri satis indicant, jam illis diebus fuisse gigantes super terram, quando filii Dei acceperunt uxores filias hominum. Sequitur: Postquam enim ingressi sunt filii Dei ad filias hominum, illaeque genuerunt, isti sunt potentes a saeculo viri famosi. Postquam hoc factum est nati sunt gigantes, sic enim ait: Gigantes autem erant super terram in diebus illis, cum eas amarent pulchras: nam alia translatio non pulchras, sed bonas, id est, speciosas corpore, bonas vocat. Quod autem ait: Et generabant, sive genuerunt sibi, satis ostendit quod prius antequam sic caderent filii Dei, Deo generabant, non [Col. 0926A] sibi: id est, non dominante libidine coeundi, sed serviente officio propagandi; non familiam fastus sui, sed cives civitatis Dei. Nec mirandum est quod etiam de ipsis gigantes nasci potuerunt: neque enim omnes gigantes, sed magis multi utique tunc fuerunt, quam post diluvium temporibus caeteris, quos propterea creare placuit Creatori, ut etiam hinc ostenderetur non solum pulchritudines, verum etiam magnitudines et fortitudines corporum non magni pendendas esse sapienti.

(Vers. 5 seqq.) Videns autem Deus quod multa malitia hominum esset in terra, et cuncta cogitatio cordis intenta esset ad malum omni tempore, poenituit eum quod hominem fecisset in terra; et tactus dolore cordis intrinsecus, Delebo, inquit, hominem quem creavi a facie terrae, ab homine usque ad animantia, a reptili usque ad volucres coeli: poenitet enim me fecisse eos. Neque enim sicut hominem, ita Deum cujusquam facti sui poenitet, cujus est de omnibus omnino rebus tam fixa sententia, quam certa praescientia; unde [Col. 0926B] tropica locutione Scripturis etiam poenituisse legitur Deum: juxta id ubi dicitur quod homo speraverat, vel naturalium causarum ordo gestabat, non juxta id quod se Omnipotens facturum esse praesciverat. Sed si non utatur Scriptura talibus verbis, non se quodammodo familiarius insinuaret omni generi hominum, quibus vult esse consultum, et puniat superbientes, et excitet negligentes, et exerceat quaerentes, et alat intelligentes; quod non faceret si non prius se inclinaret, et quodammodo descenderet ad jacentes. Videns, inquit, Deus quia multiplicata est malitia hominum super terram et omnis cogitatio cordis illius intenta esset ad malum omni tempore, poenituit eum quod hominem fecisset in terra. Poenitudo Dei, mutandarum rerum est immutabilis ratio. Quod autem interitum omnium animalium terrenorum, volatiliumque denuntiat, magnitudinem futurae cladis effatur, non animantibus rationis expertibus, tamquam et ipsa peccaverint, minatur exitium. Sequitur:

[Col. 0926C] (Vers. 8 seqq.) Noe vero invenit gratiam coram Domino. Noe vir justus atque perfectus fuit in generationibus suis. Si nullus sine peccato, quo modo aliquis perfectus esse potest, nisi quia perfecti hic aliqui dicuntur, non sicut perficiendi sunt sancti in illa immortalitate, qua aequabuntur angelis Dei, sed sicut esse potest in hac peregrinatione peccati? Cum Deo ambulavit, hoc est, illius vestigia sequebatur. Dixit Deus ad Noe, finis universae carnis venit coram me: repleta est terra iniquitate. Significat interitum omnium mortalium, praeter illos qui in arca salvandi erant. Illi igitur quasi seminarium secundae originis servati sunt. Nec frustra sic creditur factum esse diluvium, jam non inventis in terra, qui non erant digni tali morte defungi, qua in impios vindicatum est: non quo quidquam bonis quandoque morituris tale genus mortis faciat aliquid quod eis possit obesse post mortem, verumtamen nullus eorum diluvio mortuus est, quos de semine Seth propagatos sancta [Col. 0926D] Scriptura commemorat. Quod vero ait: Et ego disperdam eos cum terra, quo modo cum terra homines dicuntur esse perditi, dum illis pereuntibus materies terrae postea remanserit, nisi quod datur intelligi terrae speciem, vigorem, vel fecunditatem longe inferiorem post diluvium quam antea habuit? Et fortassis idcirco hominibus carnes edere licentia postea concessa est, nam ante diluvium fructibus terrae tantummodo victitabant. Sequitur:

(Vers. 14.) Fac ibi aram de lignis laevigatis. Quid enim per ligna laevigata, de quibus ara praecipitur fieri, nisi fortia et insolubilia: unde alia translatio, non laevigata, sed quadrata praecepit fieri: ut arca nec ventorum vi, nec aquarum inundatione solvi vel everti posset. Sequitur: Et bitumine linies. Bitumen est ferventissimum et violentissimum gluten, cujus est haec virtus ut ligna quae ex eo fuerint lita, nec vermibus exedi, nec solis ardore, vel ventorum flatibus, [Col. 0927A] aut aquarum possint assiduitate dissolvi. Sequitur:

(Vers. 15.) Trecentorum cubitorum erit longitudo arcae, quinquaginta cubitorum latitudo et triginta cubitorum altitudo illius. Talem ergo arcae speciem debemus intelligere, ut quatuor angelis eam ex imo ad summum surgentem, et iisdem paulatim usque ad summum in angustum attractis, in spatium unius cubiti fuisse collectam; et in fundamento trecenti cubiti in longitudine, et in latitudine quinquaginta sint, et altitudine triginta, sed collecta in cacumen angustum, ut cubitus sit longitudinis et latitudinis, et vere nulla potuit tam conveniens et congruens arcae species dari, quam ut summo velut e tecto quodam angusto culmine diffunderet imbrium ruinas; et in imo in aquis quadrata stabilitate consistens, nec impulsu ventorum, nec impetu fluctuum, nec inquietudine animalium quae intrinsecus erant, aut inclinari posset aut mergi. Dicere solent etiam quidam non potuisse capere illius quantitatem animalium [Col. 0927B] genera tam multa in utroque sexu, bina de immundis, septena de mundis; qui mihi videntur non computare nisi trecenta cubita longitudinis, et latitudinis quinquaginta, nec cogitare tantum aliud esse in superioribus, itemque aliud tantum in superioribus superiorum; ac per hoc ter ducta illa cubita fieri nonaginta et in latitudine centum quinquaginta. Si autem cogitemus quod Origenes non ineleganter astruxit Moysen scilicet, hominem Dei eruditum (sicut scriptum est) omni sapientia Aegyptiorum (Act. VII), qui geometricam dilexerunt, geometrica cubita significare voluisse, ubi unum quantum sex nostra valere asseverent, quis non videat quantum rerum capere illa potuit magnitudo? Nam illud quod disputant, tantae magnitudinis arcam non potuisse compingi, ineptissime calumniantur, cum sciant immensas urbes fuisse constructas; nec attendunt centum annos, quibus arca illa est fabricata: nisi forte lapis lapidi adhaerere potest, sola calce conjunctus, ut [Col. 0927C] murus per tot millia circumagatur, et lignum ligno caementatum, clavis solidatum, gluten bituminis non potest adhaerere, ut fabricetur arca, non curvis, sed rectis lineis longe lateque porrecta, quam nullus in mare mittat conatus hominum, sed levet unda, cum venerit naturali ordine ponderum, magisque divina providentia quam humana prudentia natantem gubernet, ne incurrat ubicumque naufragium. Sequitur:

(Vers. 16.) Fenestram in arca facies, et in cubito consummabis summitatem. Ostium autem arcae pones ex latere deorsum. Coenacula et tristega facies in ea. Idcirco fenestram in summitate arcae jubet fieri, ut haberet unde emittere posset aves ad explorandam terrae siccitatem. Ostium autem quod in latere arcae factum dicitur, eo loco fuisse credendum est, ut et inferiora quae dixit bicamerata inferiora haberet; et quae dixit tricamerata superiora a loco ostii appellata sint; et inde ingressa sint universa animalia per sua quaeque loca, secundum congruam rationem, discreta coenacula et tristega; quod alia translatio [Col. 0927D] bicamerata et tricamerata voluit nominare, ita ut quinque habitationes distinctas in ea esse advertamus; inferiora loca stercoribus esse deputata, ne animalia et praecipue homines fimi fetore vexarentur; huic autem superior et contigua bicamerata, quae conservaturae seu stabulis animalium deputaretur. In hos ergo usus inferiores partes, quae bicameratae dicuntur, tradunt fuisse distinctas; superiores vero partes, quae tricameratae dicuntur, ad habitaculum primo bestiis vel animalibus immitioribus vel serpentibus deputatas esse; ab his vero congrua in superioribus loca, mitioribus animantibus stabula fuisse; supra omnia vero in excelso, avibus et hominibus sedem locatam, ut sicut sapientia omnia antecedit, ita et homo cuncta praecelleret animalia, et sic quinque mansiones in eadem arca fuisse intelliguntur, prima stercoraria, secunda apothetica, tertia feris animantibus, quarta mansuetis, quinta hominibus.

[Col. 0928A] (Cap. VII.---Vers. 1 seqq.) Quod vero Deus praecipit Noe, de animantibus mundis et immundis bina inducere in arcam, masculini sexus et feminini, de volucribus juxta genus suum, et de jumentis in genere suo, et ex omni reptili terrae secundum genus suum bina de omnibus ingredi praecepit. Postea vero addidit: De animantibus mundis tolles septena et septena, masculum et feminam: de animantibus vero non mundis duo et duo, masculum et feminam; sed et de volatilibus coeli septena et septena, masculum et feminam; non duo et duo, propter quatuor, sed tantummodo duo, propter masculum et feminam: et de mundis solummodo septem: qui idcirco immunda pari numero posuit, propter genus conservandum; munda vero impari, ut Noe haberet unde hostias Deo immolaret ex mundis; vel certe plura fuerunt munda quam immunda, propter futurum humano generi usum, qui ex mundis debebatur hominibus, ut plura essent quae prodessent quam quae nocerent, quod autem scrupulosissime quaeri solet, et de minutissimis [Col. 0928B] bestiolis, non solum quales sunt mures et stelliones, verum etiam quales locustae, scarabaei, muscae denique et pulices, utrum non amplioris numeri in arca illa fuerint, quam qui est definitus, cum hoc imperaret Deus, prius admonendi sunt, quos haec movent, sic accipiendum esse quod dictum est: Quae repunt super terram, ut necesse non fuerit conservari in arca, quae possunt in aquis vivere, non solum mersa, sicut pisces, verum supernatantia, sicut multae alites. Deinde cum dicitur: Masculus et femina erunt, profecto intelligitur ad reparandum genus dici; ac per hoc nec illa necesse fuerat ibi esse, quae possunt sine concubitu de quibuscumque rerum corruptionibus nasci; vel si fuerint quae in domibus esse consueverunt, sine ullo numero definito esse potuisse, aut si mysterium sacratissimum quod agebatur, et tanta figura etiam veritate facti aliter non posset impleri, nisi ut omnia ibi certo illo numero essent, quae vivere in aquis, natura prohibente, non possent; [Col. 0928C] non fuit ista cura illius hominis vel illorum hominum, sed divina: non enim ea Noe capta intromittebat, sed venientia intrare permittebat. Ad hoc enim valet quod dictum est: Intrabunt ad te, non scilicet hominis actu, sed Dei nutu: ita sane ut non illic fuisse credenda sint, quae sexu carent, praescriptum est enim atque definitum est, Masculus et femina erunt. Alia sunt quippe quae de quibusque rebus, sine concubitu ita nascuntur, ut postea concumbant et generent, sicut muscae, alia vero, in quibus nihil sit maris et feminae, sicut apes. Ea porro quae sic habent sexum, ut non habeant fetum, sicut muli et mulae, mirum si fuerunt ibi, ac si non potius parentes eorum ibi fuisse sufficeret, equinum videlicet atque asininum genus, et si qua alia sunt quae commixtione diversi generis genus aliquod gignunt; sed si et hoc ad mysterium pertinebat, ibi erant, habet enim et hoc genus masculum et feminam. Solent etiam movere nonnullos genera escarum quae illic habere poterant animalia, quae non [Col. 0928D] nisi carnibus vesci putantur, utrum praeter numerum ibi fuerint sine transgressione mandati, quae aliorum alendorum necessitas illic coegisset includi; an vero, quod potius est credendum, praeter carnes aliqua alimenta esse potuerunt quae omnibus convenirent: novimus enim quam multa animalia, quibus caro cibus est, quod frugibus pomisque vescantur, et maxime fico atque castaneis. Quid ergo mirum si vir ille sapiens et justus, etiam divinitus admonitus quid cuique congrueret, sine carnibus aptam cuique generi alimoniam praeparavit et condidit? Quid est autem quod vesci non cogeret fames? aut quid non suave aut salubre facere posset Deus, qui etiam, ut sine cibo viverent, divina facilitate donaret, nisi, ut pascerentur etiam, hoc implendae figurae tanti mysterii conveniret? Opinantur quidam tam magnum fieri non potuisse diluvium, ut altissimos montes quindecim cubitis aqua crescendo transcenderet, [Col. 0929A] propter Olympi montis verticem, super quem perhibentur nubes non posse concrescere, quod tam sublime jam coelum sit, ut non ibi sit iste aer crassior ubi venti, nebulae, ignesque gignuntur: nec attendunt omnium elementorum crassissimam terram ibi esse potuisse; an forte negant esse terram in vertice montis. Cur igitur usque ad illa coeli spatia terris exaltari licuisse, et aquis non licuisse contendunt, cum isti mensores et pensores elementorum aquas terris perhibeant superiores atque leviores? Quid itaque rationis afferunt, quare terra gravior et inferior locum coeli tranquillioris invaserit per volumina tot annorum, et aqua levior ac superior permissa non sit hoc facere saltem ad tempus exiguum? Quaeri etiam potest quare in ingressu hominum in arcam, seorsum viri et seorsum nominatae sint feminae; in egressu vero dictum est ad Noe, Egredere, tu et uxor tua, filii tui, et uxores filiorum tuorum cum eis; nisi quia, damnato saeculo et pereunte omni genere mortalium, soli illi a periculo liberati usque dum arca [Col. 0929B] requiesceret, et exitia aquarum cessarent, a concubitu cessarent; et sic denuo reverterentur ad id ipsum corpori debitum nuptiarum, ut crescerent et multiplicarentur super terram; et ideo in ingressu divisi, in egressu vero jugatum sunt nominati. Computantur autem ab Adam usque ad diluvium, secundum editionem Septuaginta interpretum, anni 2262, secundum autem Haebraeam, 1656. Sequitur:

(Cap. VIII.---Vers. 1.) Recordatus est autem Dominus Noe, cunctorumque animantium et omnium jumentorum quae erant cum eo in arca. Neque enim oblivio in Deo est aliquando, ut recordetur quod oblitus fuerat; sed recordationem pro misericordia scriptor posuit Sequitur: Adduxit spiritum super terram, et imminutae sunt aquae. Bene enim de illo spiritu intelligi potest, de quo dictum est: Spiritus Dei ferebatur super aquas (Gen. I). Tunc enim ferebatur, ut congregatis aquis in suum locum terra apparuisset, nunc autem ductus dicitur, ut, ablatis de medio [Col. 0929C] aquis diluvii, faciem terrae revelaret. Potest et spiritus nomine ventus intelligi, juxta illud Psalmistae: Dixit et stetit spiritus procellae (Ps. CVI); cujus flatibus crebris aqua cogeretur recedere de terra. Sequitur:

(Vers. 3.) Reversae sunt aquae de terra, euntes et redeuntes. Quo reversae sunt aquae euntes et redeuntes, nisi quod omnes fluviorum ac rivorum decursus per occultas terrae venas ad matricem abyssum redeunt, juxta illud Salomonis: Ad locum unde exeunt flumina revertuntur, ut iterum fluant (Eccle. I). Sed hoc quaeri potest, quare columba ramum olivae ad vesperum virentibus foliis reportaverit in ore suo, nisi quod post mundi crimina diluvio quodammodo expiata effusa similitudine divini muneris gratiam demonstrans, per olivae ramum refectionis ac luminis pacem terris redditam nuntiavit. Ecce ut potuimus, et ut Dominus dedit, de arcae fabrica juxta historiam aliqua explanare conati sumus; nunc autem spiritalis intelligentiae vela pandamus, et quam a terra extulit aqua, super coelum efferat spiritalis [Col. 0929D] intelligentia. Imperat Deus ut arcam faciat Noe de lignis non putrescentibus, ita et Ecclesia construitur a Christo ex omnibus gentibus in aeternum victuris. Arca enim ista Ecclesiam demonstrabat, quae natat in fluctibus mundi hujus; et sic Noe cum suis omnibus, id est uxore et filiis et nuribus, et cum animalibus quae ad illum ex Dei praecepto in arcam ingressa sunt, ut liberarentur a diluvii vastitate, procul dubio figura est peregrinantis in hoc saeculo civitatis Dei, hoc est Ecclesiae, quae fit salva per lignum, in quo pependit mediator Dei et hominum, homo Christus Jesus. Quod de ligni quadratis eadem arca fabricatur, undique stabilem vitam sanctorum significat, ad omne opus bonum paratam; quadratum enim quocumque impuleris, stare invenis. Quod sexies longa ad latitudinem suam, et decies ad altitudinem suam, humani corporis instar ostendit: quia in corpore humano Christus apparuit, nam et mensura [Col. 0930A] ipsa longitudinis et altitudinis et latitudinis ejus, significat corpus humanum, in cujus veritate ad homines praenuntiatus est venturus, et venit, humani quippe corporis longitudo a vertice usque ad vestigia, sexies tantum habet, quantum latitudo, quae est ab uno latere ad alterum latus; et decies tamquam altitudo, cujus altitudinis mensura est in latere a dorso ad ventrem: veluti si jacentem hominem metiaris supinum seu pronum, sexies tantum longus est a capite ad pedes quam latus a dextera in sinistram, vel a sinistra in dexteram, et decies quam altus a terra. Quod cubitis quinquaginta latitudo ejus expanditur, sicut dicit Apostolus, Cor nostrum dilatatum est (II Cor. VI): unde, nisi de charitate spiritali? Propter quod ipse item dicit, Charitas Dei diffusa est in cordibus nostris, per Spiritum sanctum qui datus est nobis (Rom. V); quinquagesimo enim die post resurrectionem suam Christus Spiritum sanctum misit, quo corda credentium dilatavit. Unde facta est arca trecentorum in longitudine cubitorum, et quinquaginta [Col. 0930B] in latitudine, et triginta in altitudine, et deinde trecentis cubitis longa est, ut sexies quinquaginta compleantur: sicut sex aetatibus omne hujus saeculi tempus extenditur, in quibus omnibus Christus numquam destitit praedicari: in quinque per prophetiam praenuntiatus, in sexta per Evangelium diffamatus. Quod ejus altitudo in triginta cubitos surgit, quem numerum decies habet in trecentis longitudo: quia Christus altitudo nostra, qui triginta annorum aetatem gerens doctrinam evangelicam consecravit, contestans legem non se venisse solvere, sed implere (Matth. V). Legis autem cor in decem praeceptis agnoscitur. Unde decies tricenis arcae longitudo perficitur. Unde et ipse Noe ab Adam decimus computatur. Quod bitumine glutmantur arcae ligna intrinsecus, ut in compage unitatis significetur tolerantia charitatis; ne scandalis Ecclesiam tentantibus, sive ab eis qui intus, sive ab eis qui foris sunt, cedat fraterna junctura, et solvatur vinculum pacis; est [Col. 0930C] enim bitumen ferventissimum et violentissimum gluten, significans dilectionis ardorem, vi magnae fortitudinis ad tenendam societatem spiritalem omnia tolerantem. Quod cuncta animalium genera in arca clauduntur, sic et omnes gentes, quas etiam Petro demonstratas discus ille significat, quem Ecclesia continet. Quod munda et immunda ibi sunt animalia, sic et in Ecclesiae sacramentis et boni et mali versantur. Quod septena sunt munda et bina immunda, non quia pauciores sunt mali quam boni, sed quia boni servant unitatem spiritus in vinculo pacis. Sanctum autem Spiritum divina Scriptura in septiformi operatione commendat, sapientiae et intellectus, consilii et fortitudinis, scientiae et pietatis et timoris Dei. Unde et ille numerus quinquaginta dierum ad adventum sancti Spiritus pertinens, in septies septenis, qui fiunt quadraginta novem, uno addito consummatur; propter quod dictum est, Studentes servate unitatem in vinculo pacis (Eph. IV). Mali autem in binario numero ad schismata faciles et quodammodo [Col. 0930D] divisibiles ostenduntur, quod ipse Noe cum suis octavus enumeratur, quia in Christo spes resurrectionis nostrae apparuit, qui octavo die, id est, post sabbati septimum primo a mortuis resurrexit; qui dies a passione tertius, in numero autem dierum qui per omne tempus volvuntur, octavus et primus est. Quod arca collecta ad unum cubitum desuper consummatur, sic et Ecclesia, quae est corpus Christi, in unitate collecta sublimatur et perficitur: unde dicit in Evangelio, Qui mecum non congregat spargit (Matth. XII). Et quod ostium in latere accepit, profecto illud est vulnus, quando latus Christi lancea perforatum est: hac quippe ad illum venientes ingrediuntur, quia inde sacramenta manarunt, quibus credentes initiantur. Nemo quippe intrat in Ecclesiam, nisi per sacramentum remissionis peccatorum, quod de Christi latere aperto manavit. Quod inferiora arcae bicamerata et tricamerata construuntur, ut ab [Col. 0931A] imo sursum versus tertia consurgeret habitatio: bicamerata dicta est, propter duo genera hominum, circumcisionem scilicet et praeputium, quos Apostolus alio modo dicit, Judaeos et Graecos (Rom. I); tricamerata vero, eo quod omnes gentes de tribus filiis Noe post diluvium reparatae sint. Possunt hinc intelligi et tria illa quae commendat Apostolus, fides, spes, charitas. Possunt etiam multo convenientius tres illae ubertates evangelicae, tricena, sexagena, centena: ut in infimo habitet pudicitia conjugalis, supra vidualis, atque hac superior virginalis. Et ideo arcae inferiora dicta sunt, quia in hac terrena vita est diversitas gentium, in summo autem omnes in unum consummantur, et non est varietas, quia omnia et in omnibus Christus est, tamquam nos in uno cubitu desuper coelesti unitate consummans. Quod post septem dies, postquam ingressus est Noe in arcam, factum est diluvium, quia in spe futurae quietis, quae septimo die significata est baptizamur. Quod praeter arcam omnis caro, quam terra sustentabat, diluvio [Col. 0931B] consumpta est, quia praeter Ecclesiae societatem, aqua baptismi, quamvis eadem sit, non solum non valet ad salutem, sed valet potius ad perniciem. Quod quadraginta diebus et quadraginta noctibus pluit, quia omnis reatus peccatorum, qui in decem praeceptis admittitur, per universum orbem terrarum, qui quatuor partibus continetur: decem quippe quater ducta quadraginta fiunt: sive ille reatus qui ad dies pertinet, ex rerum prosperitate, sive qui ad noctes, ex rerum adversitate contractus sit, sacramento baptismi coelestis abluitur. Quod Noe quingentorum erat annorum, cum ei locutus est Dominus, ut arcam sibi faceret, et sexcentos agebat annos cum in eam est ingressus; unde intelligitur per centum annos arca fabricata; quid aliud hic videntur centum anni significare, nisi aetates singulas saeculi? Unde ista sexta aetas, quae completis quingentis usque ad sexcenta, significatur in manifestatione evangelica construi. Et ideo qui sibi ad vitam consulit, sit velut [Col. 0931C] quadratum lignum, paratus ad omne opus bonum; et intret in fabricam sanctam, quia secundus mensis anni sexcentesimi quo intrat Noe in arcam, eamdem senariam aetatem significat; duo enim menses sexagenario numero clauduntur, a senario autem numero et sexaginta commemorantur et sexcenta et sex millia, et sexaginta millia, et sexcenta millia et sexcenties, et quidquid deinceps in majoribus summis per eumdem articulum numerus in infinita incrementa consurgit. Et quod viginti et septem dies mensis commemorantur, ad ejusdem quadraturae significationem pertinet, quae jam in quadratis lignis exposita est; sed hic evidentius, quia nos ad omne opus bonum paratos, id est, quodammodo quadratos Trinitas perficit, in memoria qua Deum recolimus, in intelligentia qua cognoscimus, in voluntate qua diligimus; tria enim ter, et hoc ter, fiunt viginti septem, qui est numeri ternarii quadratus. Quod septimo mense arca sedit, hoc est, requievit, ad illam septimam requiem significatio recurrit, qua perfecti requiescunt. [Col. 0931D] Ibi quoque illius quadraturae numerus iteratur. Nam vigesimo septimo die secundi mensis commendatum est hoc sacramentum, et rursus vigesimo septimo die septimi mensis eadem commendatio confirmata est, cum arca requievit; quod enim promittitur in spe, hoc exhibetur in re: quia ipsa septima requies cum octava resurrectione conjungitur, neque enim reddito corpore finitur requies, quae post hanc vitam excipit sanctos: sed potius totum hominem, non adhuc in spe, sed jam in re ipsa, omnia ex parte et spiritus et corporis perfecta, immortali salute renovatum, in aeternae vitae munus assumunt. Quia igitur septima requies cum octava resurrectione conjungitur, et hoc in sacramento regenerationis nostrae, id est, in baptismo, altum profundumque mysterium est. Quod quindecim cubitis supercrevit aqua, excedens altitudinem montium. id est, hoc sacramentum transcendit omnem sapientiam [Col. 0932A] superborum. Septem quippe et octo conjuncti, quindecim faciunt. Et quia septuaginta a septem et octuaginta ab octo denominantur, conjuncto utroque numero centum quinquaginta diebus exaltata est aqua, eamdem nobis commendans atque confirmans altitudinem baptismi, in sacrando novo homine, ad tenendam quietis et resurrectionis fidem. Quod post dies quadraginta emissus corvus non est reversus, aut aquis utique interceptus, aut aliquo supernatando cadavere illectus, significat homines in immunditia cupiditatis teterrimos; et ob hoc ad ea quae foris sunt, in hoc mundo nimis intentos, aut rebaptizari, aut ab his quos praeter arcam, id est, praeter Ecclesiam baptismus occidit, seduci et teneri. Quod columba emissa, non inventa requie, reversa est, ostendit per novum Testamentum requiem sanctis in hoc mundo non esse promissam; post quadraginta enim dies emissa est, qui numerus vitam, quae in hoc mundo agitur, significat, Denique post septem dies dimissa, propter illam septenariam operationem [Col. 0932B] spiritalem, olivae fructuosae surculum retulit: quo significaret nonnullos etiam extra Ecclesiam baptizatos, si eis pinguendo non defuerit charitatis, posteriore tempore quasi vespere, in ore columbae tamquam in osculo pacis, ad unitatis societatem posse perduci. Quod post alios septem dies dimissa, reversa non est, significat finem saeculi, quando erit sanctorum requies: non adhuc in sacramento spei, quo in hoc tempore satiatur Ecclesia, quamdiu bibitur quod de Christi latere manavit: sed jam in ipsa perfectione salutis aeternae, cum traditur regnum Deo et Patri, ut in illa perspicua contemplatione incommutabilis veritatis nullis mysteriis corporalibus egeamus. Nimis longum est ut vel tam breviter quam haec cucurri, cuncta contingamus, cur sexcentesimo primo anno vitae Noe, id est, peractis sexcentis annis, aperitur arcae tectum, et tamquam revelatur quod erat absconditum sacramentum; cur vigesimo septimo die secundi mensis dicitur siccasse terra, [Col. 0932C] tamquam finita esset baptizandi necessitas, in numero dierum, quinquagesimo et septimo; ipse est enim dies secundi mensis vigesimus septimus, qui numerus ex illa conjunctione spiritus et corporis, septies octonos habet, uno addito propter unitatis vinculum. Cur de arca conjuncti exeunt, qui disjuncti intraverunt seorsum viri et seorsum feminae? Exeunt autem Noe et uxor ejus, filii ejus et uxores filiorum ejus: nunc conjuncti commemorati masculi et feminae, quia in fine saeculi, atque in resurrectione justorum, omnimoda et perfecta pace spiritui corpus adhaerebit, nulla mortalitatis indigentia vel concupiscentia resistente. Sequitur:

(Vers. 20, 21.) Aedificavit autem Noe altare Domino, et tollens de cunctis pecoribus et volucribus mundis obtulit holocausta super altare, odoratusque est Dominus odorem suavitatis. Si Deus omnia fecerat bona, et etiam valde bona, quid est quod tollens Noe de cunctis pecoribus et volucribus mundis, et sic obtulit holocausta? Nequaquam aliquid in sui [Col. 0932D] natura immundum creatum est, sed ad comparationem melioris, quod bonum in sua natura est, quasi immundum putatur. Constructio quippe altaris, sanctae Trinitatis confessio intelligenda est; de qua Dominus ascendens ad coelos apostolis tradidit, dicens, Ite, docete omnes gentes, baptizantes eos in nomine Patris, et Filii, et Spiritus sancti, docentes eos servare omnia quae praecepi vobis (Matth. ult.). Super hoc altare fidei sumpsit ex omni pecore mundo, et ex omni ave munda, et obtulit hostias sanctas Domino placentes, rationabile obsequium sanctorum, per pecus enim mundum illi significati sunt, qui simpliciter vivunt in Ecclesia, sensumque retinent innocentiae, nec habent morsum malitiae. Porro per avem mundam illi intelliguntur qui in lege Domini meditantur die ac nocte (Ps. I), qui possunt dicere cum Apostolo, Nostra autem conversatio in coelis est (Phil. III), non quod naturaliter mundi essent, in iniquitatibus [Col. 0933A] concepti, et in delictis generati; sed quod jam renati ex aqua et Spiritu sancto recte mundi appellentur; et sic postmodum super altare fidei oblati sint Deo Patri, mortificati carne, vivificati autem spiritu. Odoratusque est Dominus odorem suavitatis; neque enim Deus odore carnium aut sanguine irrationabilium pecorum delectatur: quod se utique nequaquam exquisisse per Isaiam prophetam testatus est; sed odoratus est, hoc est, delectatus, humani generis ad se conversionem et salutem credentium. Sequitur: Nequaquam ultra maledicam terrae propter homines; sensus enim et cogitatio humani cordis in malum prona sunt ab adolescentia sua. Non igitur ultra percutiam omnem animantem sicut feci. Nequaquam enim post resurrectionem dominabuntur corporibus vitia atque peccata, neque corruptioni subjacebunt et morti corpora, quae post resurrectionem ad gloriam immutata, incorruptionem et immortalitatem sunt acceptura. Sequitur:

(Cap. IX.---Vers. 1 seqq.) Benedixitque Deus [Col. 0933B] Noe et filiis ejus, et dixit ad eos: Crescite et multiplicamini, et implete terram; et terror vester ac tremor sit super cuncta animalia terrae, et super omnes volucres coeli, cum universis quae moventur in terra. Quorum terror ac tremor super animalia terrae praecipitur, profecto esse super homines prohibetur, homo quippe brutis animalibus, non autem hominibus caeteris, natura praelatus est; et idcirco ei dicitur ut ab animalibus, et non ab homine timeatur: quia contra naturam superbire est, ab aequali velle timeri. Sequitur: Omnes pisces maris manui vestrae traditi sunt: et omne quod movetur et vivit, erit vobis in cibum, quasi olera virentia tradidi vobis omnia, excepto quod carnem cum sanguine non comedetis. Morticinium autem ad escam hominum usui non admisit, eo quod non occisorum, sed mortuorum animalium morbida caro est, nec apta adsalutem corporis, cujus causa sumimus alimentum Illud vero quod in Actibus apostolorum praeceptum ab apostolis gentibus [Col. 0933C] impositum, ut abstinerent gentes tantum a fornicatione, et ab immolatis et a sanguine (Act. XV): id est, non ederent carnem cujus sanguis non esset effusus, quod alii non sic intelligunt: id est, ut ne quis homicidio se contaminet, quod quidem aut isto aut alio quolibet modo: nam ista tantummodo observando nullo modo esse poterant Christiani; quis enim nesciat Noe et ejus filios significasse Jesum Christum et suos praedicatores, qui a Deo Patre benedictionem perceperunt in coelestibus, in omni benedictione spiritali? qui tunc jussi sunt crescere et multiplicari, quando veluti de arca egressi, de Hierusalem et Judaea dispersi, quasi terram ingredi praecepti sunt, dum euntes in mundum jussi sunt praedicare Evangelium omni creaturae; et tunc spiritaliter creverunt in filiis, sanctis videlicet discipulis, et copiosa multitudine caeterorum fidelium; et terror ac tremor eorum fuit super cuncta animalia terrae: gentes scilicet, quae more irrationabilium pecorum vel animalium versabantur in mundo: et super omnes [Col. 0933D] volucres coeli, sapientes utique mundi, qui more avium dum de creaturis vel elementis coeli et terrae disputare nitebantur, quasi aves in coelum volare videbantur. Tunc etiam pisces maris manui illorum traditi sunt quando curiosi quique et actiones saeculi sectantes, et qui infirmos quosque et pusillos, qui se defendere non valebant, dum exspoliabant, quasi more piscium eos devorabant; sed postea ad praedicationem apostolorum, qui dudum aliena rapiebant, coeperunt etiam propria largiri. Impletumque est illud quod antea propheta ex eorum persona cecinit, dicens: Subjecit populos nobis, et gentes sub pedibus nostris. Et omne quod movetur et vivit, erit vobis in escam, quasi olera virentia tradidi vobis omnia (Ps. XLVI): id est, ut eum qui ex circumcisione est, ita et qui ex gentibus pari modo ad fidem recipietur: sicut et Petro dictum est: Surge, Petre, macta et manduca (Act. X). Cumque ille renuendo diceret non se aliquando manducasse commune [Col. 0934A] et immundum, dictum est illi: Quod Deus purificavit, tu ne commune dixeris, id est, quos Deus gratuita miseratione ex vasis irae vasa misericordiae per Spiritum sanctificationis remittendo praeterita peccata fecit, tu noli velut immundos renuere. Excepto quod carnem cum sanguine non comedetis: id est, cum praeterito peccato eos ad fidem recipere non debetis; sed ipsi more aquae per confessionem in conspectu Domini effundere, aut certe in terra abscondere, in sua videlicet carne, ex qua ortum est, debent mortificare. Sed quia ista illis inter gentes agentibus, futurum erat illos persecutionem habituros ab infidelibus, mox ad consolationem eorum verba respondent: Sanguinem enim animarum vestrarum requiram de manu cunctarum bestiarum; neque enim anima, quae res incorporea est in sua natura, sanguinem habet, vel bestiae brutae et absque ratione, pro quolibet facto aliquando Deo redditurae sunt rationem; sed per sanguinem animae, vitam carnis voluit demonstrare. Bestias autem hoc in loco [Col. 0934B] persecutores ex gentibus debemus intelligere, qui more bestiarum adversus Dei sanctos suam malitiam exercuerunt. Quod vero addidit: De manu hominis, eosdem persecutores tam ex Judaeis quam ex gentibus voluit demonstrare, quia et homines sunt per naturam, et bestiae per saevitiam. Deinde subsecutus est: De manu viri et fratris ejus requiram animam hominis. Salvo intellectu historiae, quo justus judex Deus reddit unicuique juxta opera sua, secundum coeptum ordinem allegoriae, hominem quasi rationabilem virum et fratrem sanctis praedicatoribus, id est, apostolis et comitibus eorum Judaeos debemus intelligere, qui ex uno patre orti sunt, et de Abrahae prosapia descenderunt, qui eosdem praedicatores sanctos extra Synagogam fecerunt; et dum eos occiderunt vel persecuti sunt, arbitrati sunt se obsequium praestare Deo. Quibus Dominus promittit, id est, et persecutoribus ex gentibus, quasi irrationabilibus bestiis; et hominibus, hoc est, Judaeis, quasi ratione [Col. 0934C] utentibus, qui sibi secundum legem videbantur persequi apostolos: utrisque eos injuste persequentibus, per justum judicium puniendos esse promisit.

(Vers. 6.) Quicumque effuderit humanum sanguinem, effundetur sanguis ejus. Homines hoc in loco, sanctos voluit demonstrare, utpote rationales; quid est enim dicere: Quicumque effuderit humanum sanguinem, effundetur sanguis ejus? Ac si aperte dicat: Quicumque eos temporali morte injuste mulctaverit, perpetua morte, hoc est, damnatione, punietur. Ad imaginem quippe Dei factus est homo. Vere enim ad imaginem Dei illi conditi sunt, qui student quotidie mortificare membra sua, quae sunt super terram (Coloss. III), et renovari spiritu mentis, qui secundum Deum creatus est (Ephes. IV), qui deponunt mendacium, et loquuntur veritatem proximis suis, cum quibus sunt invicem membra. Sequitur:

(Vers. 7.) Vos autem crescite et multiplicamini, et ingredimini super terram, et implete eam. Ad eosdem sanctos praedicatores verba exhortatoria sunt, ut [Col. 0934D] postposito timore quo corpus occiditur, et anima nihil impeditur, crescant, sive in virtutibus, sive in numerositate credentium multiplicentur; et ingrediantur super terram praedicando, et impleant eam docendo, et mirabile demonstrando Christi nomen in universa terra: quia dum hoc in hominibus, hoc est, Dei notitia, fides vel religio non erat, quasi absque cultore terra deserta et inhabitabilis erat. Sequitur:

(Vers. 12.) Dixitque Deus: Hoc signum foederis, quod do inter me et vos: Arcum meum ponam in nubibus: et erit signum foederis inter me et inter terram. Cumque obduxero nubibus coelum, apparebit arcus meus in nubibus: et recordabor foederis mei, quod pepigi vobiscum. Arcus propter signum securitatis in coelo positus est, ut ab omnibus inspici potuisset. Et ipsum signum in igne et aqua ostenditur, quia ex parte est caeruleus et ex parte rubicundus, quia utriusque judicii [Col. 0935A] testis est, unius videlicet facti, et alterius faciendi. Quod testamentum posuit Deus inter se et homines, atque omnem animam vivam, ne perdat eam diluvio; arcum qui apparet in nubibus, qui numquam nisi de sole resplendet; illi enim non pereunt diluvio separati ab Ecclesia, qui in prophetis et omnibus divinis Scripturis, tamquam in nubibus Dei agnoscunt Christi gloriam, non quaerunt suam. Sex quippe aetatibus humana finitur vita, quarum [Col. 0936A] prima infantia est, secunda pueritia, tertia adolescentia, quarta juventus, quinta senectus, sexta senium, quae sola morte terminatur: ita et sex aetatibus finiendus est hic mundus, cujus prima aetas fuit ab Adam usque ad diluvium, quae rectae infantiae comparatur, quae hinc appellata est, quod fari non potest: quam profecto aetatem primum dimergit oblivio, sicut aetas prima generis humani est deleta diluvio, ita et nunc nostri operis finiendus est liber.



LIBER SECUNDUS.
[Col. 0935]

[Col. 0935A] Secunda namque saeculi aetas a Noe usque ad ipsum Abraham, velut pueritia fuit; et sic post diluvium, novum apparuit saeculum, quasi secunda humani generis aetas; ita et a nobis. Deo juvante, secundus incipiendus est liber. Sequitur:

(Vers. 20, 21.) Coepitque Noe vir agricola exercere terram, et plantavit vineam; bibensque vinum inebriatus est, et nudatus in tabernaculo suo. Quare vir justus [Col. 0935B] inebriatus est, nisi forte inebriari vino posse nesciebat? Neque enim ante diluvium leguntur homines vino uti; et ideo specialiter de Noe scriptum est: Plantavit Noe vineam. Vinea Domini Sabaoth, domus Israel est. Bibit de vino ejus. Sive ille calix hic intelligitur, de quo idem Dominus dicit: Potestis bibere calicem, quem ego bibiturus sum (Marc. X), et, Pater si fieri potest, transeat a me calix iste (Matth. XXVI), quo suam sine dubio significat passionem, sive quia vinum fructus est vineae, hoc potius illo significatum est, quod ex ipsa vinea, hoc est, ex genere Israelitarum, carnem pro nobis et sanguinem, ut pati posset, assumpsit; et inebriatus est, id est, passus est. Ibi namque nudatus est, id est, apparuit infirmitas, de qua dicit Apostolus: Et si crucifixus est ex infirmitate (II Cor. XIII). Unde item dicit: Infirmum Dei fortius est hominibus et stultum Dei sapientius est hominibus (I Cor. I). Quod vero cum dictum esset: Et nudatus est, addidit Scriptura: In domo sua, eleganter ostendit [Col. 0935C] quod a suae carnis gente, et domesticis sanguinis sui, utique Judaeis, fuerat crucem mortemque passurus. Sequitur:

(Vers. 22, 23.) Quod cum vidisset Cham pater Chanaan, verenda scilicet patris sui esse nudata, nuntiavit duobus fratribus suis foras; at vero Sem et Japhet pallium imposuerunt humeris suis, et incedentes retrorsum operuerunt verenda patris sui, faciesque eorum aversae erant, ut patris sui virilia non viderent. Proinde in duobus filiis, maximo et minimo, duo populi figurantur, scilicet circumcisio et praeputium; unam vestem a tergo portantes, sacramentum scilicet jam praeteritae Dominicae passionis; neque nuditatem patris intuentur, quia in Christi necem non consentiunt; et tamen honorant velamento tamquam scientes unde sint nati. Medius autem filius, id est, populus Judaeorum; et ideo medius, quia nec primatum tenuit apostolorum, nec ultimus in gentibus credidit; vidit nuditatem patris, quia consensit in necem Christi; et nuntiavit foras fratribus: per eum quippe [Col. 0935D] manifestatum est, et quodammodo publicatum, quod erat in prophetia secretum; ideoque fit servus fratrum suorum. Quid est enim aliud hodieque gens ipsa, nisi quaedam scrinaria Christianorum, bajulans legem et prophetas ad testimonium assertionis Ecclesiae, ut nos honoremus per sacramentum, quod nuntiat illa per litteram? Sequitur:

(Vers. 24 seqq.) Evigilant autem Noe a vino, cum didicisset quae fecerat ei filius suus minor, ait: Maledictus Chanaan; servus servorum erit fratribus suis. Dixitque: Benedictus Dominus Deus Sem; sit Chanaan servus ejus. Dilatet Deus Japhet, et habitet in tabernaculis Sem. Quaeritur quare peccans Cham in patris offensa, non in se ipso, sed in filio suo Chanaan maledicitur: quia prophetatum est, terram Chanaan ejectis inde Chananaeis et debellatis, accepturos fuisse [Col. 0936A] filios Israel, qui venerunt de semine Sem, intuendo et praevidendo quod longe fuerat post futurum. Unde factum est etiam illud, ut filium medium, hoc est, primogenito juniorem ultimoque majorem, qui peccaverat in patrem, non in ipso, sed in filio ejus suo nepote malediceret his verbis: Maledictus Chanaan; sit servus fratribus suis. Chanaan porro natus fuerat ex Cham, qui patris dormientis nec texerat, sed potius [Col. 0936B] prodiderat nuditatem. Unde etiam secutus adjungit benedictionem duorum filiorum, maximi et minimi, dicens: Benedictus Dominus Deus Sem, erit Chanaan puer ejus: dilatet Deus Japhet, et habitet in tabernaculis Sem; quamquam enim sit Deus omnium gentium, quodammodo tamen proprio vocabulo, et in ipsis jam gentibus dicitur Israel. Et unde hoc factum est, nisi ex benedictione Japhet? in populo enim gentium, totum orbem terrarum occupavit Ecclesia. Hoc prorsus, hoc pronuntiabatur, cum diceretur: Dilatet Deus Japhet, et habitet in tabernaculis Sem. Sem quippe de cujus semine incarnatus est Christus, interpretatur nominatus. Quid autem nominatius Christo? cujus nomen jam ubique fragrat: ita ut in Cantico Canticorum, etiam in se praecedente prophetia, unguento comparetur effuso (Cant. XIV); in cujus domibus, id est, ecclesiis, habitat gentium latitudo; nam Japhet, latitudo interpretatur. Ecce quo modo dilatat Deus Japhet, et habitat in tabernaculis [Col. 0936C] Sem, id est, in ecclesiis, quas filii prophetarum apostoli construxerunt: secundum quod Paulus Apostolus fidelibus ex gentibus ait: Qui aetatis illo tempore, sine Christo alienati a societate Israel, et peregrini testamentorum, et promissionis spem non habentes, et sine Deo in hoc mundo (Ephes. II). Per haec verba ostenditur quod nondum habitat Japhet in domibus Sem. Sed paulo post quemadmodum concludat advertamus. Igitur jam, inquit, non estis hospites et peregrini, sed estis cives sanctorum et domestici Dei, superaedificati supra fundamentum apostolorum et prophetarum, ipso summo angulari lapide existente Christo Jesu (Ibid.). Porro Cham, qui interpretatur callidus, medius Noe filius, tamquam se ab utroque discernens, et inter utrumque remanens, nec in primitiis Israelitarum, nec in plenitudine gentium, quid significat, nisi haereticorum genus callidum, non spiritu sapientiae, quo solent haereticorum fervere primordia, et pacem perturbare sanctorum? Multa quidem ad fidem catholicam pertinentia, dum haereticorum [Col. 0936D] callida inquietudine exagitantur, ut adversus eos defendi possint, et considerantur diligentius, et intelliguntur clarius, et instantius praedicantur, et ab adversario mota quaestio discendi existit occasio: quamvis non solum qui sunt apertissime separati, verum omnes qui Christiano nomine gloriantur, et perdite vivunt, non absurde possunt videri medio Noe filio figurari, passionem quippe Christi, quae illius hominis nuditate significata est, et annuntiat profitendo, et male agendo exhonorant. De talibus ergo dictum est: Ex fructibus eorum cognoscetis eos (Matth. I). Ideo Cham in filio suo maledictus est, tamquam in fructu suo, id est, in opere suo. Unde convenienter et ipse filius ejus Chanaan, interpretatur motus eorum, quod quid aliud est quam opus eorum? Sem vero et Japhet, tamquam circumcisio [Col. 0937A] et praeputium; vel, sicut alio modo eos appellat Apostolus, Judaeos et Graecos (Rom. I), sed vocatos et justificatos: cognita quodammodo nuditate patris, qua significabatur passio Salvatoris, sumentes vestimentum posuerunt supra dorsa sua, et intraverunt aversi, et operuerunt nuditatem patris sui, nec viderunt quod reverendo texerunt; quodam enim modo in passione Christi, et quod pro nobis factum est, honoramus, et Judaeorum facinus aversamur. Vestimentum significat sacramentum; dorsa, memoriam praeteritorum, quia passionem Christi eo scilicet tempore quo habitat Japhet in domibus Sem, et malus frater in medio eorum, transactum celebrat Ecclesia, non adhuc prospectat futuram. Sem malus frater in filio suo, hoc est, in opere suo; puer, id est, servus est fratrum suorum, cum ad exercitationem patientiae, vel ad profectum sapientiae, scienter utuntur boni malis. Sequitur:

(Vers. 28, 29.) Vixit autem Noe post diluvium 350 annis, et impleti sunt omnes dies ejus 950 annorum, et [Col. 0937B] mortuus est.

(Cap. X.---Vers. 1 seqq.) Hae sunt generationes filiorum Noe: Sem, Cham et Japhet. Natique sunt eis filii post diluvium. Filii Japhet, Gomer, et Magog, et Madai, Javan, Tubal, et Mosoch, et Thyras. Hi septem filii Japhet possederunt terram in Asia, ab Amano et Tauro Coelesyriae et Ciliciae montibus, usque ad fluvium Tanain. Porro filii Gomer, Aschenez, et Riphat, et Togorma. Filii autem Javan, Elisa et Tharsis, Cethim et Dodanim. Ab his divisae sunt insulae gentium in regionibus suis, unusquisque secundum linguam et familias in nationibus suis. Nomina locis et gentibus relinquentes, e quibus postea immutata sunt plurima: caetera permanent ut fuerunt. Sunt autem Gomer, Galatae; Magog, Scythae; Madai, Medi; Javan, Iones, qui et Graeci, unde et mare Ionicum appellatur: Tubal, Hiberi, qui et Hispani, a quibus postea Celtiberi nuncupati sunt; Mosoch, Cappadoces, unde et urbs eorum usque hodie apud eos Mazecha [Col. 0937C] dicitur; Thyras, Thraces, quorum non satis immutatum vocabulum est. Hae itaque septem gentes, quas de Japhet stirpe venientes memoravi, ad Aquilonis partem habitant. Filii Gomer: Aschenez et Riphat et Togorma. Aschenez, Graeci Rheginos vocant; Riphat. Paphlagonas: Togorma, Phrygas. Filii Javan: Elisa et Tharsis, Cethim et Dodanim. Cethim sunt Cittii, a quibus hodieque urbs Cypri, Cittium nominatur; Dodanim, Rhodii. Omnes pene insulae, et totius orbis littora, terraeque mari vicinae Graecis accolis occupatae sunt, qui, ut supra diximus, ab Amano et Tauro montibus omnia maritima loca usque ad Oceanum possederunt Britannicum. Sequitur:

(Vers. 6, 7.) Filii Cham, Chus et Mesraim, Phuth et Chanaan. Chus hodieque ab Hebraeis Aethiopia nuncupatur; Mesraim Aegyptus; Phuth Libyes, a quo et Mauritaniae fluvius usque in praesens Phuth dicitur, omnisque circa regio Phutensis nuncupatur. Modo tamen in una tantum climatis ejus parte antiquum Libyae nomen residet, et reliqua terra vocatur [Col. 0937D] Africa. Porro Chanaan obtinuit terram quam Judaei deinceps possederunt, ejectis Chananaeis. Filii Chus, Saba, et Evila, Sabatha et Rema, Sabatacha. Saba, a quo Sabaei; Evila, Gethuli, in parte remotioris Africae, eremo cohaerentes; Sabatha Sabatheni, qui nunc Astavari nuncupantur. Rema vero et Sabatacha paulatim antiqua vocabula perdiderunt, et quae nunc pro veteribus habeant, ignoratur. Filii Saba, a quo diximus appellatos Sabaeos: interpretatur autem nunc Saba, Arabia. In LXXI psalmo, ubi nos habemus, Reges Arabum et Saba munera offerunt, in Hebraeo scriptum est, Reges Saba. Dadai, gens est Aethiopiae in occidentali plaga. Sequitur:

(Vers. 8 seqq.) Porro Chus genuit Nembroth; ipse coepit esse potens in terra, et erat robustus venator coram Domino. Ab hoc exivit proverbium: Quasi Nembroth robustus venator coram Domino. Sic ergo intelligendus est gigas iste venator contra Dominum. Quid [Col. 0938A] autem hic significatur hoc nomine, quod est venator, nisi animarum terrigenarum deceptor, oppressor, exstinctor? Et idcirco dictus est robustus venator contra Dominum, pro eo quod homines abstrahebat a cultu divino. Sequitur: Fuit autem principium regni ejus Babylon et Aracha, et Achad et Chalanne in terr Sennaar. Nembroth filius Chus arripuit insuetam prior in populis tyrannidem, regnavitque in Babylone, quae ab eo, quod ibi confusae sunt linguae turrim aedificantium, Babel appellata est. Babel enim interpretatur confusio. Aracha, haec est Edissa civitas. Achad, quae nunc dicitur Nisiben; Chalanne, postea verso nomine a Seleuco rege dicta est Seleucia. Sequitur:

(Vers. 11, 12.) De terra illa egressus est Assur, et aedificavit Niniven, et plateas civitatis, et Cale; Resen quoque inter Niniven et Cale: haec est civitas magna. Quod vero dictum est de terra Sennaar, quae pertinebat ad regnum Nembroth, exiisse Assur, et aedificasse Niniven, et alias quas construxit civitates, longe postea factum est, quod ex hac occasione perstrinxit [Col. 0938B] propter nobilitatem regni Assyriorum, quod mirabiliter dilatavit Ninus, Beli filius, conditor civitatis magnae, Ninivae, cujus civitatis nomen ex illius nomine derivatum est, ut a Nino Ninive vocaretur. Assur autem, unde Assyrii, non fuit in filiis Cham, sed in filiis Sem reperitur, qui fuit Noe maximus filius. Unde apparet de progenie Sem exortos fuisse, qui postea regnum gigantis illius obtinerent, et inde procederent, atque alias conderent civitates. Sequitur:

(Vers. 13, 14.) At vero Mesraim genuit Ludim, et Anamim, et Balaabim, Neptuim, et Petrusim, et Chasluim; de quibus egressi sunt Philistiim et Capturim. Exceptis Labaim; a quibus Libyes postea vocati sunt, qui prius Phuthaei vocabantur; et Chasluim, qui deinceps Philistiim appellati sunt, quos nos corrupte Palaestinos dicimus; caeterae sex gentes ignotae nobis sunt, quia bello Aethiopico subversae, atque ad oblivionem praeteritorum nominum pervenerunt. Possederunt autem terram a Gaza usque ad extremos [Col. 0938C] fines Aegypti. Sequitur:

(Vers. 15 seqq.) Chanaan autem genuit primogenitum suum Sidonem, et Cethaeum, et Jebusaeum, et Amorraeum, et Gergesaeum, et Evaeum, et Arachaeum, Sinaeum et Aradium, Samariten et Amathaeum. De Chanaan primus natus est Sidon, a quo urbs in Phoenice Sidon vocatur. Arachaeus, qui Archas condidit, oppidum in radicibus Libani situm. Aradii sunt, qui Aradum insulam possederunt angusto freto a Phoenice separatam. Samarii, a quibus Emissa nobilis Coelesyriae civitas; hanc Macedones, qui post Alexandrum morientem regnaverunt, Epiphaniam nuncupaverunt. Et fuit terminus Chananaeorum a Sidone, donec venias in Gerara, et usque ad Gazam pergentibus Sodomam et Gomorram, et Adamam et Seboim, usque Lezen, quia caeterae civitates, Sidon videlicet et Gerara, et Sodoma, et Gomorra, et Adama, et Seboim, notae sunt nominibus suis. Fiunt itaque omnes filii Cham, hoc est, medii filii Noe, quatuor, et nepotes quinque ex uno ejus filio, pronepotes duo [Col. 0938D] ex nepote uno, et fit eorum summa undecim. Quibus enumeratis, hinc reditur ad alium filium Cham, qui vocabatur Mesraim; et commemorantur quos genuit, non tamquam singuli homines, sed nationes septem, et de sexta velut de sexto filio, gens commemoratur exisse quae appellatur Philistiim, unde fiunt octo. Inde iterum ad Chanaan reditur, in quo filio maledictus est Cham, et quos genuit, undecim nominantur. Deinde usque ad quos fines pervenerint, commemoratis quibusdam civitatibus dicitur, ac per hoc in filiis nepotibusque computatis de progenie Cain triginta et unus geniti referuntur. Sequitur:

(Vers. 21.) De Sem quoque nati sunt patre omnium filiorum Heber, fratre Japhet majore. Restat commemorare filios Sem, maximi filii Noe; ad eum quippe gradatim generationum istarum pervenit a minimo exorta narratio. Sed unde incipiunt commemorari filii Sem, habet quiddam obscuritatis, quod expositione [Col. 0939A] illustrandum est, quia et multum ad rem pertinet, quam requirimus; sic enim legitur: Et Sem natus est, et ipsi patri omnium filiorum Heber fratri Japhet majori. Ordo verborum est: Et Sem natus est Heber, qui Sem pater est omnium filiorum. Sem ergo patriarcham intelligi voluit omnium, qui de stirpe ejus exorti sunt, quos commemoraturus est, sive sint filii, sive sint nepotes et pronepotes. Sequitur:

(Vers. 22.) Filii Sem, Elam, et Assur, et Arphaxat, et Lud, et Haram. Hi ab Euphrate fluvio, partem Asiae usque ad Indicum oceanum tenent. Est autem Elam a quo Elamitae principes Persidis, quod de Assur antea jam dictum est. Sequitur:

(Vers. 23.) Filii Haram, Hus, et Ul, et Jezer, et Mes. At vero Arphaxat genuit Sala, de quo ortus est Heber. Arphaxat a quo Chaldaei, Lud a quo Lydii, Haram a quo Syri, quorum metropolis est civitas Damascus. Filii Haram, Hus, et Ul, et Jezer, et Mes; Hus Thrachonitis et Damasci conditor, inter Palaestinam et Coelesyriam tenuit principatum, a quo Septuaginta [Col. 0939B] interpretes in libro Job, ubi in Hebraeo scribitur terra Hus, regionem Ausitidem transtulerunt. Ul a quo Armeni, Jezer a quo Carmani seu Carii. Sequitur:

(Vers. 24 seqq.) At vero Arphaxat genuit Sala, de quo ortus est Heber. Non sane istum Heber genuit Sem, sed ab illo quartus in primogenitorum serie reperitur. Sem quippe inter alios filios genuit Arphaxat. Arphaxat autem genuit Sala, de quo ortus est Heber. Non itaque frustra ipse primus est natus in progenie veniente de Sem, et praelatus est etiam filiis, cum sit quartus nepos; nisi quia verum est quod traditur, ex illo Hebraeos cognominatos esse, tamquam Hebereos; cum et alia possit esse opinio, ut ex Abraham, tamquam Abrahei dicti esse videantur. Sed nimirum hoc verum est, quod ex Heber Heberei appellati sunt, ac deinde, una detruncata littera, Hebraei: quam linguam solus Israel populus potuit obtinere, in quo Dei civitas et in sanctis peregrinata est et in omnibus sacramento adumbrata. Igitur filii [Col. 0939C] Sem prius nominantur; deinde ex uno eorum nati sunt quatuor nepotes ejus. Itemque alter filiorum Sem genuit ejus nepotem, atque inde abnepos, Heber. Genuit autem Heber duos filios, quorum unum appellavit Phaleg (I Par. I), quod interpretatur dividens. Deinde Scriptura subjungens, rationemque hujus nominis reddens, Quia in diebus, inquit, ejus divisa est terra. Hoc autem quid sit, post apparebit. Alius vero qui natus est ex Heber, genuit duodecim filios; ac per hoc fiunt omnes geniti de Sem viginti septem. In summa igitur omnes progeniti de tribus filiis Noe, id est, quindecim de Japhet, triginta et unus de Cham, viginti septem de Sem, fiunt septuaginta tres. Deinde Scriptura sequitur, dicens:

(Vers. 31.) Hi filii Sem in tribubus suis, secundum linguas suas, in regionibus suis, et in gentibus suis. Itemque de omnibus: Hae, inquit, tribus filiorum Noe secundum generationes eorum et secundum gentes eorum. Ab his dispersae sunt insulae gentium super terram post diluvium. Unde colligitur septuaginta tres, [Col. 0939D] vel potius, quod postea demonstrabitur, septuaginta duae gentes tunc fuisse, non homines. Nam et prius cum fuissent commemorati filii Phaleg, ita conclusum est: Ex his segregatae sunt insulae gentium in terras eorum, unusquisque secundum linguam suam in tribubus suis, et in gentibus suis. Jam vero in filiis Cham quodam loco apertius commemoratae sunt, sicut superius ostendi: Mesraim genuit eos qui dicuntur Ludiim, et eodem modo caeterae usque ad septem gentes; et numeratis omnibus postea concludens, Hi filii Cham, inquit, in tribubus suis, secundum linguas suas in regionibus suis. Propterea ergo multorum filii non sunt commemorati, quia gentibus aliis nascendo accesserunt alii, ipsi autem facere gentes nequiverunt. Nam qua alia causa cum filii Japhet octo enumerentur, ex duobus eorum tantum filii nati commemorantur; et cum filii Cham quatuor nominentur, ex tribus tantum qui nati sunt adjiciuntur; [Col. 0940A] et cum filii Sem nominentur sex duorum tantum posteritas attexitur? Numquid caeteri sine filiis remanserunt? Absit hoc credere. Sed gentes propter quas commemorari digni essent, non utique fecerunt: quia sicut nascebantur, aliis gentibus addebantur. Cum ergo in suis linguis istae gentes fuisse referantur, redit tamen narrator ad illud tempus quando una lingua omnium fuit, et inde jam exponit quid acciderit, ut linguarum diversitas nasceretur. Sequitur:

(Cap. XI.---Vers. 1 seqq.) Erat autem terra labii unius, et sermonum eorumdem. Cumque proficiscerentur de Oriente, invenerunt campum in terra Sennaar, et habitaverunt in eo. Dixitque alter ad proximum suum: Venite, faciamus lateres, et coquamus eos igni. Habueruntque lateres pro saxis, et bitumen pro coemento. Et dixerunt: Venite, faciamus nobis civitatem et turrim, cujus culmen pertingat ad coelum; et celebremus nomen nostrum, antequam dividamur in universas terras. Ista civitas quae appellata est confusio, ipsa est Babylon, cujus mirabilem constructionem [Col. 0940B] etiam gentium commendant historiae. Babylon quippe interpretatur confusio. Unde colligitur gigantem illum Nembroth fuisse illius conditorem, quod superius fuerat intimatum. Ubi cum de illo Scriptura loqueretur, ait: Initium regni ejus fuit Babylon: id est, quae civitatum caeterarum gereret principatum, ubi esset tamquam in metropoli habitaculum regni, quamvis perfecta non fuerit usque in tantum modum, quantum superba cogitabat impietas: nam nimia disponebatur altitudo, quae ducta est usque ad coelum, sive unius turris ejus, quam moliebantur inter alias esse praecipuam: solent enim superbiam stultitia sequi, et humilitatem sapientia. Sequitur:

(Vers. 5, 6.) Descendit autem Dominus ut videret civitatem et turrim, quam aedificabant filii Adam, et dixit: Ecce unus est populus, et unum labium omnibus: coeperuntque hoc facere, nec desistent a cogitationibus suis donec eas opere impleant? Descendit Dominus videre civitatem et turrim, quam aedificabant filii [Col. 0940C] Adam; hoc est, non filii Dei, sed filii hominum: id est, illa societas secundum hominem vivens, quam terrenam dicimus civitatem. Non loco movetur Deus, qui ubique est totus semper, sed descendere dicitur, cum aliquid facit in terra: quod praeter usitatum naturae cursum mirabiliter factum, praesentiam quodammodo ejus ostendit. Nec videndo discit ad tempus, qui numquam potest aliquid ignorare, sed ad tempus videre et cognoscere dicitur, quod videri et cognosci faciat. Non sic ergo videbatur illa civitas, quo modo eam Deus videre fecit, quando sibi quantum displiceret, ostendit; quamvis possit intelligi Deus ad illam civitatem descendisse, quia descenderunt angeli ejus, in quibus habitat: quia per angelos descendebat, qui in angelis descendentibus erat. Et bene, non ait, Venite, et descendentes confundite; sed, Confundamus ibi linguam eorum, ostendens ita se operari per ministros suos, ut sint etiam ipsi cooperatores Dei. Nec sic loquitur angelis Deus, quomodo nos invicem nobis vel Deo, vel angelis, vel [Col. 0940D] ipsi angeli nobis, sive per illos Dominus nobis; sed ineffabili suo modo; nobis autem indicatur hoc nostro modo. Dei quippe sublimior ante suum factum locutio, ipsius sui facti est immutabilis ratio, quae non habet sonum strepentem atque transeuntem, sed vim sempiterne manentem, et temporaliter operantem. Haec loquitur angelis sanctis; nobis autem longe positis, per angelos, secundum modum nostrae capacitatis. Quando autem etiam nos aliquid talis locutionis interioribus auribus capimus, angelis propinquamus. Illud sane quod dictum est: Nec desistent a cogitationibus suis, donec eas opere impleant, non est dictum confirmando, sed tamquam interrogando, sicut solet a comminantibus dici. Sic ergo accipiendum est, tamquam dixerit: Nonne omnia deficient ex illis, quae conati sunt facere? Sed si ita dicatur, non exprimet comminantem, quoniam vocem pronuntiantis non possumus scribere. Sequitur:

[Col. 0941A] (Vers. 7 seqq.) Venite igitur, descendamus et confundamus ibi linguas eorum, ut non audiat unusquisque vocem proximi sui. Atque ita divisit eos Dominus ex illo loco in universas terras, et cessaverunt aedificare civitatem, et idcirco vocatum est nomen Babel, quia ibi confusum est labium universae terrae; et inde dispersit eos Dominus super faciem cunctarum regionum. Merito autem malus punitur affectus, etiam cui non succedit effectus. Genus vero ipsius poenae quale fuit? Quoniam dominatio imperantis in lingua est, ibi damnata est superbia: ut non intelligeretur jubens homini, qui noluit intelligere, ut obediret Deo jubenti. Sic illa conspiratio dissoluta est, cum quisque ab eo, quem non intelligeret, abscederet; nec se, nisi ei cum quo loqui poterat, aggregaret. Et per linguas divisae sunt gentes, dispersaeque per terras, sicut Deo placuit, qui hoc modis occultis nobisque incomprehensibilibus fecit. Ex illis igitur tribus hominibus Noe filiis, septuaginta duae linguae per terras esse coeperunt, quae crescendo ad insulas pervenerunt. [Col. 0941B] Auctus est numerus autem gentium multo amplius quam linguarum. Primus autem post diluvium inter homines Nembroth, filius Chus, nova imperii cupiditate tyrannidem arripuit; regnavitque in Babylonia, quae ab eo quod ibi confusae sunt linguae, Babel appellata est, quod interpretatur confusio: cujus aedificandae turris idem Nembroth exstitit auctor. Qui pro eo quod ultra naturam suam coeli alta penetrare contendit, non incongrue diabolo comparatur; qui cogitatione cordis sui intumescens, super sidera exaltare se voluit, id est, super omnem potestatem angelorum, Deo se coaequare disponens, dum dicit: Ascendam super altitudinem nubium, et ero similis Altissimo. Quod autem dicitur, venator, quid significatur hoc nomine, nisi animarum terrigenarum deceptor, et capiens homines ad mortem? Turris ejus, superbia hujus mundi est, vel impia dogmata haereticorum; qui postquam moti sunt ab Oriente, id est, a vero lumine recesserunt, et venerunt in [Col. 0941C] montem Sennaar, qui interpretatur excussio dentium, statim adversus Deum impietatis suae aedificaverunt turrim, ac dogmatum superbiam nefario ausu confinxerunt, volentes curiositate non licita ipsius coeli alta penetrare; sed sicut illi per superbiam ab una lingua in multa divisi sunt, ita et haeretici ab unitate fidei et confessionis segregati, inter se diversitate erroris quasi per dissonantiam linguae invicem secernuntur; et quos armat adversus Deum elatae conspirationis perniciosa consensio, rursus intendente dogmatum discordia, dividit oborta repente confusio. Quos quidem ipsa Trinitas damnat in quam offendunt; ipsa eos dispergit, dum dicit: Venite, descendamus et confundamus linguas eorum: in varietate utique erroris, sive schismatum. Eo autem tempore quando linguarum facta est varietas, in sola domo Heber, quae antea fuit lingua remansit. Ita et nunc in sola Ecclesia, quae est domus Christi, unitam esse confessionis et fidei pacem, divisis omnibus reprobis, restat. Benedictis igitur duobus filiis Noe, [Col. 0941D] atque uno in medio eorum maledicto, deinceps usque ad Abraham de justorum aliquorum, qui pie Deum colerent, commemoratione silentium est. Nec eos defuisse crediderim, sed si omnes commemorarentur, nimis longum fieret; et haec esset historica magis diligentia, quam prophetica providentia. Illa itaque exsequitur litterarum sacrarum scriptor istarum, vel potius per eum Dei Spiritus, quibus non solum narrentur praeterita, verum etiam praenuntientur, quae tamen pertinent ad civitatem Dei: quia et de hominibus qui non sunt cives ejus, quidquid hic dicitur ad hoc dicitur, ut illa ex comparatione contraria vel proficiat vel emineat. Non sane omnia quae gesta sunt narrantur, aliquid etiam significare putanda sunt; sed propter illa quae aliquid significant, et illa quae nihil significant, attexuntur: solo enim vomere terra proscinditur; sed ut hoc fieri possit, etiam caetera aratri membra necessaria sunt, [Col. 0942A] et soli nervi in cithara, atque hujusmodi vasis musicis aptantur ad cantum, sed ut aptari possint, et caetera in compaginibus organorum, quae non percutiuntur a canentibus, his, quae percussa resonant, connectuntur. Item in prophetica historia dicuntur et aliqua, quae nihil significant, sed quibus adhaereant, quae significant, et quodammodo religentur. Propter hoc ergo Scriptura divina cum terrenam civitatem in Babylone, hoc est, in confusione monstrasset, ad patriarcham Sem recapitulando revertitur, et ordinantur inde generationes usque ad Abraham, commemorato etiam numero annorum, quanto quisque ad hanc seriem pertinentem genuisset filium, quanto quisque vixisset. Ubi certe agnoscendum est, quod ante promiseram, ut quare sit dictum de filio Heber, nomen ejus Phaleg, quia in diebus ejus divisa est terra: quid enim aliud intelligendum est, terram esse divisam, nisi diversitatem linguarum? Omissis ergo caeteris filiis Noe ad hanc rem non pertinentibus, illi connectuntur in ordine generationum, per quos [Col. 0942B] possit ad Abraham perveniri, sicut illi connectebantur ante diluvium per quos perveniretur ad Noe generationibus quae propagatae sunt ex illo Adam filio, qui est appellatus Seth. Sic ergo incipit generationum istarum connexio. Sequitur:

(Vers. 10 seqq.) Hae generationes Sem. Sem centum erat annorum quando genuit Arphaxat, biennio post diluvium. Porro Arphaxat cum esset triginta quinque annorum, genuit Sale. Sale quoque trigesimo aetatis suae anno genuit Heber. Sicut supra memoravi cum coepissent enumerari filii Sem, qui singuli gentes singulas procrearunt, primus est commendatus Heber, cum sit pronepos ipsius Sem, hoc est, quartus inveniatur ab illo exortus. Quia ergo in ejus familia remansit haec lingua, divisis per alias linguas gentibus caeteris, quae lingua prius humano generi non immerito creditur fuisse communis, ideo deinceps Hebraea est nuncupata; tunc enim opus erat eam distingui ab aliis linguis nomine proprio, sicut aliae [Col. 0942C] quoque vocatae sunt nominibus propriis. Quando autem erat una, nihil aliud quam humana lingua vel humana locutio vocabatur, qua sola universum genus humanum loquebatur. Sequitur:

(Vers. 16.) Vixit autem Heber triginta quatuor annis, et genuit Phaleg. Dixerit aliquis: Si in diebus Phaleg filii Heber divisa est terra per linguas, id est, homines, qui tunc erant in terra, ex ejus nomine potius debuit appellari lingua illa, quae fuit omnibus antea communis. Sed intelligendum est ipsum Heber propterea tale nomen imposuisse filio suo, ut vocaretur Phaleg, quod interpretatur divisio, quia tunc ei natus est quando per linguas terra divisa est, id est, ipso tempore: ut hoc sit quod dictum est: In diebus illius divisa est terra; nam nisi adhuc Heber viveret quando linguarum facta est multitudo, non ejus nomine nomen acciperet lingua quae apud ipsum potuit permanere. Et ideo credendum est ipsam fuisse primam linguam quae antea erat omnibus communis, quoniam de poena venit illa multiplicatio, [Col. 0942D] mutatioque linguarum, et utique praeter hanc poenam debuit esse populus Dei. Nec frustra lingua haec est quam tenuit Abraham, nec in omnes filios suos transmittere potuit, sed in eos tantum qui propagari per Jacob, et insignius atque eminentius in Dei populum coalescentes, Dei testamenta et stirpem Christi habere potuerunt. Nec Heber ipse eamdem linguam in universam progeniem suam refudit, sed in eam tantum cujus generationes perducuntur ad Abraham. Quapropter etiam si non evidenter expressum est fuisse aliquod pium genus hominum, quando ab impiis Babylonia condebatur, non ad hoc valuit haec obscuritas, ut quaerentis fraudaretur, sed potius exerceretur intentio. Cum ergo quaerimus in illis septuaginta duabus gentibus civitatem Dei, non possumus affirmare illo tempore quo erat eis labium, id est, loquela una, tunc jam genus humanum alienatum fuisse a cultu veri Dei, ita ut in solis istis generationibus [Col. 0943A] pietas vera remaneret, quae descendunt de semine Sem per Arphaxat, et tendunt ad Abraham; sed ab illa superbia aedificandae turris usque in coelum, qua impia significatur elatio, apparuit civitas, hoc est, societas impiorum: verum itaque an antea latuerit, an fuerit, an potius utraque permanserit: pia scilicet in duobus filiis Noe, qui benedicti sunt, eorumque posteris; impia vero in eo qui maledictus est, atque ejus progente, ubi etiam exortus est gigas venator contra Dominum, non est dijudicatio facilis: fortassis enim quod profecto est credibilius, et in filiis duorum illorum jam tunc, antequam Babylonia coepisset institui, fuerunt contemptores Dei, et in filiis Cham cultores Dei. Utrumque tamen hominum genus, terris numquam defuisse credendum est. Quamobrem sicut lingua una cum esset omnium, non ideo filii pestilentiae defuerunt: nam et ante diluvium una erat lingua, et tamen omnes, praeter unam Noe justi domum, deleri diluvio meruerunt, ita quando merito elationis impietatis gentes linguarum diversitate punitae [Col. 0943B] atque divisae sunt, et civitas impiorum confusionis nomen accepit, hoc est, appellata est Babylon, non defuit domus Heber, ubi ea, quae antea fuit omnium, lingua remansit; cum enim legitur unam fuisse linguam primitus omnium, et ante omnes filios Sem commendatur Heber, quamvis ex illo quartus oriatur, et Hebraea vocatur lingua, quam patriarcharum et prophetarum non solum in sermonibus, verum etiam in litteris sacris custodivit auctoritas, profecto cum quaeritur in divisione linguarum, ubi lingua illa remanere potuerit, quae fuit ante communis, quae sine ulla dubitatione ubi remansit, non ibi fuit illa poena, quae facta est mutatione linguarum, quid aliud occurrit, nisi quod in hujus gente remanserit, a cujus nomine nomen accepit, et hoc justitiae gentis hujus non parvum apparuerit vestigium, quod cum aliae gentes plecterentur mutatione linguarum, ad istam non pervenit tale supplicium? Sequitur:

(Vers. 27, 28.) Hae sunt generationes Thare. Thare [Col. 0943C] genuit Abraham, et Nachor, et Aran. Ab adolescentia incipit homo posse generare: propterea Matthaeus ab ipso Abraham sumpsit exordium, et usque ad David perducere procuravit; neque enim frustra evangelista sic generationes commemoravit, ut hoc primum intervallum quatuordecim generationibus commendaret, ab Abraham scilicet usque ad David. Ab adolescentia quippe incipit homo posse generare. Propterea generationum ordo ex Abraham sumpsit exordium, qui etiam pater gentium constitutus est, quando mutatum nomen accepit. Nunc jam videamus procursum civitatis Dei, etiam ab illo articulo temporis, qui factus est in patre Abraham: unde incipit esse notitia ejus evidentior, et ubi clariora leguntur promissa divina, quae nunc videmus in Christo impleri. Sicut ergo Scriptura divina indicante didicimus, in regione Chaldaeorum natus est Abraham, quae terra ad regnum Assyriorum pertinebat. Apud Chaldaeos autem jam tunc superstitiones impiae praevalebant, quemadmodum per caeteras gentes. Una [Col. 0943D] igitur Thare domus erat, de quo natus est Abraham, in qua unius veri Dei cultus, et, quantum credibile est, in qua jam sola etiam Hebraea lingua remanserat: quamvis et ipsi, sicut jam manifestus Dei populus in Aegypto, in Mesopotamia servisse diis alienis, Jesu Nave narrante, referuntur, ex progenie illius Heber in linguas paulatim alias et in alias nationes defluentibus. Proinde sicut per aquarum diluvium una domus Noe remanserat ad reparandum genus humanum, sic in diluvio multarum superstitionum per universum mundum una remanserat domus Thare, in qua custodita est plantatio civitatis Dei. Denique sicut illic enumeratis supra generationibus usque ad Noe, simul cum annorum numeris, et exposita diluvii causa, priusquam Deus inciperet de arca fabricanda loqui ad Noe, dicitur: Hae generationes Noe; ita et hic enumeratis generationibus ab illo, qui est appellatus Sem, filio Noe, usque ad Abraham. Deinde in [Col. 0944A] singulis articulis similiter ponitur, ut dicatur: Hae sunt generationes Thare: Thare genuit Abram, et Nachor, et Aran. Sequitur: Porro Aran genuit Loth. Mortuusque est Aran ante Thare patrem suum in terra nativitatis suae in Hur Chaldaeorum. Pro eo quod legimus in terra nativitatis suae, in Hebraeo habetur in Hur Chesdim, id est, in igne Chaldaeorum. Tradunt autem Hebraei ex hac occasione istiusmodi fabulam, quod Abraham in ignem missus sit, quia ignem adorare notuerit; et quod Babylonio vallatus incendio et Dei auxilio liberatus de idololatriae igne profugerit; quod in consequentibus scribitur egressum esse Thare cum sobole sua de regione Chaldaeorum, pro eo quod in Hebraeo habetur de Hur, hoc est, de incendio Chaldaeorum, et hoc esse quod nunc dicitur: Mortuus est Aran ante conspectum Thare patris sui, in terra nativitatis suae, in igne Chaldaeorum, quod videlicet nolens ignem adorare, igne consumptus sit. Sequitur:

(Vers. 29.) Duxerunt autem Abram et Nachor uxores: [Col. 0944B] nomen uxoris Abram, Sarai; et nomen uxoris Nachor, Melcha, filia Aran, patris Melchae et patris Jeschae. Aran filius Thare, frater Abram et Nachor, duas filias genuit, Melcham et Sarai cognomento Jescham, e quibus Melcham accepit uxorem Nachor, et Sarai Abram. Necdum quippe inter patruos et fratrum filias nuptiae fuerant lege prohibitae, quae in primis hominibus, etiam inter fratres et sorores initiatae sunt. Sequitur:

(Vers. 30, 31.) Erat autem Sarai sterilis, nec habebat liberos. Tulit itaque Thare Abram filium suum, et Loth filium Aran filii sui, et Sarai nurum suam uxorem Abram filii sui, et eduxit eos de Hur Chaldaeorum, ut iret in terram Chanaan: veneruntque usque Aran, et habitaverunt ibi. Narratur enim quemadmodum Thare cum suis reliquerit regionem Chaldaeorum, et venerit in Mesopotamiam, et habitaverit ibi. Tacetur autem de uno ejus filio, qui vocabatur Nachor, tamquam eum non duxerit secum; sed inveniemus postea, cum [Col. 0944C] servum suum mitteret Abraham ad accipiendum uxorem filio suo Isaac, ita scriptum est: Et accepit puer decem camelos de camelis domini sui secum, et exsurgens profectus est in Mesopotamiam in civitatem Nachor. Isto et aliis sacrae hujus historiae testimoniis ostenditur etiam Nachor exisse de regione Chaldaeorum, sedesque constituisse in Mesopotamia, ubi cum patre suo habitaverat Abraham. Cur ergo Scriptura eum non commemoravit, quando ex gente Chaldaea cum suis profectus est Thare, et habitavit in Mesopotamia, ubi non solum Abraham filius ejus, verum etiam Sarai nurus, et Loth nepos ejus commemorantur, quod eos duxerit secum? Cur putamus, nisi forte quod a paterna et fraterna pietate desciverat, et superstitioni adhaeserat Chaldaeorum, et postea inde sive poenitendo, sive persecutionem passus, quod suspectus haberetur, et ipse migravit. Sequitur:

(Vers. 32.) Facti sunt autem omnes dies Thare ducentorum quinque annorum, et mortuus est in Aran. Quod alia translatio in Carra nominare solet. Non sic [Col. 0944D] autem accipiendum est, quasi omnes hos dies ibi egerit; sed quia omnes dies vitae suae, qui fuerunt anni ducenti quinque, ibi compleverit; alioquin nesciretur quot annos vixerit Thare in Carra, quoniam non legitur quoto anno vitae suae in Carram venerit: et absurdum est existimare in ista serie generationum, ubi diligenter commemoratur, quot annos quisque vixerit, hujus solius numerum annorum vitae non commendatum esse memoriae. Quod enim quorumdam, quos eadem Scriptura commemorat, tacentur anni, non sunt in hoc ordine in quo temporum dinumeratio discessione gignentium et genitorum successione contexitur. Iste autem ordo, qui dirigitur ab Adam usque ad Noe, et inde usque ad Abraham, sine numero annorum vitae suae neminem continet. Quod vero commemorata morte Thare patris Abraham, deinde legitur: Et dixit Dominus ad Abraham. Exi de terra tua, et de cognatione tua, et de domo patris tui, [Col. 0945A] et caetera, sed et beatus Stephanus in Actibus Apostolorum cum ista narraret, inter caetera, sic ait: Deus gloriae apparuit Abrahae patri nostro, cum esset in Mesopotamia, priusquam habitaret in Carra; et ait ad illum: Egredere de terra tua, et de cognatione tua, et de domo patris tui (Act. VII). Secundum haec verba beati Stephani, non post mortem patris ejus locutus est Deus ad Abraham, qui utique in Carra mortuus est, ubi cum illo et ipse filios habitavit, sed priusquam habitaret in eadem civitate, jam tamen cum esset in Mesopotamia; jam ergo exierat a Chaldaeis. Quod itaque adjungit B. Stephanus: Tunc Abraham egressus est de terra Chaldaeorum, et habitavit in Carra (Act. VII): non quod sit factum posteaquam locutus est illi Deus; neque enim post illa Dei verba egressus est de terra Chaldaeorum, cum dicat ei locutum Dominum esse in Mesopotamia, sed ad totum illud tempus pertinet, quod ait, tunc, id est, ex quo egressus est a Chaldaeis, et habitavit in Carra, et item quod sequitur: Et inde postquam mortuus est pater ejus, [Col. 0945B] collocavit illum in terra hac, in qua vos nunc habitatis et patres vestri. Non ait, postquam mortuus est pater ejus, exiit de Carra; sed inde cum eum hic collocavit, postea mortuus est pater ejus. Intelligendum est igitur locutum Deum fuisse ad Abraham, cum esset in Mesopotamia, priusquam habitaret in Carra: sed eum in Carran pervenisse cum patre, retento apud se praecepto Dei; et inde exisse septuagesimo et quinto suo, patris autem sui centesimo quadragesimo et quinto anno. Collocationem vero ejus in terra Chanaan, non profectionem de Carra, post mortem patris ejus factam esse dicit, quia jam mortuus erat pater ejus, quando emit terram, cujus sibi jam suae coepit rei esse possessor. Quod autem jam in Mesopotamia constituto, hoc est, jam egresso de terra Chaldaeorum dicit Deus, Egredere de terra tua, et de cognatione tua, et de domo patris tui; non ut corpus inde ejiceret, quod jam fecerat, sed animum avelleret, dicitur; non enim inde exierat animo, si spe redeundi et desiderio [Col. 0945C] tenebatur, quae spes et desiderium, Deo jubente ac juvante, et illo obediente, fuerat amputandum. Non sane incredibiliter existimatur, cum postea secutus esset Nachor patrem suum, tunc Abraham praeceptum Domini implesse, ut cum Sara conjuge sua, et Loth filio fratris sui exiret de Carra. Jam considerandae sunt promissiones Dei factae ad Abraham, in his enim apertiora Dei nostri, hoc est, Dei veri oracula apparere coeperunt de populo piorum, quem prophetica praenuntiavit auctoritas. Harum prima ita legitur:

(Cap. XII.---Vers. 1 seqq.) Et dixit ad Abraham, Egredere de terra tua, et de cognatione tua, et de domo patris tui, et veni in terram quam tibi monstravero, et faciam te in gentem magnam, et benedicam tibi, et magnificabo nomen tuum, erisque benedictus. Benedicam benedicentibus tibi, et maledicam maledicentibus tibi, atque in te benedicentur universae cognationes terrae. Advertendum est igitur duas res promissas Abrahae: [Col. 0945D] unam scilicet, quod terram Chanaan possessurum fuerat semen ejus, quod significatur, ubi dictum est: Vade in terram quam tibi monstravero, et faciam te in gentem magnam. Aliam vero longe praestantiorem, non de carnali, sed de spiritali semine, per quod pater est, non unius gentis Israeliticae, sed omnium gentium quae fidei ejus vestigia consequuntur: quod promitti coepit his verbis: Et benedicentur in te omnes tribus terrae. Hanc promissionem factam arbitratur Eusebius septuagesimo quinto anno aetatis Abrahae, tamquam mox, ut facta est, de Carra exierit Abraham; quoniam Scripturae contradici non potest, ubi legitur: Abraham erat septuaginta quinque annorum cum exiit de Carra. Sed si eo anno facta est ista promissio, jam utique in Carra cum patre suo demorabatur Abraham, neque enim exire inde posset, nisi prius ibi habitasset. Numquidnam ergo contradicitur Stephano dicenti: Deus gloriae apparuit Abrahae patri nostro, cum esset in Mesopotamia, priusquam habitaret [Col. 0946A] in Carra? Sed intelligendum est, quod eodem anno facta sint omnia, et Dei promissio, antequam in Carra habitaret Abraham, et in Carra habitatio ejus, et inde pro ectio: non solum quia Eusebius in Chronicis ab anno hujus promissionis computat et ostendit post quadringentos et triginta annos exitum esse de Aegypto, quando lex data est; verum etiam quia id commemorat apostolus Paulus. Egressus est ergo Abraham de Carra septuagesimo quinto anno aetatis suae, et habebat in regno Ninus Assyriorum rex quadraginta tres annos, quando natus est Abraham, qui erat annus circiter millesimus ducentesimus ante conditam Romam, velut alteram in occidente Babyloniam. Centesimo et quadragesimo quinto patris sui, cum Loth filio fratris sui et Sara conjuge, perrexit in terram Chanaan, et pervenit usque ad Sichem, ubi rursus divinum accepit oraculum. Quis autem alius exiit in Abraham de terra sua, et de cognatione sua, ut apud caeteros locupletaretur et esset in gentem magnam, nisi Christus, qui, relicta terra et [Col. 0946B] cognatione Judaeorum, praepollet nunc in gentibus? Item moralis expositio haec habet: Eximus de terra nostra, quando divitias mundi hujus, facultatesque contemnimus; et de cognatione nostra, id est, vitiis prioribus, quae nobis a nativitate nostra cohaerentia, velut quadam affinitate et consanguinitate conjuncta sunt; et de domo patris nostri, id est, de omni memoria mundi hujus, quae oculorum occurrit obtutibus. Sequitur:

(Vers. 5, 6) Et egressi sunt, ut irent in terram Chanaan; cumque venissent in eam, pertransivit Abraham terram usque ad locum Sichem, et usque ad convallem illustrem. Sichem ipsa est quae et Salem quae Latine et Graece Sicima vocata est, civitas Jacob, et sita est in finibus tribus Effraim. Sed et filius Emor appellatus est Sichem, a quo locus nomen accepit. Fuit autem et falia Sichem in monte Effraim, civitas fugitivorum. Sequitur:

(Vers. 7.) Apparuitque Dominus Abraham et dixit [Col. 0946C] ei: Semini tuo dabo terram hanc. Qui aedificavit ibi altare Domino, qui apparuit ei. Nihil hic de illo semine promissum est, in quo pater factus est omnium gentium; sed de illo solo, de quo pater est unius Israeliticae gentis. Ab hoc semine terra ipsa possessa est. Deinde aedificato ibi altari, et invocato Deo, Abraham profectus est inde, et habitavit in eremo. Sequitur:

(Vers. 10 seqq.) Facta est autem fames in terra, descenditque Abraham in Aegyptum, ut peregrinaretur ibi. Praevaluerat enim fames in terra. Cumque prope esset ut ingrederetur Aegyptum, dixit Sarai uxori suae: Novi quod pulchra sis, mulier, et quod cum viderint te Aegyptii, dicturi sint: Uxor ipsius est, et interficient me, et te reservabunt. Dic ergo, obsecro te, quod soror mea sis, ut bene sit mihi propter te, et vivat anima mea ob gratiam tui. Cum inter ignotos propter excellentissimam pulchritudinem Sarae et ejus pudicitia et mariti vita esset in dubio, nec utrumque tueri posset Abraham, conjugis pudicitiam tuendam committens [Col. 0946D] Deo, et humanas insidias cavens ut homo, quoniam si periculum, quantum caveri poterat, non caveret, magis tentaret Deum quam speraret in Deum, fecit quod potuit: quod autem non potuit, illi commisit, neque enim Deus ab illo mortem non poterat repellere, quam timebat; eumque cum conjuge sua ab omni pernicie in illa peregrinatione tutari, ut nec uxor ejus, quamvis esset pulcherrima, appeteretur ab aliquo, nec propter illam moreretur. Si interrogatus Abraham, illam feminam indicasset uxorem suam esse, duas res tuendas committeret Deo, et suam vitam, et conjugis pudicitiam, neque enim utrum ejus uxor esset, interrogatus non esse respondit, sed cum ab eo quaereretur quid ei esset illa mulier, indicavit sororem, non negavit uxorem, erat enim et hoc, quia propinqua erat sanguine, ita uxorem tacuit, non negavit. Sequitur:

(Vers. 14 seqq.) Cum itaque ingressus esset Abraham Aegyptum, viderunt Aegyptii mulierem, quod esset [Col. 0947A] pulchra nimis, et nuntiaverunt principes Pharaoni, et laudaverunt eam apud illum, et sublata est mulier in domum Pharaonis. Abraham vero bene usi sunt propter illam. Flagellavit autem Deus Pharaonem plagis maximis, et domum ejus, propter Sarai uxorem Abraham. Vocavitque Pharao Abraham, et dixit ei: Quidnam est quod fecisti mihi? quare non indicasti quod uxor tua esset? Quam ob causam dixisti esse sororem tuam, ut tollerem eam mihi in uxorem? Nunc igitur ecce uxor tua, accipe eam et vade. Denique factum est, quod de Domino praesumpsit Abraham, nam Pharao rex Aegypti, qui eam sibi uxorem acceperat, graviter afflictus, marito reddidit: ubi absit ut credamus alieno concubitu fuisse pollutam, quia multo est credibilius hoc facere Pharaonem afflictionibus magnis non fuisse permissum. Tamen potest et aliter excusari, quod juxta librum Hester, quaecumque mulier placuisset regi apud veteres, sex mensibus ungebatur oleo myrteo, et sex mensibus in pigmentis variis erat et rationibus feminarum, et tunc demum ingrediebatur ad [Col. 0947B] regem; atque ita potest esse ut Sarai postquam placuerat regi, dum per annum ejus ad regem praeparabatur introitus, et Abrahae Pharao multa donaverit, et Pharao postea sit percussus a Domino, illa adhuc intacta ab ejus concubitu permanente. Sequitur:

(Cap. XIII.---Vers. 1 seqq.) Ascendit ergo Abraham de Aegypto, ipse et uxor ejus, et omnia quae habebat, et Loth cum eo, ad australem plagam: erat autem dives valde in possessione auri et argenti. Sed et Loth, qui erat cum Abraham, fuerunt greges ovium et armenta, nec poterat eos capere terra, ut habitarent simul. Erat quippe substantia eorum multa. Reverso igitur Abraham ex Aegypto in locum unde venerat, tunc Loth fratris filius ab illo in terram Sodomorum salva charitate secessit. Divites quippe facti erant, pastoresque pecorum multos habere coeperant, quibus inter se rixantibus, eo modo familiarum suarum pugnacem discordiam vitaverunt. Poterat quippe hinc, ut sunt humana, etiam inter ipsos aliqua rixa consurgere. [Col. 0947C] Proinde hoc malum praecaventis Abrahae verba ista sunt ad Loth: Non sit rixa inter me et te, et inter pastores meos et pastores tuos, quia omnes nos fratres sumus. Nonne ecce tota terra ante te est? Discede, obsecro, a me: si tu in sinistram, ego in dextram; vel si tu in dextram, ego in sinistram. Hinc fortassis effecta est inter homines pacifica consuetudo, ut quando terrenorum aliquid partiendum est, major dividat, minor eligat. Cum ergo digressi essent, separatimque habitarent Abraham et Loth, necessitate sustentandae familiae, non foeditate discordiae, et Abraham in terra Chanaan, Loth vero habitare coepit in Sodomis. Abraham, qui interpretatur excelsus pater, quem alium significat, nisi Dominum Jesum Christum, qui ait per prophetam: Patrem vocabis me, et post me ingredi non cessabis, et cui omnes fideles supplicant dicendo: Pater noster, qui es in coelis (Matth. VI). Qui rite excelsus dicitur, quia ipse habitet in coelis, sicut Psalmisto de illo testatur: Ad te levavi oculos meos, qui habitas in coelis (Ps. CXXII). Loth vero, [Col. 0947D] qui interpretatur declinans, significat populum Judaeorum, qui declinaverunt ab illo qui est via, veritas et vita, et claudicaverunt a semitis suis. Pastores Abrahae significaverunt sanctos apostolos; oves, caeteram multitudinem fidelium; de quibus ipse ait: Oves meae vocem meam audiunt; et iterum: Alias oves habeo, quae non sunt ex hoc ovili (Joan. X). Pastores autem Loth, praefiguraverunt Scribas et Pharisaeos: non quia hoc erant, sed quod falso se hoc esse jactabant; quos Dominus non appellat pastores, sed fures et latrones. Jurgium pastorum quid aliud significavit, nisi conflictum utriusque partis, piae et impiae? Substantia eorum, populi multitudo fidelium et infidelium, piorum et impiorum. Illud vero quod dixit Abraham ad Loth: Ne, quaeso, sit jurgium inter me et te, et inter pastores meos et pastores tuos; recede a me, obsecro: ecce universa terra coram te est: si tu ad sinistram ieris, ego dexteram tenebo; si tu dexteram elegeris, [Col. 0948A] ego ad sinistram pergam: quid per dextram et sinistram, nisi utrumque significatur Testamentum? de quo ait Ecclesia in Canticis canticorum: Laeva ejus sub capite meo, et dextera illius amplexabitur me (Cant. II): quasi enim in dexteram partem declinaverunt Judaei, quando ignorantes Dei justitiam, et suam volentes constituere, justitiae Dei non fuerunt subjecti. Sed ille quasi sinistram elegit, quando ait, Non veni vocare justos, sed peccatores (Luc. XV); et iterum: Amen dico vobis, quia ita gaudium erit in coelis super uno peccatore poenitentiam agente, quam super nonaginta novem justis qui non indigent poenitentia. Sed ad sinistram iterum illi elegerunt, quando dixerunt: Hic homo non est a Deo, qui sabbatum non custodit (Joan. IX); et ad Pilatum: Hic si non esset malefactor, non eum tibi tradidissemus (Joan. XVIII). Sed Dominus iterum in suis praedicatoribus dexteram elegit, quando post suam resurrectionem praecepit, dicens: Euntes in mundum universum, praedicate evangelium omni creaturae (Matth. ult.); et iterum: In judicium [Col. 0948B] ego in hunc mundum veni, ut qui non vident, videant, et qui vident, caeci fiant (Joan. IX). Quod vero idem Loth recessit ab oriente, et elegit sibi regionem circa Jordanem, quid aliud significavit, nisi quod Judaicus carnalis populus, relicta pollicitatione coelestium, totam spem suam defixit in amore temporalium rerum? Et postmodum quod habitavit in Sodoma, hoc significavit, quod pejor effectus est, quam gentes, quae ignorant Deum; dummodo quem illi ignorant, hi blasphemant, impletumque est illud quod Psalmista ex eorum persona cecinit, dicens: Et dimisi eos secundum desiderium carnis eorum, ibant in adinventionibus suis (Ps. LXXX). Sequitur:

(Vers. 14 seqq.) Dixitque Dominus ad Abraham, postquam divisus est Loth ab eo: Leva oculos tuos, et vide a loco in quo nunc es ad aquilonem et meridiem, et ad orientem, et ad occidentem; omnem terram quam conspicis tibi dabo et semini tuo usque in sempiternum, faciamque semen tuum sicut pulverem terrae; si quis [Col. 0948C] potest hominum numerare pulverem, semen quoque tuum numerare poterit. Surge, et perambula terram in longitudine et in latitudine sua: quia tibi daturus sum eam. Movens igitur Abraham tabernaculum suum, venit et habitavit juxta convallem Mambre, quod est Hebron, aedificavitque ibi altare Domino. In hac promissione utrum sit etiam illa qua pater factus est omnium gentium, non evidenter apparet: potest enim ad hoc videri pertinere, et faciam semen tuum tamquam arenam terrae: quod ea locutione dictum est, quam Graeci vocant hyperbolem, quae utique tropica est, non propria, quo tamen modo, ut caeteris tropis uti solere Scripturam, nullus qui eam didicit, ambigit. Iste autem tropus, id est, modus locutionis fit, quando dicitur: Longe est amplius quam quod eo dicto significatur; quis enim non videat quam sit incomparabiliter amplior arenae numerus, quam potest esse hominum omnium genus ab ipso Adam usque ad terminum saeculi? Quanto ergo magis quam semen Abrahae, non solum quod pertinet ad Israeliticam [Col. 0948D] gentem, verum etiam quod est, et futurum est, secundum imitationem fidei toto orbe terrarum in omnibus gentibus? Quod semen in comparatione multitudinis impiorum profecto in paucis est, quamvis et ipsi pauci fiant, secundum innumerabilem multitudinem suam, quae significata est secundum hyperbolem per arenam terrae. Sane ista multitudo, quae promittitur Abrahae, non Deo est innumerabilis, sed hominibus; Deo autem nec arena terrae. Proinde, quia non tantum gens Israelitica, sed universum semen Abrahae, ubi esset promissio non secundum carnem, sed secundum spiritum plurium filiorum, congruentius arenae multitudini comparatur, potest hinc intelligi utriusque rei facta promissio; sed ideo diximus, quod non evidenter appareat, quia et illius gentis unius multitudo, quae secundum carnem, nata ex Abraham, per ejus nepotem Jacob in tantum crevit, ut pene omnes partes orbis impleverit; et ideo potuit [Col. 0949A] et ipse secundum hyperbolem arenae multitudini comparari, quia et haec sola innumerosa est homini. Terram certe illam solam significatam, quae appellata est Chanaan, ambigit nemo. Sed quod dictum est: Tibi dabo eam et semini tuo usque in saeculum, potest movere nonnullos, si usque in saeculum, intelligatur in aeternum. Si autem saeculum hoc loco accipiant sic, quemadmodum fideliter tenemus initium futuri saeculi a fine praesenti ordiri, nihil eos movebit: quia etsi expulsi sunt Israelitae de Hierosolymis, manent tamen in aliis civitatibus terrae Chanaan, et usque in finem manebunt, et universa illa terra cum a Christianis inhabitatur, etiam ipsum semen est Abrahae. Hoc responso accepto promissionis, migravit Abraham, et mansit in alio ejusdem terrae loco, id est, juxta quercum Mambre, quae erat in Chebron. Chebron quae quondam vocabatur Arbe, corrupte in nostris codicibus Arboch scribitur, cum in Hebraeis legatur Arbe, id est, quatuor: eo quod ibi tres patriarchae Abraham, Isaac et Jacob sepulti sint, et [Col. 0949B] Adam magnus, ut in Jesu Nave libro scriptum est: licet eum quidam conditum in loco Calvariae suspicentur. Haec est autem eadem Chebron olim metropolis Philistinorum et habitaculum gigantum, regnumque postea David in tribu Juda, civitas sacerdotalis et fugitivorum: distat ad meridianam plagam ab Hierusalem millibus circiter viginti duobus, et quercus Abram, quae est Mambre, permanens usque ad Constantii regis imperium, et mansiuncula ejus impraesentiarum cernitur: cumque a nostris ibidem ecclesia jam instructa sit, a cunctis in circuitu gentibus terebinthi locus superstitiose colitur, eo quod sub eo Abraham angelos quondam hospitio susceperit. Fuit autem metropolis Enachim, quos gigantes intelligere debemus. Sequitur:

(Cap. XIV.---Vers. 1 seqq.) Factum est illo tempore, ut Amraphel rex Sennaar, et Arioch rex Ponti, et Chodorlahomor rex Aelamitarum, et Thadal rex gentium, inirent bellum contra Bara regem Sodomorum, [Col. 0949C] et contra Bersa regem Gomorrae, et contra Senaab regem Adamae, et contra Senneber regem Seboim, contraque regem Bale, ipsa est Sego. Omnes hi convenerunt in vallem silvestrem, quae nunc est mare Salis. Duodecim annis servierunt Chodorlahomor, et tertio decimo anno recesserunt ab eo. Igitur anno quarto decimo Chodorlahomor, et reges qui erant cum eo, percusseruntque Raphat in Astaroth Carnaim et Suzim cum eis et Emim in Save Cariathaim, et Chorrhaeos in montibus Seir, usque ad campestria Pharan, quae est in solitudine: reversique sunt et venerunt ad fontem Misphat, ipsa est Cades, et conciderunt gigantes in Astaroth Carnaim, et gentes fortes simul cum eis, et omnes eos in Save civitate antequam Sodomam pervenirent. Quatuor reges profecti de Babylonia interfecerunt gigantes, hoc est, Raphaim, robustos quosque Arabiae; et Zozim et Emim in civitate Save, quae usque hodie sic vocatur. Zozim autem et Emim, terribiles et horrendi interpretantur.

(Vers. 7.) Et revertentes venerunt ad fontem Misphat, [Col. 0949D] ipsa est Cades. Per anticipationem hoc nomen dicitur, quod postea sic vocatum est: significat locum apud petram, qui fons Judicii nominatur, quia ibi Deus populum judicaret. Et percusserunt omnem regionem Amalechitarum, et Amorraeum qui habitabat in Asasonthamar. Hoc oppidum est quod nunc vocatur Engaddi, balsami et palmarum fertile. Porro Asasonthamar in lingua nostra resonat urbs Palmarum; thamar quippe palma dicitur. Astaroth pars est eremi ubi Maria et Aaron contra Moysen locuti sunt, civitas quondam Og regis Basan. Carnaim, Astaroth vicus est grandis trans fluenta Jordanis; traduntque ibi fuisse domum Job.

(Vers. 11 seqq.) Et tulerunt omnem equitatum Sodomorum et Gomorrae; necnon et Loth, et suburbani ejus. Et ecce unus, qui evaserat, nuntiavit Abraham Hebraeo, qui habitabat in convalle Mambre Amorraei, fratris Escol, et fratris Aner. Ostendit Mambre, et [Col. 0950A] Escol, et Aner Amorraeos atque germanos socios fuisse Abrahae. Et percusserunt eos usque Dan ad Phoenices oppidum, quod nunc Paneas dicitur. Dan autem unus est de fontibus Jordanis: nam et alter vocatur Jor, quod interpretatur Rithron, id est, rivus. Duobus ergo fontibus qui non procul a se distant, in unum rivulum foederatis, Jordanis deinceps dicitur. Deinde abductis his qui Sodomis irruerant, cum quinque reges adversus quatuor bellum gererent, et victis Sodomitis etiam Loth captus esset, liberavit eum Abraham, abductis secum in praelium trecentis decem et octo vernaculis suis, et victoriam fecit regibus Sodomorum, nihilque spoliorum auferre voluit, cum rex cui vicerat obtulisset. Sed quid haec victoria Abrahae de quinque regibus indicabat, quos ille fidei pater mysterio superavit, nisi quod fides nostra sic confirmata sit in spiritu principali, ut totidem corporis nostri sensus Dei verbo subigat? Nam sicut ille de proximo in regibus victor, ita et fides per animam victrix de exteriore homine triumphat. Quod vero [Col. 0950B] ille non in multitudine, nec virtute legionum, sed tantum in trecentis decem octo comitantibus, adversarios principes debellavit, jam tunc in sacrae crucis figuram, quae per T, litteram Graecam, et Jesu nomen, qui iota et theta Graecis characteribus scribitur, qui Salvator interpretatur, in numero trecentorum decem et octo exprimitur; quod nos Christi passio liberaret a dominatu quinque carnalium sensuum, qui nos antea variis vitiis captivantes exsuperaverant. Sequitur:

(Vers. 18 seqq.) At vero Melchisedech rex Salem protulit panem et vinum, erat enim sacerdos Dei excelsi; benedixitque illi, et ait: Benedictus Abraham Deo excelso, qui creavit coelum et terram, et benedictus Deus altissimus, quo protegente, hostes in manibus tuis sunt; qui tradidit ei decimas ex omnibus. Tradunt Hebraei hunc esse Sem primum filium Noe, et eo tempore quo ortus est Abraham, habuisse aetatis annos trecentos et nonaginta, qui ita supputantur: post diluvium [Col. 0950C] anno secundo cum centum esset annorum Sem, genuit Arphaxat. Post cujus ortum vixit annos quingentos, hoc est simul sexcentos. Arphaxat anno natus trigesimo quinto genuit Sale, qui et ipse natus tricenarius procreavit Heber, quem triginta quatuor annorum legimus genuisse Phalec, qui rursum, expletis annis triginta, genuit Rehu, qui et ipse post trigesimum et quintum annum edidit Seruch, de quo cum ad triginta pervenisset annos, ortus est Nachor, qui triginta novem annorum genuit Thare, quem legimus quod septuagenarius genuerit Abram et Nachor et Aran. Supputa per singulas aetates annorum numerum, et invenies ab ortu Sem usque ad generationem Aram trecentos et nonaginta annos; mortuus est autem Abram centesimo et septuagesimo quinto aetatis suae anno. Hac ratione deducta, invenietur Sem abnepoti suo decimi gradus Abrahae supervixisse annos triginta quinque. Simulque de hoc tradunt quod usque ad sacerdotium Aaron omnes primogeniti ex istius genere, cujus series et ordo de [Col. 0950D] scribitur, fuerint sacerdotes, et Deo victimas immolarint; et haec esse primogenita, quae Esau fratri suo Jacob vendiderit; nec esse mirum, si Melchisedech victori Abraham processerit obviam, et in refectione tam ipsius quam pugnatorum ejus, panem vinumque protulerit, et benedixerit ei, cum abnepoti suo hoc jure deberet; et decimas praedae atque victoriae acceperit ab eo, sive quoniam habetur ambiguum utrum ipse dederit ei decimas substantiae suae, et habitam largitatem ostenderit in nepotem. Utrumque enim intelligi potest, et juxta Hebraicum et Septuaginta interpretes, quod et ipse acceperit decimas spoliorum, et Abrahae dederit decimas substantiae suae; quamquam Apostolus in Epistola ad Hebraeos apertissime definiat, non Abram suscepisse a Melchisedech decimas divitiarum ejus, sed de spoliis hostium partem accepisse pontificem (Hebr. III). Salem autem non, ut [Col. 0951A] Egesippus et nostrorum omnes arbitrantur, est Hierusalem, nomen ex Graeco Hebraeoque compositum: quod absurdum esse peregrinae linguae mixtura demonstrat, sed est oppidum juxta Scythopolim, quod usque hodie appellatur Salem. Ostenditur quoque ibi palatium Melchisedech ex magnitudine ruinarum veteris operis ostendens magnificentiam, de quo in exteriori parte quoque Geneseos scriptum est, Venit Jacob in Sochot (id est, in tabernacula) et fecit sibi ibi domos atque tentoria, et transivit in Salem civitatem regionis Sichem, quae est in terra Chanaan (Gen. XXXIII). Considerandum quoque quando Abrahae a caede hostium revertenti, quos persecutus est usque Dan, quae hodie Paneas appellatur, non de via Hierusalem, sed de oppido metropoleos Sichem in itinere fuerit, de quo in Evangelio legimus, Erat autem Joannes baptizans in Arnon juxta Salim, quia aquae multae erant ibi (Joan. III). Nec refert utrum Salem an Salim nominetur, cum vocalibus in medio litteris perraro [Col. 0951B] utantur Hebraei, et pro voluntate lectorum ac voluntate regionum eadem verba diversis sonis atque accentibus proferant. Haec ab eruditissimis gentis illius didicimus, qui in tantum non recipiunt Spiritum sanctum vel angelum fuisse Melchisedech, ut etiam certissimum hominis nomen ascribant. Et revera stultum est id quod in typo dicitur, eo quod Christi sacerdotium finem non habeat, et ipse rex et sacerdos nobis utrumque donaverit, ut simus genus regale et sacerdotale, et quasi angularis lapis utrumque conjunxerit parietem, ut de duobus gregibus bonus pastor unum efficeret gregem; sic quosdam referre ad anagogem, ut historiae auferant veritatem, et dicant non fuisse regem, sed in imagine hominis angelum demonstratum; dum in tantum nitantur Hebraei Melchisedech regem Salem, filium Noe Sem ostendere, ut ante scriptum referant. Egressus est autem rex Sodomorum in occursum ei; haud dubium quin Abraham, postquam reversus est a caede Chodorlahomor et regum qui cum eo erant in valle Save, haec [Col. 0951C] est vallis regis; de quo statim sequitur: Et Melchisesedech rex Salem protulit panem et vinum, et reliqua. Si ergo haec civitas regis est, et vallis regis, sive, ut Septuaginta transtulerunt, campus, quem hodie Aulonem Palaestini vocant; Aulon vero non Graecum, ut quidam putant, sed Hebraeum vocabulum est: appellatur autem vallis grandis et campestris, in immensam longitudinem se extendens, quae circumdatur ex omni parte montibus sibi invicem succedentibus et cohaerentibus, qui incipientes a Libano et ultra eum, usque ad desertum Pharan perveniunt: Suntque in ipso Aulone, id est in valle campestri urbes nobiles, Scythopolis, Tiberias, stagnum quoque Genezareth, sed et Hiericho, mare Mortuum, et regiones in circuitu, per quas medius Jordanis fluit, oriens de fontibus Paneadis, et in mari Mortuo interiens: manifestum est Melchisedech hominem fuisse, qui in terrena et valle et urbe regnavit. Hic enim Melchisedech, qui interpretatur rex justitiae, civitatis videlicet Salem, quae interpretatur pax, sacerdosque [Col. 0951D] Dei summi, panem et vinum in sacrificium offerens, cui et de praecipuis praedis Abram patriarcha decimas legitur obtulisse, a quo et benedictus est: qui enim benedicit major est quam qui benedicitur: unde et sacerdotes ex semine Abrahae nati fratres suos benedicebant, id est, filios Israel, quibus illi decimas dabant secundum legis mandatum, vere ut majoribus et eminentioribus sibi, sine patre, ut Apostolus ait, sine matre, sine genealogia: nec initium dierum, nec finem vitae habens (Heb. VII): quod utique nulli hominum congruere potest, nisi Domino soli. In eo enim quod subito nomen ejus inducitur, et ex qua stirpe sit procreatus, nequaquam penitus indicatur; ac de initio vitae ejus, vel fine, nec ante, nec postmodum quidquam refertur: Dei Filio Domino nostro assimilatur. Ipse est enim solus de patre, sine matre genitus per divinitatem; ipse de matre sine patre per humanitatem; ipse quoque sacerdos aeternus, ad [Col. 0952A] quem dicitur, Tu es sacerdos in aeternum, secundum ordinem Melchisedech (Ps. CIX); ipse justitia et pax, rex et sacerdos: rex videlicet ex Deo Patre, sacerdos ex Virgine matre; sine matre enim eum fuisse, manifestum est ex patre, cum dicitur ab Evangelista, In principio erat Verbum, et Verbum erat apud Deum, et Deus erat Verbum; hoc erat in principio apud Deum; omnia per ipsum facta sunt, et sine ipso factum est nihil (Joan. I). Sine patre quoque eum exstitisse ex matre, Evangelista pronuntiat, cum Mariae angelus loquitur, Spiritus sanctus superveniet in te, et virtus Altissimi obumbrabit tibi: propterea quod nascetur ex te sanctum, vocabitur Filius Dei (Luc. I). Sine aliqua etiam sacerdotali genealogia homo exstitit ex hominibus, utpote non ex tribu Levi ortus, sed ex tribu Juda: ex qua tribu nihil de sacerdotali praecepto accepit: utique propter mysterium sacramenti quod Christianis celebrare praeceptum est, ut non secundum Aaron pecudum victimas, sed oblationem panis et vini, id est, corporis et sanguinis ejus sacramentum [Col. 0952B] in sacrificium offeramus. Ibi quippe primum apparuit sacrificium quod nunc a Christianis offertur Deo toto orbe terrarum; impleturque illud quod longe post hoc factum per prophetam dicitur ad Christum, qui fuerat adhuc venturus in carne, Tu es sacerdos in aeternum secundum ordinem Melchisedech (Ps. CIX): non scilicet secundum Aaron, qui ordo fuerat auferendus, illucescentibus rebus quae illis umbris enotabantur. Quod vero patriarcha magnus decimas omnis substantiae suae Melchisedech sacerdoti post benedictionem dedit, sciens spiritaliter melius sacerdotium futurum in populo gentium quam Leviticum, quod in Israel de ipso erat nasciturum, futurumque ut sacerdotium Ecclesiae habens praeputium, benediceret in Abram circumciso sacerdotium Synagogae. Sequitur:

(Cap. XV.---Vers. 1 seqq.) His ita transactis, factus est sermo Domini ad Abram per visionem, dicens, Noli timere, Abram, ego protector tuus sum, et [Col. 0952C] merces tua magna nimis. Dixitque Abram, Domine Deus, quid dabis mihi? Ego vadam absque liberis, et filius procuratoris domus meae iste Damascus Eliezer. Addiditque Abram, Mihi autem non didisti semen, et ecce vernaculus meus haeres meus erit. Semini Abram jam facta erat promissio et innumerabilis multitudinis abundantia; nondum tamen erat patefactum quo modo illius seminis esset futura promissio, utrum ex carne Abrahae, si de ipso generaret; an ex voluntate, si aliquem forte adoptaret: itaque Abram cum sibi videret non nasci filios, et tamen semini factam promissionem cerneret, primo de adoptione cogitabat. Hoc indicat quod, cum Deo loquens, ait de vernaculo suo, Hic haeres meus erit, tamquam diceret: Quia de memetipso mihi semen non dedisti, in isto comple, quod meo semini promisisti. Si enim semen cujusque non appellaretur, nisi quod de ejus carne nasceretur, nec nos appellaret Apostolus semen Abrahae (Rom. XI; Hebr. II); qui certe originem [Col. 0952D] carnis de illo non ducimus, sed imitatione fidei, semen ejus facti sumus, credentes in Christo, cujus caro ex illius carne propagata est. Tunc Abram audivit a Domino, Non hic erit haeres tuus; sed qui exiet de utero tuo, ipse erit haeres tuus. Jam nunc adoptionis cogitatione sublata, cum de se ipso semen speraret Abram, restabat incertum utrum ex Sara an ex alia; quod illi Deus occultare voluit, donec prius ex illa vetus figuraretur testamentum. Sequitur:

(Vers. 5, 6.) Eduxitque illum foras, et ait illi, Suspice coelum, et numera stellas, si potes. Et dixit ei, Sic erit semen tuum. Credidit Abram Deo, et reputatum est illi ad justitiam. Rursumque semen innumerabile, non sicut arena terrae, sed stellae coeli; ubi mihi magis videtur promissa posteritas coelesti felicitate sublimis, nam quantum ad multitudinem pertinet, quid sunt stellae coeli ad arenam terrae? Nisi quis et istam comparationem in tantum esse similem dicat, in quantum etiam stellae dinumerari non [Col. 0953A] possunt, quia nec eas omnes videri posse credendum est, nam quanto quisque acutius intuetur, tanto plures videt: unde et acerrime cernentibus, aliquas esse merito existimatur, exceptis eis sideribus quae in alia parte orbis a nobis remotissima oriri et occidere perhibentur. Sequitur: Credidit Abram Deo, et reputatum est illi ad justitiam (Rom. IV). Hinc sane illa sententia ponitur, cujus Apostolus meminit propter Dei gratiam commendandam, ne circumcisio gloriaretur, gentesque incircumcisas ad fidem Christi nollet admitti: hoc enim quando factum est, ut credenti Abrahae deputaretur fides ad justitiam, nondum fuerat circumcisus. Sequitur:

(Vers. 7 seqq.) Dixitque ad eum Dominus, Ego Dominus qui eduxi te de Hur Chaldaeorum, ut darem tibi terram istam, et possideres eam. Ubi cum interrogasset Abram secundum quod sciret quod possessurus esset eam, respondens Dominus ait illi, Sume, inquit, mihi vaccam triennem, et capram trimam, et arietem annorum trium, turturem quoque et columbam. [Col. 0953B] Qui tollens universa haec, divisit ea per medium, et utrasque partes contra se altrinsecus posuit; aves autem non divisit. Non enim ait, Unde sciam, quasi adhuc non crederet; sed ait, Secundum quod sciam, ut ei rei quam crediderat aliqua similitudo adhiberetur, qua ejus modus agnosceretur; sicut non est Virginis Mariae diffidentia, quod ait: Quo modo fiet istud, quoniam virum noc cognosco (Luc. I)? Quod enim futurum esset, certa erat; modum quo fieret inquirebat: et hoc cum quaesisset, audivit. Denique et hic similitudo de animalibus, juvenca, et capra, et ariete, et duabus volucribus, turture et columba, ut secundum haec futurum sciret quod futurum jam esse non ambigeret. Per vaccam significata est plebs ipsa, posita sub jugo legis; per capram, eadem plebs peccatrix futura; per arietem, eadem plebs regnatura. Quae animalia propterea trima dicuntur, quia cum sicut insignes articuli temporum ab Adam usque ad Noe, inde usque ad Abram, et inde usque ad [Col. 0953C] David, qui reprobato Saule primus in regno gentis Israeliticae Domini est voluntate fundatus, in hoc ordine tertio, qui tenditur ex Abram usque ad David, tamquam tertiam aetatem gerens, ille populus adolevit. In turture quoque illi sunt intelligendi quos Apostolus dicit, in solitudinibus errantes, ac montibus et speluncis, seu in cavernis terrae, quibus dignus non erat mundus (Heb. XI). In columba praefigurati sunt prophetae, qui sancto repleti Spiritu, populis denuntiabant futura. Sive etiam per turturem et columbam, spiritales in illo populo figurati sunt, individui filii promissionis et haeredes regni futuri, quorum aetas temporalis ideo tacetur, quia aeterna meditantes, transgressi sunt desideria temporalia; et ideo dictum est, Aves autem non divisit, quoniam carnales inter se dividuntur, spiritales autem nullo modo, sive a negotiosis conversationibus hominum se removeant, sicut turtur, sive inter illas degant, ut columba. Utraque tamen avis est simplex et innoxia, significans et in ipso Israelitico populo, cui terra [Col. 0953D] danda erat, futuros individuos filios promissionis et haeredes regni, in aeterna felicitate mansuri. Sequitur:

(Vers. 11.) Descenderuntque volucres super cadavera, et abigebat eas Abram. Illius enim merito saepe liberatus est Israelititus populus, et defensatus ab infestatione gentium diversarum. Aves autem descendentes supra corpora quae divisa erant, non boni aliquid, sed spiritus indicant aeris hujus pastum quemdam suum de carnalium divisione quaerentes. Quod autem illas abigebat Abram, significat etiam inter illas carnalium divisiones, veros usque in finem perseveraturos fideles. Sequitur:

(Vers. 12.) Cumque sol occumberet, sopor irruit super Abram, et horror magnus et tenebrosus invasit eum. Significat circa hujus finem saeculi magnam perturbationem ac tribulationem futuram fidelium, de qua Dominus dicit in Evangelio, Erit enim tunc tribulatio [Col. 0954A] magna, qualis non fuit ab initio (Matth. XXIV). Sequitur:

(Vers. 13. 14.) Dictumque est ad eum, Scito praenoscens quod peregrinum futurum sit semen tuum in terra non sua, et si bjicient eos servituti, et affligent eos quadringentis annis; verumtamen gentem cui servituti sunt ego judicabo, et post haec egredientur cum magna substantia. De populo Israel, qui fuerat in Aegypto serviturus, apertissime prophetavit: non quod in eadem servitute sub Aegyptiis affligentibus quadringentos annos ille populus fuerat peracturus, sed in ipsis quadringentis annis praenuntiatum est hoc futurum: quemadmodum scriptum est de Thare patre Abrahae, Et fuerunt dies Thare in Carra ducenti quinque anni: non quia ibi omnes transacti sunt, sed quia ibi completi sunt: ita et hic interpositum, Et in servitutem redigent eos et affligent eos quadringentis annis, quoniam iste numerus in eadem afflictione completus est, non quia ibi universus peractus est. Quadringenti sane dicuntur anni propter numeri plenitudinem, quamvis aliquanto amplius [Col. 0954B] sint: sive ex hoc tempore computentur quo ista promittebantur Abrahae, sive ex quo natus est Isaac, propter semen Abrahae, de quo ista praedicuntur. Computantur autem, sicut superius jam diximus, ab anno septuagesimo quinto Abrahae, quando ad eum facta est ipsa promissio, usque ad exitum Israel ex Aegypto quadringenti triginta anni; quorum Apostolus ita meminit, Hoc autem dico, inquit, testamentum confirmatum a Deo, quae post quadringentos triginta annos facta est lex, non infirmat, ad evacuandam promissionem (Gal. III). Jam ergo isti quadringenti triginta, quadringenti poterant nuncupari, quia non sunt multo amplius; quanto magis cum aliquot jam ex isto numero praeterissent, quando illa in visu demonstrata et dicta sunt Abrahae; vel quando Isaac natus est centenario patri suo, a prima promissione post viginti quinque annos, cum jam ex istis quadringentis triginta, quadringenti quinque remanerent, quos Dominus quadringentos [Col. 0954C] voluit nominare. Sequitur:

(Vers. 15, 16.) Tu autem ibis ad patres tuos in pace, sepultus in senectute bona. Generatione autem quarta revertentur huc. Necdum enim completae sunt iniquitates Amorraeorum usque ad praesens tempus. Replica genealogiam Levi: Levi genuit Chaath, Chaath genuit Amram, Amram genuit Aaron, Aaron genuit Eleazar, Eleazar genuit Phinees. Chaath cum patre suo Levi ingressus est Aegyptum. A Chaath usque ad Eleazar computantur generationes quatuor; licet quidam velint ab Amram incipere, et ad Phinees, ut nos in Eleazar fecimus, pervenire. Si volueris disparem numerum ostendere, quo modo secundum quintam generationem egressi sunt filii Israel de terra Aegypti, tribus tibi Judae ordo numeretur: Judas genuit Phares, Phares genuit Esrom, Esrom genuit Aram, Aram genuit Aminadab, Aminadab genuit Naason, Naason genuit Salmon (Matth. I). Phares cum patre suo Juda ingressus est Aegyptum. Naason princeps tribus Juda in deserto describitur, cujus [Col. 0954D] filius Salmon terram repromissionis introivit. Computa a Phares usque ad Naason, et invenies generationes quinque. Sequitur:

(Vers. 17.) Cum ergo occubuisset sol, facta est caligo tenebrosa; et apparuit clibanus fumans, et lampas ignis transiens inter divisiones illas. Significat jam in fine saeculi per ignem judicandos esse carnales: sicut enim afflictio civitatis Dei, qualis antea numquam fuit, quae sub Antichristo futura speratur, significatur tenebroso timore Abrahae circa solis occasum, id est, propinquante jam fine saeculi, sic ad solis occasum, id est, ad ipsum jam finem significatur isto igne dies judicii, dirimens carnales, per ignem salvandos et in igne damnandos. Sequitur:

(Vers. 18 seqq.) In illo die pepigit Dominus cum Abram foedus, dicens, Semini tuo dabo terram hanc a fluvio Aegypti usque ad fluvium magnum Euphraten, Cinaeos, et Zenezaeos, et Cethmonaeos, et Ethaeos, et Pherezaeos, [Col. 0955A] Raphain quoque, et Amorraeos, et Chananaeos, et Gergesaeos, et Hiebusaeos. Deinde testamentum factum ad Abram, terram Chanaan proprie manifestat, et nominat in ea undecim gentes a flumine Aegypti usque ad flumen magnum Euphraten. Non ergo a flumine magno Aegypti, hoc est, Nilo; sed a parvo, qui dividit inter Aegyptum et Palestinam, ubi est civitas Rinocorura. Sequitur:

(Cap. XVI.---Vers. 1 seqq.) Igitur Sarai, uxor Abram, non genuerat liberos, sed habens ancillam Aegyptiam, nomine Agar, dixit marito suo, Ecce conclusit me Deus, ne parerem; ingredere ad ancillam meam, si forte saltem ex illa suscipiam filios. Cumque ille acquiesceret deprecanti, tulit Agar Aegyptiam ancillam suam post annos decem quam habitare coeperat in terra Chanaan, et dedit eam viro suo uxorem, qui ingressus est ad illam. At illa concepisse se videns, despexit dominam suam. Quod autem attinet ad rem gestam, nullo modo est inurendum de hac concubina crimen Abrahae, quia jam adoptionis cogitatione [Col. 0955B] sublata, cum de seipso semen speraret Abram: restabat incertum utrum ex Sara an ex alia; quod illi Deus occultare voluit, donec ex ancilla vetus Testamentum figuraretur. Quid ergo mirum si videns sterilem uxorem ac cupientem sibi prolem, quam parere ipsa non potuit, ex famula sua et ex marito provenire, non suae cupiditati cessit, sed conjugali potestati obtemperavit? Usus est ea Abram ad generandam prolem, non ad explendam libidinem, nec insultans, sed potius obediens; conjugique suae sterilitatis credidit esse solatium, si secundum ancillae uterum, quoniam natura non poterat, voluntate faceret suum; et eo jure quo dicit Apostolus, Similiter et vir non habeat sui corporis potestatem, sed mulier (I Cor. VII): uteretur ad pariendum ex altera, quod non poterat ex se ipsa. Nulla est hic cupido lasciviae, nulla nequitiae turpitudo. Ab uxore causa prolis ancilla marito traditur, a marito causa prolis accipitur: ab utroque non culpa luxus, sed naturae fructus [Col. 0955C] exquiritur. Sequitur:

(Vers. 5.) Dixitque Sarai ad Abram: Inique agis contra me. Ego dedi ancillam meam in sinum tuum, quae videns quod conceperit, despectui me habet: judicet Dominus inter me et te. Cui respondit Abram, Ecce ancilla tua in manu tua est, utere ea ut libet. Denique cum ancilla gravida, domina sterili superbiret, et hoc Sara muliebri suspicione viro potius imputaret, etiam sibi demonstravit Abram non se amatorem servum, sed liberum fuisse genitorem; et in Agar Sarae conjugis pudicitiam custodisse, nec voluntatem suam, sed ipsius implevisse; accepisse, nec petisse; accessisse, nec cessisse; seminasse, nec amasse. Ait enim, Ecce ancilla tua in manibus tuis, utere ea ut libet. O virum viriliter utentem feminis, conjuge temperanter, ancilla obtemperanter, nulla intemperanter! Sequitur:

(Vers. 6, 7.) Affligente igitur eam Sarai, fugam iniit. Cumque invenisset illam angelus Domini juxta fontem aquae in solitudine, qui est in via in deserto [Col. 0955D] Sur. Consequenter Aegyptia in via Sur, quae per eremum ducit ad Aegyptum, ire festinabat. Sur ubi invenit angelus ancillam Sarae Agar, situm est inter Cades et Barath; extenditur autem desertum usque ad mare Rubrum, quod ad Aegypti confinia pervenit. Porro Cades solitudo est super urbem Petram. Sed et Scriptura desertum Cades contra faciem Aegypti extendi memorat. Sequitur:

(Vers. 9 seqq.) Dixitque angelus Domini, Revertere ad dominam tuam, et humiliare sub manu ipsius. Multiplicans, inquit, multiplicabo semen tuum, et non numerabitur prae multitudine. Ecce, inquit, concepisti, et paries filium, vocabisque nomen ejus Ismahel: eo quod audierit Deus afflictionem tuam. Hic erit ferus homo; manus ejus contra omnes, et manus omnium contra eum, et e regione fratrum suorum figet tabernacula. Ismahel interpretatur exauditio Dei. Contra faciem fratrum suorum habitabit, significavit semen [Col. 0956A] ejus habitaturum in eremo, id est, Saracenos vagos, incertisque sedibus, qui universas gentes, quibus desertum ex latere jungitur, incursant, et impugnantur ab omnibus. Sequitur:

(Cap. XVII.---Vers. 1 seqq.) Peperitque Agar Abrahae filium, qui vocavit nomen ejus Ismahel. Septuaginta et sex annorum erat, quando peperit ei Agar Ismahelem. Postquam natus est Ismahel ex Agar, in quo putare posset Abram impletum quod promissum fuerat, cum sibi vernaculum suum adoptare voluisset, Deo dicente, Non hic erit haeres tuus, sed qui exiet de te, ille erit haeres tuus; hoc ergo promissum ne in ancillae filio putaret impletum, jam cum esset annorum nonaginta novem apparuit ei Deus et dixit illi. Ego Deus omnipotens; ambula coram me, et esto perfectus; ponamque foedus meum inter me et te, et multiplicabo te vehementer nimis. Cecidit Abram pronus in faciem suam; dixitque ei Deus, Ego sum, et pactum meum tecum, erisque pater multarum gentium. Nec ultra vocabitur nomen [Col. 0956B] tuum Abram, sed appellaberis Abraham, quia patrem multarum gentium constitui te, faciamque te crescere vehementissime. Dicunt autem Hebraei quod in nomine suo, Deus quod apud illos tetragrammatum est, he litteram Abrahae et Sarae addiderit; dicebatur enim primum Abram, quod interpretatur pater excelsus; et postea vocatus est Abraham, quod transfertur pater multorum: nam quod sequitur gentium, non habetur in nomine, sed subauditur. Nec mirandum quare cum apud Graecos et nos, a littera videatur addita, nos he litteram Abrahae additam dixerimus; idioma enim linguae illius est, per he quidem scribere, sed per a legere, sicut e contrario; a litteram saepe per he pronuntiant. Sequitur:

(Vers. 7, 8.) Et ponam in gentibus reges, qui ex te egredientur; et statuam pactum inter me et te, et inter semen tuum post te in generationibus suis foedere sempiterno, ut sim Deus tuus, et semini tuo post te; daboque [Col. 0956C] tibi et semini tuo post te terram peregrinationis tuae, omnem terram in possessionem aeternam, eroque Deus eorum. Si quem vero movet quod dictum est, Et dabo tibi et semini tuo post te terram peregrinationis tuae in possessionem aeternam, quomodo accipiatur impletum, sive adhuc exspectetur implendum, cum possessio quaecumque terrena aeterna cuilibet genti esse non possit: sciat aeternum a nostris interpretari, quod Graece dicitur in illorum lingua , et aut non habet finem, aut usque in hujus saeculi tenditur finem. Sequitur:

(Vers. 9 seqq.) Dixit iterum Deus ad Abraham, Et tu custodies pactum meum, et semen tuum post te in generationibus suis. Hoc est pactum quod observabitis inter me et vos, et semen tuum post te. Cirumcidetur ex vobis omne masculinum, et circumcidetis carnem praeputii vestri, ut sit in signum foederis mei inter me et vos. Infans octo dierum circumcidetur in vobis. Omne masculinum in generationibus vestris, tam vernaculus quam emptitius circumcidetur, et quicumque [Col. 0956D] non fuerit de stirpe vestra; eritque pactum meum in carne vestra in foedus aeternum. Masculus cujus praeputii caro non fuerit circumcisa, delebitur anima illa de populo suo: quia pactum meum irritum fecit. Notandum quod ubicumque in Graeco, testamentum legimus, in Hebraico sermone foedus, sive pactum habetur. Multa quippe appellantur testamenta Dei, exceptis illis duobus magnis, et vetere et novo, quod licet cuique legendo cognoscere. Testamentum autem primum, quod factum est ad hominem primum, profecto illud est, Qua die ederitis, morte moriemini (Gen. II). Cum enim lex evidentior postea data sit, et dicit Apostolus, Ubi autem non est lex, non est praevaricatio (Rom. IV): quo pacto, quod in psalmo legitur, verum est, Praevaricatores reputavi omnes peccatores terrae (Ps. CXVIII) nisi quia omnes legis alicujus praevaricatores sunt rei, qui aliquo pacto tenentur obstricti? Quamobrem si etiam parvuli, [Col. 0957A] quod vera fides habet, nascuntur, non proprie, sed originaliter peccatores, unde illis gratiam remissionis peccatorum necessariam confitemur? profecto eo modo qui sunt peccatores, etiam praevaricatores legis illius, quae in paradiso data est, agnoscuntur; ut verum sit utrumque quod scriptum est, et, Praevaricatores reputavi omnes peccatores terrae; et, Ubi lex non est, nec praevaricatio. Ac per hoc, quia circumcisio signum regenerationis fuit, et non immerito parvulum, propter originale peccatum, quo primum Dei dissipatum est testamentum, generatio disperdet, nisi regeneratio liberet, sic intelligenda sunt haec verba divina, tamquam dictum sit: Qui non fuerit regeneratus, interibit anima illa de genere ejus, quia testamentum Dei dissipavit: quasi non nisi de ista circumcisione intelligi cogeret. Nunc vero quoniam expressit cujusmodi pactum parvulus dissipaverit, liberum est intelligere de illo pacto dictum, cujus dissipatio pertinere possit [Col. 0957B] ad parvulum. Si autem hoc quispiam non nisi de ista circumcisione dictum esse contendit, quod in ea pactum Dei, quoniam non est circumcisus, dissipaverit parvulus, quaerat locutionis aliquem modum quo non absurde possit intelligi ideo dissipasse testamentum, quia licet non ab illo, tamen est in illo dissipatum. Verum sic quoque animadvertendum est nulla in se negligentia injuste interire incircumcisi animam parvuli, nisi originalis obligatione peccati. Dixit quoque Deus ad Abraham, Sarai uxorem tuam non vocabis Sarai, sed Saram; et benedicam ei, et ex illa dabo tibi filium, cui benedicturus sum. Errant qui putant primum Sarram, per unum r scriptum, et postea alterum r additum; et quia r apud Graecos centenarius numerus est, multas super ejus nomine ineptias suspicantur: cum utique utcumque volunt ei vocabulum commutatum, non Graecam, sed Hebraeam debeat habere rationem, cum ipsum nomen Hebraicum sit: nemo autem altera lingua quempiam vocans, etymologiam [Col. 0957C] vocabuli sumit ex altera. Sarai igitur primum vocata est per sin, res, joth. Sublato ergo joth, id est, i, elemento, addita est e littera, quae per a legitur; et vocata est Saraa. Causa autem nominis immutati haec est, quod antea dicebatur, princeps mea, unius tantummodo domus mater familiae: postea vero dicitur absolute, princeps, omnium quippe gentium futura jam princeps. Sequitur:

(Vers. 16.) Eritque in nationes populorum, et reges gentium orientur ex eo. Quo modo dictum est ad Abraham de filio ejus, Et reges gentium ex illo erunt? Utrum quia pervenit secundum regna terrena; vel secundum Ecclesiam accipi debet? an propter Esau etiam ad litteram contigit? Sequitur:

(Vers. 17.) Cecidit Abraham in faciem suam, et risit, dicens in corde suo, Putas si centenario nascetur filius, et Sara nonagenaria pariet? ambo enim seniores erant, sicut Scriptura testatur; sed illa etiam sterilis, et cruore menstruo jam destituta: [Col. 0957D] propter quod jam parere non posset, etiam si sterilis non fuisset. Porro si femina ita provectioris aetatis, ut ei solita muliebria adhuc fluant, de juvene parere potest, de seniore non potest; quamvis adhuc possit ille senior de adolescentula gignere, sicut Abraham post mortem Sarae de Cethura potuit, quia vividam ejus invenit aetatem. Hoc ergo est quod mirum commendat Apostolus, et ad hoc dicit Abrahae jam fuisse corpus emortuum (Rom. IV), quoniam non ex omni femina, cui esset adhuc aliquod pariendi tempus extremum, generare ipse in illa aetate adhuc posset. Ad aliquid emortuum corpus intelligere debemus non ad omnia: nam si ad omnia, non jam senectus vivi, sed cadaver est mortui. Quamvis etiam sic solvi possit quaestio ista, quod de Cethura postea genuit Abraham, quia donum gignendi, quod a Domino accepit, etiam post obitum mansit uxoris. Sed propterea mihi videtur illa, quam secuti sumus hujus quaestionis solutio [Col. 0958A] praeferenda: quia centenarius quidem senex, sed temporis nostri de nulla potest femina gignere, non tunc quando adhuc tamdiu vivebant, ut centum anni nondum facerent hominem decrepitae senectutis. Sequitur:

(Vers. 18 seqq.) Dixitque Abraham ad Dominum, Utinam Ismahel vivat coram te! Et ait Dominus ad Abraham, Sara uxor tua pariet tibi filium, vocabisque nomen ejus Isaac; et statuam illi pactum meum in foedus sempiternum et semini ejus post eum. Super Ismahel quoque exaudivi te. Ecce benedicam ei, et augebo et multiplicabo eum valde. Duodecim duces generabit, et faciam eum in gentem magnam. Pactum vero meum statuam ad Isaac, quem pariet tibi Sara tempore isto in anno altero. Sciendum tamen quod quatuor in veteri Testamento absque ullo velamine nominibus suis antequam nascerentur vocati sunt, Ismahel, Isaac, Sampson et Josias. Hic apertiora promissa sunt de vocatione gentium in Isaac, id est, in filio promissionis, quo significatur gratia non natura: quia de sene et anu sterili promittitur [Col. 0958B] filius: quamvis enim et naturalem procreationis excursum Deus operetur, ubi tamen evidens Dei opus est, vitiata et cessante natura, ibi evidentius intelligitur gratia. Sequitur:

(Vers. 22 seqq.) Cumque finitus esset sermo loquentis cum eo, ascendit Deus ad Abraham. Tulit autem Abraham Ismahelem filium suum, et omnes vernaculos domus suae, universosque quos emerat, cunctosque mares ex omnibus viris domus suae, et circumcidit carnem praeputii eorum, statim in ipsa die, sicut praeceperat ei Deus. Nonaginta novem erat annorum quando circumcidit carnem praeputii sui; et Ismahel filius ejus duodecim annos impleverat tempore circumcisionis suae. Eadem die circumcisus est Abraham et Ismahel filius ejus, et omnes viri domus illius, tam vernaculi quam emptitii et alienigenae pariter circumcisi sunt. Si enim Adam pactum Dei custodisset, non Abraham pactum hoc accepisset; sed quia ille in hoc membro culpam inobedientiae primum agnovit, [Col. 0958C] decuit ut iste in hoc membro signum obedientiae secundo accepisset; ut ostenderet obedientes quandoque generare filios ad vitam, dum olim praevaricatores generaverint ad mortem; et quia hoc non per generationem, sed per regenerationem futurum erat, ita et nunc imperata est circumcisio, quando de Sara promissus est filius; et quod omnes non solum filios, verum etiam servos vernaculos et emptitios circumcidi jubet, ad omnes istam gratiam pertinere testatur: quid enim aliud circumcisio significat, quam naturam ex vetustate renovatam? et quid aliud quam Christum octava dies significat, qui hebdomada completa, hoc est, post sabbatum resurrexit? Parentum mutantur nomina, omnia resonant novitatem, et in Testamento veteri obumbratur novum: quid est enim quod dicitur, Testamentum vetus, nisi occultatio? et quid est aliud, quod dicitur novum, nisi veteris revelatio? Risus Abrahae, exsultatio est gratulantis, non irrisio diffidentis: [Col. 0958D] verba quoque ejus illa in animo suo. Si mihi centenario nascetur filius, et si Sara nonagenaria pariet, non sunt dubitantis, sed admirantis. Ideo pro gaudio ridentis Abrahae, filius dictus Isaac, id est, risus; risus enim iste in bono accipi debet. Sequitur:

(Cap. XVIII.---Vers. 1 seqq.) Apparuit autem ei Deus in convalle Mambre, sedenti in ostio tabernaculi sui in ipso fervore diei; cumque levasset oculos, apparuerunt ei tres viri stantes prope eum. Quos cum vidisset, cucurrit in occursus eorum de ostio tabernaculi, et adoravit in terra, et dixit, Domine, si inveni gratiam in oculis tuis, ne transeas servum tuum, sed afferam pauxillum aquae, et lavate pedes vestros; requiescite sub arbore; ponam buccellam panis, et confortate cor vestrum, postea transibitis; idcirco enim declinastis ad servum vestrum. Qui responderunt, Fac ut locutus es. In tribus viris quos dubitandum non est angelos fuisse, quamvis quidam existiment unum in eis fuisse Dominum Christum, asserentes eum [Col. 0959A] etiam ante indumentum carnis fuisse visibilem. Est quidem divinae potestatis et invisibilis, incorporalis immutabilisque naturae, sine ulla etiam sui mutatione, etiam mortalibus aspectibus apparere, non per id quod est, sed per aliquid quod sibi subditum est. Quid autem sibi subditum non est? Verumtamen si propterea confirmant horum trium aliquem fuisse Christum, quia cum tres vidisset, ad Deum singulariter est locutus, cur non et illud advertunt duos ex eis venisse, ut Sodomitae delerentur, cum adhuc Abraham ad unum loqueretur, Dominum eum appellans; et intercedens ne simul justum cum impiis Sodomitis perderet; illos autem duos sic suscepit Loth, ut etiam ipse in colloquio suo cum illis singulariter Dominum appellet? Nam cum illis pluraliter dixisset, Ecce, Domini, declinate in domum pueri vestri, et caetera, quae ibi dicuntur, postea tamen ita legitur, Et tenuerunt angeli manum ejus, et manum uxoris ejus, et manus duarum filiarum ejus; ideo quod Dominus parceret illis. Sequitur:

[Col. 0959B] (Vers. 6 seqq.) Festinavit Abraham in tabernaculum ad Saram, dixitque ei, Accelera, tria sata similae commisce, et fac subcinericios panes. Ipse vero ad armentum cucurrit, et tulit inde vitulum tenerrimum et optimum, deditque puero, qui festinavit, et coxit illum; tulitque butyrum et lac, et vitulum quem coxerat, et posuit coram eis; ipse vero stabat juxta eos sub arbore. Tria sata, tres amphorae sunt, ut idem mysterium et hic et in Evangelio, ubi mulier tria sata fermentare dicitur, cognoscamus. Quaeritur, si angelos intelligebat, quo modo eos potuit ad hanc humanitatem invitare: quae refectioni mortalis carnis necessaria est, non immortalitati angelorum? Quoniam certo et omnimodis inviolabili munere immortalitatis induti, non, nisi vellent, possibilitate, non necessitate comederunt: non quia indigebant, sed quia volebant, ut hominibus congruerent, quadam humanitate fecerunt. Neque in phantasmate credendum est eos apparuisse, quando eos homines [Col. 0959C] hospitio receperunt: non enim potestas, sed egestas edendi ac bibendi talibus corporibus aufertur. Tabernaculum autem illud Abrahae, typum habuit terrenae Hierusalem: ubi pro tempore prophetae et apostoli habitaverunt; ubi et primum Dominus adveniens a credentibus exceptus, ab incredulis in ligno suspensus est. In tribus autem viris qui venerunt ad illum, Domini Christi praenuntiabatur adventus, cum quo duo angeli comitabantur, quos plerique Moysem et Eliam accipiunt, unum priscae legislatorem, qui per eamdem legem adventum Domini indicavit, alium qui in fine mundi venturus est, denuntiaturus secundum adventum Christi, atque ejus Evangelium Judaeis praedicaturus. Unde et in monte dum Dominus fuisset transfiguratus, hi duo Moyses et Elias cum eo ab apostolis visi sunt (Marc. IX). Quod vero Abraham tres videns, unum adoravit, Dominum scilicet et salvatorem ostendens, cujus jam adventum est praestolatus, juxta quod in [Col. 0959D] Evangelio Dominus ait, Abraham pater vester exsultavit ut videret diem meum; vidit, et gavisus est (Joan. VIII): tunc enim futurum aspexit mysterium sacramenti, unde et pedes eorum lavit, ut in extremo mundi, lavacri, purificationem demonstraret futuram; pedes enim novissima significant: siquidem et convivium praeparat, vitulum scilicet saginatum. Iste autem vitulus tener et saginatus, Domini Jesu Christi est corpus. Iste est etiam Domini vitulus, qui propter salutem credentium ad arborem crucis est immolatus. Hic est vitulus Dominici corporis, qui in Evangelio pro peccatore occiditur filio. Sed et butyrum et lac cum carne vituli apposuit. Lac quippe legis habuisse figuram Apostolus noster annuntiat dicens, Lac vobis potum dedi, non escam: nondum enim poteratis, nec adhuc quidem potestis (I Cor. III); tradiderat enim illis legis mandatum, quasi lac de uberibus duarum tabularum expressum, hoc est, testamentum fidei: necdum enim poterant, [Col. 0960A] propter infantiam sensus, evangelicae doctrinae solidam et robustam escam accipere. Butyrum autem tenerrimum et pinguessimum Evangeliorum est testimonium, quod veluti oleum fidelibus in signum datur. Sed proinde vitulum cum lacte et butyro Abraham ad edendum apposuit, quia nec corpus Domini, quod est vitulus, sine lacte legis, nec lac legis sine butyro, hoc est, sine Evangelii testimonio esse potest. Tria autem sata, unde Sara panes subcinericios fecit, tres filios Noe indicaverunt, ex quibus omne genus hominum natum est, qui divinae Trinitati credentes, ex aqua baptismatis per Ecclesiam, cujus imago Sara erat, conspergendi essent, et in uno pane Christi corporis redigendi. Haec sunt illa tria sata, quae mulier in Evangelio dicitur fermentasse. Azymi autem panes idcirco, quod sine fermento malitiae, et sine languore nequitiae, sine fermento doctrinae oporteat esse credentium unitatem. Subcinericii autem ideo ut per poenitentiam praeteritorum delictorum Spiritus sancti vapore decocti, velut [Col. 0960B] esca bene placita Deo acceptabiles efficerentur. Sub arbore autem eos sedisse, passionis Dominicae erat signum, cujus ipsi sunt praedicatores. Sequitur:

(Vers. 9 seqq.) Cumque comedissent, dixerunt ad eum, ubi est Sara uxor tua? At ille respondit, Ecce in tabernaculo est. Cui dixit, Revertens veniam ad te tempore isto, vita comite, et habebit filium Sara uxor tua. Quo audito, Sara risit post ostium tabernaculi: erant enim ambo senes, provectaeque aetatis, et desierant Sarae fieri muliebria. Quae risit occulte, dicens, Postquam consenui, et dominus meus vetulus est, voluptati operam dabo? Dixit autem Dominus ad Abraham, Quare risit Sara dicens, Num vere paritura sum anus? Numquid Deo est quidquam difficile? Juxta condictum revertar ad te hoc eodem tempore, vita comite, et habebit Sara filium. Quaeritur quare Saram redarguat Dominus, cum et Abraham riserit, nisi quia illius risus admirationis et laetitiae fuit, Sarae autem dubitationis; et ab illo hoc dijudicari potuit, [Col. 0960C] qui corda hominum novit. Sequitur:

(Vers. 15.) Negavit Sara, dicens, Non risi, timore perterrita. Quo modo intelligebat Abraham Deum esse qui loquebatur cum eo, cum etiam negare ausa sit Sara quod riserit, nisi forte Sara homines eos esse putabat. Abraham vero Deum intelligebat, quibusdam divinae majestatis existentibus et apparentibus signis? Sequitur:

(Vers. 16, 17.) Cum ergo exissent inde viri, direxerunt oculos suos contra Sodomam; et Abraham simul gradiebatur deducens eos, dixitque Dominus, Num celare potero Abraham quae gesturus sum, cum futurus sit in gentem magnam, et benedicendae sint in illo omnes nationes terrae? Et hic duo illa brevissime plenissimeque promissa sunt, gens Israel secundum carnem, et omnes gentes secundum fidem. Scio enim quod praecepturus sit filiis suis et domui suae post se, ut custodiant viam Domini, et faciant justitiam et judicium, ut adducat Dominus propter Abraham omnia [Col. 0960D] quae locutus est ad eum. Ecce ubi promittit Dominus Abrahae non solum praemia, sed etiam obedientiam justitiae filiorum ejus, ut circa eos etiam praemia promissa compleantur. Sequitur:

(Vers. 20 seqq.) Dixit itaque Dominus, Clamor Sodomorum et Gomorraeorum multiplicatus est, et peccatum eorum aggravatum est nimis: descendam, et videbo utrum clamorem qui venit ad me opere compleverint, an non est, ita ut sciam. Verba haec non dubitantis quid horum potius eventurum sit, sed irascentis et minantis accipere debemus. Peccatum cum voce est culpa in actione; peccatum cum clamore est culpa cum libertate et jactantia. Quod autem dixit, Descendam, et videbo, et caetera hujusmodi, omnipotens itaque Dominus omnia sciens, cur ante probationem quasi dubitat, nisi ut gravitatis nobis exemplum proponat, ne mala hominum ante praesumamus credere quam probare? Et ecce per angelos ad cognoscenda mala descendit, mox facinorosos percutit [Col. 0961A] atque ille patiens et mitis, ille de quo scriptum est, Tu autem, Domine, cum tranquillitate judicas omnia: cum in tanto crimine involutos invenisset, quasi patientiam praetermisit, et diem extremi judicii praevenit. Ecce malum quasi cum difficultate credidit, cum audivit; et tamen sine tarditate percussit, cum cognoscendo reperit: ut nobis videlicet daret exemplum quod majora crimina et tarde credenda sunt, cum audiuntur, et citius punienda, cum veraciter agnoscuntur. Converteruntque se inde, et abierunt Sodomam, Abraham vero adhuc stabat coram Domino; et appropinquans ait: Numquid perdes justum cum impio? Si quinquaginta fuerint inventi justi in civitate, peribunt simul, et non parces loco illi propter quinquaginta justos si fuerint in eo? Absit a te ut rem hanc facias, et occidas justum cum impio. Quaeri solet utrum quod de Sodomis dixit Deus, non se perdere locum, si invenirentur illic vel decem justi, speciali quadam sententia de illa civitate, an de omnibus intelligendum sit generaliter, parcere Deum loco [Col. 0961B] in quo vel decem justi fuerint. In qua quaestione non est quidem necesse ut hoc de omni loco accipere compellamur; verumtamen de Sodomis potuit sic dici, quia sciebat Deus ibi non esse vel decem, et ideo sic respondebatur Abrahae, ut significaretur nec tot ibi esse posse inveniri, ad exaggerationem iniquitatis illorum: non enim necesse erat Deo tam sceleratis hominibus parcere, nec cum illis perdere justos, cum posset justis inde liberatis reddere impiis digna supplicia; sed, ut dixi, ad ostendendam malignitatem multitudinis illorum, dixit, Si decem ibi invenero, parcam universae civitati - tamquam si diceret, Certe possum nec pios cum impiis perdere, nec tamen propterea impiis parcere, quia liberatis et separatis inde piis, possum impiis digna rependere. Quare Abraham se pulverem dixit esse et cinerem, dum tantas promissiones accepit a Deo, nisi ut sublimitatem promissionum humilitatis temperaret subjectione? Aperte enim intelligitur in quo [Col. 0961C] loco se posuerat, qui pulverem se ac cinerem, etiam dum cum Deo loqueretur, aestimabat. Si igitur ita se despexit, qui usque ad honorem divinae collocutionis ascendit, sollicita intentione pensandum est, qua poena illi feriendi sunt qui ad summum non proficiunt, et tamen de minimis extolluntur. Sed quid significat quod a quinquaginta justis usque ad decem, si invenirentur in Sodomis, dixit Dominus urbem esse salvandam? Numerum quippe quinquagenarium propter poenitentiae signum posuit, si forte converterentur et salvarentur; quinquagenarius enim numerus, semper ad poenitentiam refertur. Unde et David in eorum numero psalmum scripsit poenitentiae. Proinde quando aspicit Deus delinquentium vitam nequaquam velle reverti ad poenitentiam, quam quinquagenarius numerus figurat, confestim ardorem immoderatae luxuriae compescit igne gehennae. Usque ad decem autem justos non perire Sodomam dixit, quia si in quolibet per decem praeceptorum custodiam Christi nomen inveniatur, iste non perit. [Col. 0961D] Denarii enim numeri figura crucem Christi demonstrat. Sequitur:

(Cap. XIX.---Vers. 1 seqq.) Veneruntque duo angeli Sodomam vespere, sedente Loth in foribus civitatis. Quos cum vidisset, surrexit, et ibat obviam eis; adoravit pronus in terra, et dixit, Obsecro, Domini, declinate in domum pueri vestri, et manete ibi; lavate pedes vestros, et mane proficiscimini in viam vestram. Qui dixerunt, Minime; sed in platea manebimus. Compulit illos oppido, ut diverterent ad eum. Ingressisque domum illius fecit convivium, coxit azyma, et comederunt. Valde enim credendum est quod et Abraham in tribus, et Loth in duobus viris. Domiminum agnoscebant; cui per singularem numerum loquebantur, etiam cum eos homines esse arbitrarentur: neque enim aliam ob causam sic eos susceperunt, ut tamquam mortalibus, et humana refectione indigentibus ministrarent; sed erat profecto [Col. 0962A] aliquid quo ita excellebant, licet tamquam homines, ut in eis aliquid esset divini fulgoris, sicut esse assolet in prophetis, ut ii qui hospitalitatem illis exhibebant, dubitare non possent: atque ideo et ipsos aliquando pluraliter, et in eis Dominum aliquando singulariter adorarent. Angelos autem fuisse Scriptura testatur, non solum in hoc Genesis libro, ubi haec gesta narrantur, verum et in Epistola ad Hebraeos, ubi cum hospitalitas laudaretur. Per hanc, inquit, etiam quidam nescientes, hospitio receperunt angelos (Hebr. XIII). Idcirco autem angeli, quasi hospites coacti domum Loth introire dicuntur, ut tentata esset charitas Loth, probata et remunerata: ut ostenderetur quantum esset hospitalitatis bonum. Hospitalem domum angeli ingressi sunt ad liberandum. Clausas vero domos hospitibus, ignis in eis ingressus est ad perdendos peccatores, et idcirco hospites non sunt evitandi, sed ultro invitandi. Sequitur:

(Vers. 4 seqq.) Prius autem quam irent cubitum, [Col. 0962B] viri civitatis vallaverunt domum, a puero usque ad senem, omnis populus simul; vocaveruntque Loth, et dixerunt ei, Ubi sunt viri qui introierunt ad te nocte? Educ illos huc, ut cognoscamus eos. Egressus ad eos Loth, post tergum occludens ostium, ait, Nolite, quaeso, fratres mei, nolite malum hoc facere; habeo duas filias, quae necdum cognoverunt virum; educam eas ad vos, et abutimini eis, sicut placuerit vobis: dummodo viris istis nihil mali faciatis: quia ingressi sunt sub umbra culminis mei. Quo modo prostituere volebat filias suas ad compensationem, ut viri hospites ejus nihil a Sodomitis tale paterentur: utrum admittenda sit compensatio flagitiorum vel quorumcumque peccatorum, ut nos faciamus mali aliquid, ne alius gravius malum faciat? an potius perturbationi Loth, non consilio tribuendum sit, quia hoc dixerit, merito quaeritur, et nimium periculosissime admittitur haec compensatio; si autem perturbationi humanae tribuitur, et menti tantum malum permotae, nullo [Col. 0962C] modo imitanda est. Sequitur:

(Vers. 9 seqq.) Vimque faciebant Loth vehementissime. Jam prope erat ut infringerent fores. Et ecce miserunt manum viri, et introduxerunt ad se Loth, clauseruntque ostium; et eos qui erant foras, percusserunt caecitate, a minimo usque ad maximum, ita ut ostium invenire non possent. Non immerito monet quo modo potuerunt deficere quaerendo ostium; si tali erant caecitate percussi, ut omnino nihil viderent: hoc enim modo sua calamitate turbati, ulterius ostium non requirebant. Hac aorasia et illi percussi sunt, qui quaerebant Elisaeum. Sequitur:

(Vers. 12 seqq.) Dixerunt autem ad Loth, Habes hic tuorum quempiam generum, aut filios, aut filias? Omnes qui tui sunt, educ de urbe hac; delebimus enim locum istum, eo quod increverit clamor eorum coram Domino, qui misit nos ut perdamus illos. Quia clamor peccantium in coelum ascendisse dicitur, idcirco de coelo puniendi erant. Egressus est itaque Loth, et locutus est ad generos suos, qui accepturi erant filias [Col. 0962D] ejus, et dixit, Surgite, et egredimini de loco isto, quia delebit Dominus civitatem hanc. Et visus est eis quasi ludens loqui. Cumque esset mane, cogebant eum angeli, dicentes, Surge, tolle uxorem tuam, et duas filias quas habes, ne et tu pariter pereas in scelere civitatis. Quod quaeritur, Et locutus est ad generos suos, qui accepturi erant filias ejus, quae postea duae filiae Loth virgines fuisse dicuntur, de quibus et ipse dudum ad Sudomenos dixerat. Ecce duae filiae meae, quae non cognoverunt virum; et nunc Scriptura commemorat eum habuisse generos: nonnulli arbitrantur illas, quae viros habuerunt, in Sodomis remansisse, et eas exisse cum patre, quae virgines fuerunt: quod cum Scriptura non dicat, Hebraea veritas exponenda est, in qua scribitur, Egressus est Loth, et locutus est ad sponsos, qui accepturi erant filias ejus. Nondum ergo virgines filiae matrimonio fuerant copulatae. Sequitur:

[Col. 0963A] (Vers. 16 seqq.) Dissimulante illo apprehenderunt manum ejus et manum uxoris ac duarum filiarum ejus, eo quod Dominus parceret illi, et eduxerunt eum, posueruntque extra civitatem; ibi locuti sunt ad eum, Salva animam tuam. Noli respicere post tergum; nec stes in omni circa regione, sed in monte salvum te fac, ne et tu simul pereas. Dixitque Loth ad eos, Quaeso, Domine mi, quia invenit servus tuus gratiam coram te, et magnificasti misericordiam tuam, quam fecisti mecum, ut salvares animam meam, nec possum in monte salvari, ne forte apprehendat me malum: est civitas hic juxta, ad quam possum fugere; parva est, et salvabor in ea. Numquid non modica est, et vivet anima mea in ea? Dixitque ad eum, Etiam in hoc suscepi preces tuas, ut non subvertam urbem pro qua locutus es. Ardentem quippe Sodomam fugere est illicita carnis incendia declinare. Altitudo vero montium est, munditia continentium. Vel certe, quasi in monte sunt, qui etiam carnali copulae inhaerent; sed tamen extra suscipiendae prolis admixtionem debitam, nulla [Col. 0963B] carnis voluptate solvuntur. In monte quippe stare quid est nisi fructum propaginis in carne non quaerere? In monte stare est non carni carnaliter adhaerere. Sed quia multi sunt qui scelera quidem carnis deserunt, nec tamen in conjugio positi usu solummodo debiti jura conservant, exiit quidem Loth Sodomam, sed tamen mox ad montana non pervenit, quia jam damnabilis vita relinquitur, sed adhuc celsitudo conjugalis continentiae subtiliter non tenetur. Est vero in medio Segor civitas, quae fugientem salvet infirmum, quia videlicet cum sibi per incontinentiam miscentur conjuges, et lapsus scelerum fugiunt, tamen per veniam salvantur. Quasi parvam quippe civitatem inveniunt, in qua ab ignibus defendantur, quia conjugalis haec vita non quidem in virtutibus mira est, sed tamen a suppliciis secura. Unde et idem Loth ad angelum dicit, Est civitas hic juxta, ad quam possum fugere, parva, et salvabor in ea. Numquid non modica est, et vivet anima mea in ea? Juxta [Col. 0963C] igitur dicitur, et tamen ad salutem tuta perhibetur, quia conjugalis vita nec a mundo longe divisa est, nec tamen a gaudio salutis aliena. Sed tunc in actione hanc vitam suam conjuges quasi in parva civitate custodiunt, quando pro se assiduis deprecationibus intercedunt. Unde recte per angelum ad eumdem Loth dicitur, Ecce etiam in hoc suscepi preces tuas, ut non subvertam urbem pro qua locutus es: quia videlicet cum Deo deprecatio funditur, nequaquam talium conjugum vita damnatur. Igitur Dominus pluit super Sodomam et Gomorram sulphur et ignem a Domino de coelo, et subvertit civitates has, et omnem circa regionem; universos habitatores urbium, et cuncta terrae viventia. Cur sulphureo igne puniebantur, nisi ut putidissimus libidinis ardor putidissimo flammarum ardore puniretur? ut veniente imbreo igne de coelo, tota illa regio in cinerem verteretur, ubi stupra in masculos in tantem consuetudinem convaluerant, quanta jam nostro tempore gentes impias licenter videmus perpetrare. Verum et hoc eorum [Col. 0963D] supplicium, specimen futuri judicii divini fuit. Quaeri etiam potest quare diebus Noe peccatum mundi aqua ulciscitur, hoc vero Sodomitarum igne punitur, nisi quia illud naturale libidinis cum feminis peccatum quasi leviori elemento damnatur; hoc vero contra naturam cum viris libidinis peccatum acrioris elementi vindicatur incendio; et illic terra aquis abluta revirescit, hic flammis cremata aeterna sterilitate arescit. Quod prohibiti sunt qui liberantur ab angelis retro respicere, scilicet quia non est animo redeundum ad veterem vitam, qua per gratiam regeneratus exuitur, si ultimum evadere judicium cogitamus. Denique uxor Loth ubi respexit, remansit, et in salem conversa omnibus fidelibus quoddam praestituit condimentum, quo sapiant aliquid unde illud caveatur exemplum. Sequitur:

(Vers. 27 seqq.) Abraham vero mane consurgens ubi steterat prius cum Domino intuitus est Sodomam [Col. 0964A] et Gomorram et universam terram regionis illius, viditque ascendentem favillam de terra, quasi fornacis fumum; cum enim subverteret Deus civitates regionis illius, recordatus est Abrahae, et liberavit Loth de subversione urbium in quibus habitaverat. Commendat Scriptura meritis magis Abrahae liberatum esse Loth, ut intelligamus justum Loth dictum secundum quemdam modum, maxime quod unum verum Deum colebat, et propter comparationem scelerum Sodomorum, inter quos vivens ad vitam similem non potuit inclinari. Sequitur:

(Vers. 30.) Ascenditque Loth de Segor, et mansit in monte, duae quoque filiae ejus cum eo: timuerat enim manere in Segor, et mansit in spelunca ipse et duae filiae ejus. Mirum si ipse mons est in quem sponte ascendit, quo, monente Domino ac imperante, ascendere noluit. Quaeritur quare cum primum fugae montis Segor praetulerit, et eam in habitaculum suum voluerit liberari, nunc de Segor ad montem migret. Respondebimus veram esse illam Hebraeorum conjecturam [Col. 0964B] de Segor, quod frequenter terrae motu subruta, Vala primum, postea Salisa appellata sit; ipsa est et Vala, quae nunc Zoara nuncupatur: imminet autem mari Mortuo, et apud eam gignitur balsamum, et poma palmarum, antiquae ubertatis indicia. Nullum autem moveat quod Segor eadem quae Zoara dicitur, cum idem nomen sit parvulae vel minoris; sed Segor Hebraice Zoara et Syriace nuncupatur; Vala autem interpretatur absorpta; timueritque Loth, dicens, Ne forte apprehendat me malum in ea: quia si cum caeterae adhuc urbes starent, ista saepe subversa est, quanto magis nunc in communi ruina non poterit liberari et hanc occasionem infidelitatis, etiam in filias coitus dedisse praecipitium: qui enim caeteras viderat subrui civitates, et hanc stare, seque Dei auxilio erutum utique de eo quod sibi concessum audierat, ambigere non debuit. Sequitur:

(Vers. 31 seqq.) Dixit major ad minorem, Pater noster senex est, nullusque virorum remansit in terra [Col. 0964C] qui possit ingredi ad nos juxta morem universae terrae; veni, inebriemus eum vino dormiamusque cum eo, ut servare possimus ex patre nostro semen. Dederuntque patri suo bibere vinum nocte illa, et ingressa est ad eum major, dormivitque cum patre; at ille non sensit, nec quando occubuit filia, nec quando surrexit. Altera quoque nocte dixit major ad minorem, Ecce dormivi heri cum patre meo, demus ei bibere vinum etiam hac nocte, et dormies cum eo, ut servemus semen de patre nostro. Videtur namque filias Loth audisse quaedam de consummatione saeculi, quae immineret per ignem, sed tamquam puellas non intelligere perfecte quae didicerant. Nescierunt quod, Sodomitis igne vastatis, multum adhuc spatium integrum resideret in mundo; suspicatae sunt tale aliquid factum, quale audierant in temporibus Noe, et ob reparandam mortalium posteritatem, solas se esse cum patre sene reservatas. Recuperandi igitur humani generis desiderium suum, atque instaurandi saeculi ex sese dandum opinantur exordium; et quamvis grande eis crimen videretur [Col. 0964D] furari concubitum patris, gravior tamen eis videbatur impietas, si humanae, ut putabant, posteritatis spes, servata castitate, deleretur. Propter hoc ergo consilium ineunt minore, ut arbitror, culpa, spe tamen agumentoque majore, patris moestitiam vel rigorem vino emolliunt et resolvunt, singulis ingressae noctibus singulae, concipiunt ab ignorante conceptum, nec ultra repetunt. Ubi hic libidinis culpa, ubi incestus crimen arguitur? Quomodo ergo dabitur vitio, quod non iteratur in facto? Cum igitur illae ad conservationem generis prolem quaererent, qui utique in eis humanus erat et naturalis affectus, nec se crederent posse invenire alios viros, velut exusto illa conflagratione orbe terrarum, cum patre dormierunt. Ab illo autem opere ita patrem abhorrere sentiebant, ut id se impleturas esse non crederent, nisi ejus ignorantiam procurarent, ut scriptum est: Inebriaverunt eum vino, et nescienti se miscuerunt, [Col. 0965A] Quapropter culpandus est quidem, nec tamen quantum ille incestus, sed quantum illa meretur ebrietas: nam et hanc lex aeterna condemnat, quia cibum et potum ad ordinem naturalem non nisi gratia conservandae salutis admittit. Quamvis ergo inter ebriosum et ebrium plurimum intersit: nam nec ebriosus semper est ebrius, nec quisquam aliquando ebrius, consequenter ebriosus est, tamen in homine justo hujus ipsius, etsi non ebriositatis, at certe ebrietatis causa quaerenda est. Quid enim tandem cogebat ut filiabus suis crebra vina miscentibus, aut fortasse nec mixta crebro porrigentibus consentiret aut crederet, nisi ut illius destitutionis et materni luctus dolor de cogitatione mentis ebriae fugaretur, etiam ipsas tandem bibere existimans, et aliqua fraude agentes ne biberent, sed etiam talem tribus illis adhibere consolationem, quo modo virum justum decuerit, non videmus; an aliqua Sodomitarum arte pessima, etiam paucis poculis patrem sic inebriare potuerunt, ut illud peccatum cum ignorante vel potius [Col. 0965B] de ignorante committerent. Nos tamen Scripturas sanctas, non hominum peccata defendimus. Sequitur:

(Vers. 36 seqq.) Conceperunt ergo duae filiae Loth de patre suo, peperitque major filium, et vocavit nomen ejus Moab; ipse est pater Moabitarum usque in praesentem diem. Minor quoque peperit filium, et vocavit nomen ejus Ammon; ipse est pater Ammonitarum usque hodie. Moab interpretatur, ex patre; Ammon vero, cujus quasi causa nominis redditur, filius generis mei, sive filius populi mei, sic derivatur, ut ex parte sit sensus nominis, ex parte ipse sit sermo. Ammon vero, a quo dicti sunt Ammonitae, vocatur populus meus. Deus ergo, qui novit et de hominis opere nalo facere opera bona, gentes quas voluit ex illo emine propagavit. Prodidit quippe ista per Scripturas suas, non facienda praecepit, et cavenda admonuit, non posuit imitanda. Nam et quinque civitates, quae imbribus igneis conflagratae sunt illud (nisi fallor) [Col. 0965C] significant, quod omnes qui quinque sensus corporis sui libidinose tractaverint, in illo futuro incendio crematuri sint. Loth autem, frater Abrahae, justus et hospitalis in Sodomis, et ab omni Sodomitarum contaminatione purus atque integer, qui ex illo incendio, quod erat similitudo futuri judicii, meruit salvus evadere, typum gestavit corporis Christi, quod in omnibus sanctis, et nunc inter iniquos atque impios gemit, quorum factis non consentit, et a quorum commixtione in fine saeculi liberabitur, illis damnatis supplicio ignis aeterni. Sed aliud genus hominum in ejus uxore figuratum est, eorum scilicet qui per gratiam Dei vocati, retro respiciunt, non sicut Paulus, qui ea quae retro sunt obliviscitur, et in ea quae ante sunt extenditur (Philipp. III). Unde et ipse Dominus, Nemo, inquit, imponens manum suam super aratrum, et respiciens retro, aptus est regno coelorum (Luc. IX). Neque illud exemplum tacuit, quo nos tamquam sale condiret, ut non fatui negligeremus, sed prudentes caveremus hoc malum, Mementote [Col. 0965D] uxoris Loth. Sic etiam in ipso Loth, quando cum eo filiae concubuerunt; non illud, quod a Sodomis liberatus est, sed aliud aliquid figuratum est. Nam tunc ille ipse Loth futurae legis videtur gestasse personam, cum quidam ex illa procreati, et sub lege positi, male intelligendo, quodam modo inebriant eam, qua non legitime utendo, infidelitatis opera pariunt. Bona est enim lex, ait Apostolus, si quis ea legitime utatur (I Tim. I). Nec ideo tamen hoc factum, vel ipsius Loth, vel filiarum ejus justificamus, quia significavit aliquid quod futuram quorumdam perversitatem praenuntiaret: aliud enim illae, ut hoc facerent, intenderunt, aliud Deus, qui hoc fieri permisit, ut etiam aliquid inde monstraret pro significatione futurorum. Proinde illud factum cum in sancta Scriptura narratur, prophetia est; cum vero in illorum vita qui hoc commiserunt, consideratur, flagitium est. Sequitur:

[Col. 0966A] (Cap. XX.---Vers. 1 seqq.) Profectus inde Abraham in terram australem, habitavit inter Cades et Sur, et peregrinatus est in Geraris. Dixitque de Sara uxore sua, Soror mea est. Misit ergo Abimelech rex Gerarae, et tulit eam. Venit autem Deus ad Abimelech per somnium noctis, et ait ei, En morieris propter mulierem quam tulisti: habet enim virum. Abimelech vero non tetigit eam. Et ait, Domine, num gentem ignorantem et justam interficies? Nonne ipse dixit, Soror mea est; et ipsa ait, Frater meus est? In simplicitate cordis mei, et munditia manuum feci hoc. Quaeri potest quo modo adhuc in illa aetate propter Sarae pulchritudinem Abraham periclitari metuebat, sed magis formae illius vis admiranda est, quae adhuc adamari poterat; et ideo fecit in Geraris apud regem Abimelech quod in Aegypto de conjuge sua fecerat, eique intacta similiter reddita est, Sequitur:

(Vers. 6, 7.) Dixitque ad eum Deus, Et ego scio quod simplici corde feceris; et ideo custodivi te, ne peccares in me, et non dimisi ut tangeres eam. Nunc igitur [Col. 0966B] redde uxorem viro suo, quia propheta est, et orabit pro te, et vives; si autem nolueris reddere, scito quod morte morieris, tu et omnia quae tua sunt. Quod ait Deus ad Abimelech propter Saram, Et peperci tibi, ut non peccares in me, quando eum admonuit uxorem Abrahae esse, quam putabat ejus esse sororem, advertendum est et notandum in Deum peccari quando talia committuntur quae putant homines leviter habenda tanta in carne peccata. Quod autem dixit ei, Ecce tu morieris, etiam hoc notandum est, quo modo dicat Deus tamquam praedicens sine dubio futurum, quod admonendo dicit, ut a peccato abstinendo caveatur. Sequitur:

(Vers. 8 seqq.) Statimque de nocte consurgens Abimelech vocavit omnes servos suos, et locutus est universa verba haec in auribus eorum; timueruntque omnes viri valde. Vocavit autem Abimelech etiam Abraham, et dixit ei: Quid fecisti nobis? Quid peccavimus in te, quia induxisti super me et super regnum meum peccatum [Col. 0966C] grande? Quae non debuisti facere, fecisti nobis. Respondit Abraham, Cogitavi mecum, dicens, Forsitan non est timor Dei in loco isto, et interficient me propter uxorem meam. Alias autem vere soror mea est, filia patris mei, et non filia matris meae. Quia de patre soror erat Abrahae, de quo propinqua ejus erat, id est, fratris filia erat, non sororis; necdum illo tempore tales nuptiae lege prohibitae: viri sorores suas conjuges acceperunt. Quod profecto quanto est antiquins, compellente necessitate, tanto postea factum est damnabilius, religione prohibente. Tulit igitur Abimelech oves et boves, servos et ancillas, et dedit Abraham; reddiditque illi Saram uxorem suam, et ait. Terra coram vobis est: ubicumque tibi placuerit, habita. Sarae autem dixit, Ecce dedi mille argenteos fratri tuo; hoc erit tibi in velamen oculorum ad omnes qui tecum sunt, et quocumque perrexeris, mementoque te esse deprehensam. Quod autem justum et fidelem virum matrimonii sui infamosissimum nundinatorem appellat Faustus Manichaeus: Abraham avaritiae ac ventris causa [Col. 0966D] duobus regibus Abimelech et Pharaoni diversis temporibus Saram conjugem, suam mentitam sororem, quia erat pulcherrima, ad concubitum asserit venditasse, non ore veridico a turpitudine separat honestatem, sed ore maledico totum vertit in crimen: hoc enim Abrahae factum lenocinio simile videtur, sed non valentibus ex illius aeternae legis lumine a peccatis recta facta discernere, quibus et constantia pertinacia videri potest, et virtus fiduciae, vitium putatur audaciae: quaecumque similiter objiciuntur, quasi non recte agentibus, a non recte cernentibus; neque enim Abraham flagitio consensit uxoris, ejusque vendidit adulterium: sed sicut illa famulam suam non libidini mariti permisit, sed officio generandi ultro intulit, nequaquam turbato ordine naturali, ubi ejus potestas erat, jubens potius obedienti, quam cedens concupiscenti, sic et ipse conjugem castam et casto corde sibi cohaerentem, de cujus animo, ubi [Col. 0967A] pudicitiae virtus habitabat, nullo modo dubitabat, tacuit uxorem, dixit sororem, ne se occiso ab alienige nis atque impiis captiva possideretur: certus de Deo suo quod nihil eam turpe ac flagitiosum perpeti sineret. Nec eum fides ac spes fefellit: namque Pharao territus monstris, multisque propter eam malis afflictus, ubi ejus uxorem divinitus didicit, illaesam cum honore restituit. Abimelech autem in somno commonitus et edoctus similiter fecit. Jam vero in hac re gesta atque in divinis libris posita fideliterque narrata, quem non delectet etiam factum propheticum perscrutari, et sacramenti ostium pia fide studioque pulsare, ut aperiat Dominus et ostendat quis tunc in illo figurabatur viro, et cujus sit uxor quae in hac peregrinatione atque inter alienigenas pollui macularique non sinitur, ut sit viro suo sine macula aut ruga. In gloria quippe Christi recte vivit Ecclesia, ut pulchritudo ejus, honor sit viro ejus: sicut Abraham propter Sarae pulchritudinem inter alienigenas honorabatur, eique ipsi, cui dicitur in [Col. 0967B] Canticis canticorum, O pulchra inter mulieres (Cant. I), ipsius pulchritudinis merito reges offerant munera. Sicut Sarae obtulit rex Abimelech, plus in ea mirans formae decus, quod amare potuit, et violare non potuit: est enim et sancta Ecclesia Domino Jesu Christo in occulto uxor. Occulte quippe atque intus in abscondito secreto spiritali anima humana inhaeret verbo Dei, ut sint duo in carne una, quod magnum conjugii sacramentum in Christo et in Ecclesia commendat Apostolus (Ephes. V). Proinde regnum terrenum saeculi hujus, cujus figuram gerebant reges, qui Saram polluere permissi non sunt, non expertum est, nec invenit Ecclesiam conjugem Christi, id est, quam fideliter illi tamquam praecipuo viro suo cohaeret subdita, nisi cum violare tentavit, et ut divino testimonio per fidem matrimonium cessit; correctumque etiam in posterioribus regibus; muneribus hanc honoravit, quam corruptioni suae subdere in prioribus non evaluit: nam quod tunc in eodem rege [Col. 0967C] prius et posterius figuratum est, hoc in isto regno prioribus et posterioribus regibus adimpletur. Cum autem dicitur de patre esse sororem Christi Ecclesiam, non de matre, non terrenae generationis, quae evacuabitur, sed gratiae coelestis, quae in aeternum manebit, cognatio commendatur, secundum quam gratiam genus mortale non erimus, accepta potestate, ut filii Dei vocemur et simus; neque enim hanc gratiam de Synagoga matre Christi secundum carnem, sed de Deo Patre accepimus. Hanc vero cognationem terrenam, quae ad mortem temporaliter generat, vocans in aliam vitam ubi nullus moritur, negare nos Christus docuit, non fateri, cum discipulis ait, Ne vobis dicatis patrem in terra; unus enim est Pater vester, qui in coelis est (Matth. XXIII). Cujus rei praebuit exemplum, quando ipse ait, Quae mihi mater? aut qui fratres? Et extendens manum super discipulos, ait, Hi sunt fratres mei (Marc. II). Et ne quisquam in hoc vocabulo terrenam cognationem cogitaret, adjunxit, Et quicumque fecerit voluntatem Patris mei, ipse mihi [Col. 0967D] frater et mater et soror est (Ibid.). Tamquam diceret: De Deo Patre hanc cognationem appello, non de Synagoga matre: ad aeternam quippe vitam nunc voco, ubi immortaliter natus sum, non ad temporalem, ut vocarem, mortalis effectus sum. Quod ergo Ecclesia cujus uxor sit, occultatur alienigenis, cujus autem soror, non tacetur, haec interim causa facile occurrit, quia occultum et difficile ad intelligendum est, quomodo amma humana verbo Dei copuletur, sive misceatur, sive quid melius et apertius dici potest, cum sit aliud Deos, ista creatura: secundum hoc enim sponsus et sponsa, vel vir et uxor, Christus et Ecclesia dicuntur. Qua vero cognatione conjuncti sunt Christus et omnes sancti, gratia scilicet divina, non consanguinitate terrena, hoc est, de patre, non de matre, et effabilius dicitur, et cautius auditur: nam et inter se omnes sancti per eamdem gratiam fratres sunt; sponsus autem in eorum societate [Col. 0968A] nullus illorum est. Proinde Christum quam excellentissimae justitiae atque sapientiae, tamen hominem, multo facilius et proclivius alienigenae crediderunt, non quidem falso, quod homo esset, sed quomodo etiam Deus esset, ignoraverunt. Hinc et Jeremias, Et homo est, inquit, et quis cognoscet eum? Et homo est, quia proditur, quod frater est; et quis cognoscet eum? quia occultatur quod sponsus est.

(Cap. XXI.---Vers. 1 seqq.) Visitavit autem Dominus Saram, sicut promiserat, et implevit quae locutus est; concepitque et peperit filium in senectute sua, tempore quo praedixerat ei Deus; vocavitque Abraham filium suum, quem genuit ei Sara, Isaac; et circumcidit eum octava die, sicut praeceperat ei Deus, cum centum esset annorum. Hac quippe aetate patris natus est Isaac. Natus est autem Abrahae, secundum promissionem Dei, de Sara filius, eumque nominavit Isaac: riserat enim et pater, quando promissus est, admirans in gaudio; riserat et mater, quando per illos tres viros iterum promissus est, dubitans in [Col. 0968B] gaudio, quamvis exprobrante angelo. Quod risus ille etiamsi gaudii fuit, tamen plenae fidei non fuit, post ab eodem angelo in fide etiam confirmatus est. Ex hoc ergo puer nomen accepit. Significatum est autem magnum sacramentum in duobus filiis Abrahae, quod unus de ancilla, quae dicebatur Agar, secundum carnem natus est Ismahel; alter est autem de Sara libera, secundum promissionem natus: uterque quidem de semine Abrahae, sed illum genuit demonstrans consuetudo naturae; illum vero dedit promissio significans gratiam. Ibi humanus usus ostenditur, hic divinum beneficium commendatur. Sed ubi significandum fuerat Dei donum, quod ingratis hominibus gratis gratia largiretur, sic oportuit filium dari quemadmodum naturae non debebatur excursus: negat enim natura jam filios tali commixtione maris et feminae, qualis esse poterat Abrahae et Sarae in illa jam aetate, etiam mulieris accedente sterilitate, quae nec tunc parere potuit, quando non aetas fecunditati, [Col. 0968C] sed aetati fecunditas defuit. Quod ergo naturae sic affectae fructus posteritatis non debebatur, significat quod natura generis humani peccato vitiata, ac per hoc jure damnata, nihil verae felicitatis in posterum merebatur. Recte igitur significat Isaac per repromissionem natus filios gratiae, cives civitatis liberae, socios pacis aeternae. Sequitur:

(Vers. 6, 7.) Dixitque Sara, Risum mihi fecit Deus, quicumque audierit conridebit mihi. Rursumque ait, Quis auditurus crederet Abraham, quod Sara lactaret ei filium, quem peperit ei jam seni? Isaac interpretatur Risus, non ad irridendi opprobrium, sed ad celebrandum gaudium pertinebat, quod nato Isaac, et eo nomine vocato Sara monstravit; ait quippe, Risum mihi fecit Dominus; quicumque enim audierit, congaudebit mihi. Sequitur:

(Vers. 8.) Crevit itaque puer, et ablactatus est, fecitque Abraham grande convivium in die ablactationis ejus. Cur Abraham nec die quo natus est filius, nec die quo circumcisus est, sed die quo ablactatus est, [Col. 0968D] epulum fecit? quod nisi ad aliquam significationem spiritalem referatur, nulla solutio quaestionis est, tunc scilicet esse debere magnum gaudium spiritalis aetatis, quando fuerit factus homo novus spiritalis, id est, non talibus qualis dicit Apostolus, Lac vobis potum dedi, non escam: nondum enim poteratis, sed nec adhuc potestis, adhuc enim estis carnales (I Cor. III). Sequitur:

(Vers. 9 seqq.) Cumque vidisset Sara filium Agar Aegyptiae ludentem cum Isaac, dixit ad Abraham, Ejice ancillam hanc et filium ejus, non enim erit haeres filius ancillae cum filio meo Isaac. Dure accepit hoc Abraham pro filio suo. Cui dixit Deus: Non tibi videatur asperum super puerum et super ancillam tuam; omnia quae dixerit tibi Sara. audi vocem ejus, quia in Isaac vocabitur tibi semel. Dupliciter itaque hoc ab Hebraeis exponitur, sive quod idola de luto fecerit, sive quod adversum Isaac, quasi majoris aetatis loco sibi et ludo primogenita vindicaret, et ideo apparet [Col. 0969A] illum ludum pugnam fuisse. Quod quidem Sara audiens, non tulit, et hoc ex ipsius approbatur sermone dicentis, Ejice ancillam hanc cum filio suo; non enim erit haeres filius ancillae cum filio meo Isaac. Quare autem contristatus sit Abraham, cum ista fuerint prophetia, quam utique magis debuit nosse ipse quam Sara? Sed intelligendum est, vel ex revelatione hoc dixisse Saram, quia prius illi fuerat revelatum, illum vero quem de hoc postea Dominus instruit paterno affectu pro filio fuisse commotum, vel ambos nescisse prius quidnam illud esset, et per Saram nescientem hac prophetia doctum esse, cum illa mota esset muliebri animo propter ancillae superbiam. Sequitur:

(Vers. 13.) Sed et filium ancillae faciam in gentem magnam, quia semen tuum est. Notandum quod et Ismahel dictus sit a Deo, semen Abrahae: sed aliter Ismahel, aliter Isaac, propter illud quod docet Apostolus, quod dictum est, In Isaac vocabitur tibi semen: id est, non filii carnis, sed filii promissionis deputabuntur in semine (Rom. IX). Sequitur:

[Col. 0969B] (Vers. 14 seqq.) Surrexit itaque Abraham mane, et tollens panem et utrem aquae imposuit scapulae ejus, tradiditque puerum, et dimisit eam. Quando Isaac natus est, tredecim annorum erat Ismahel; et post ablactationem ejus, iste cum matre expellitur, quinto ablactationis anno tempus statutum. Nos igitur post decem et octo annos, Ismahel supputamus ejectum esse cum matre, et non convenire jam adolescentem juvenem matris sedisse cervicibus. Et hoc facto dedit puerum matri, hoc est, in manu ejus eum tradidit vel commendavit, et sic dimisit e domo. Quae cum abiisset, errabat in solitudine Bersabee. Cumque consumpta esset aqua in utre, abjecit puerum subter unam arborum quae ibi erant, et abiit, seditque e regione procul, quantum potest arcus jacere: dixit enim: Non videbo morientem puerum. Et sedens contra levavit vocem, et flevit. Exaudivit autem Deus vocem pueri. Solet quaeri quo modo cum puer esset annorum octodecim, projecerit eum mater sub arbore, et ierit [Col. 0969C] longe quantum potest arcus jacere, ne videret eum morientem? Quasi enim quem portabat, projecerit, ita videtur sonare quod dicitur; maxime quia sequitur: Flevit puer. Sed intelligendum est, projectum esse non a portante, sed ut fit, ab animo tamquam moriturum; neque enim quod scriptum est: Projectus sum a facie oculorum tuorum; portabatur, qui hoc dixit, et est in quotidiano loquendi usu, cum projici dicitur aliquis ab aliquo cum quo erat, ne ab illo videatur aut cum illo maneat. Intelligendum est autem, quod Scriptura tacuit, ita discessisse matrem a filio, ut puer ignoraret quo mater abierit, et eam in silvestribus stirpibus latuisse, ne filium morientem siti deficientemque videret. Ille autem etiam illa aetate, quid mirum si matre diutius non visa, et tamquam perdita, eo loco ubi solus remansit, flevit? Quod ergo postea dicitur, Accipe puerum, non ut eum de terra velut jacentem tolleret, dictum est; sed ut ei conjungeretur, et eum manu teneret deinceps comitem sicut erat, quod plerumque faciunt simul ambulantes [Col. 0969D] cujuslibet aetatis. Nunc igitur quaerendum est cur antea voluit Sara maritum de ancilla suscipere filium, aut cur nunc cum matre jubet expelli domo, quod non zelo fecit accensa, sed mysterio prophetiae compulsa. Agar quippe, secundum quod ait Apostolus, in servitutem genuit populum carnalem; Sara vero libera populum genuit qui non est secundum carnem, sed in libertate vocatus est: qua libertate liberavit eum Christus. Hoc igitur mysterio figurabatur, priorem populum, in servitute peccatorum generatum, in domo Israel, id est, in Ecclesia, non manere in aeternum; neque esse haeredem vel consortem cultoribus Christi; nec cum filio nobili, id est, fideli populo, regnum coelestis gloriae possessurum. Cum ejiceret igitur Abraham Agar de domo, accepit panes, et utrem aquae dedit Agar, et imposuit super humeros ejus infantem, et dimisit eam. Exiens autem Agar errabat in solitudine, et cum morientem siti filium [Col. 0970A] projecisset sub arbore, apparuit ei angelus Domini, et demonstravit ei fontem aquae, et potavit filium suum. Quid ergo significat quod exiens Agar infantem in humeros suos posuit, nisi quod peccator populus et insipiens cervicem matris suae Synagogae gravavit, cum dixit: Sanguis ejus super nos, et super filios nostros (Matth. VII)? Panes autem hoc indicabant, quod vetus sacerdotium panes propositionis, sicut scriptum est, portaret secum, et veterascerent. Uter vero aquae qui defecit, Judaica purificatio significabatur defectura: sive doctrina eorum carnalis in pelle mortua clausa, id est, in carne veteris hominis praevaricationis sententia damnata, quae nec refrigerium praestat, nec satiat sitim, sed aestu tepido vomitum facit. Quod vero errat Agar in solitudine cum filio suo, significat Synagogam cum populo suo expulsam de terra sua sine sacerdotio et sacrificio in toto orbe terrae, et vitam, quae est Christus, penitus ignorare. Quod filius illius siti deperit, ostendit eumdem populum nullam habentem spiritalem purificationem. [Col. 0970B] Quod autem filium siti morientem sub arbore projecit, et sic demonstrante angelo aspicit fontem, significat quosdam ex ipso populo ad umbram ligni crucis refugium perituros. Quod exclamat puer plorans, et exaudivit eum Deus, et sic demonstrante angelo aspicit fontem, hoc pro illis dicitur qui ex Judaeis ad Christum convertuntur, ac flentes retroactos errores exaudiuntur, reseratisque oculis cordis vident fontem aquae vivae, id est, Christum Filium Dei, qui dicit: Ego sum fons aquae vivae; qui sitit veniat et bibat. Unde Ismahel exauditio interpretatur. Angelus autem iste similitudo est Eliae, per quem populus iste est crediturus, sicut per Malachiam dicitur: Ecce ego mittam vobis Eliam, qui convertat corda patrum in filios (Malach. IV). Verum quod statim vocavit angelus Domini Agar, dicens: Surge, tolle puerum, quia in gentem magnam faciam eum, hoc significabat, sive quod copiosius Judaeorum populus esset regnaturus in saeculum; sive quia coelestis [Col. 0970C] regni gloriam consecuturi essent qui ex eis credidissent in Christo. Quod autem eumdem angelum qui loquitur ad Agar, prius angelum Scriptura pronuntiat, deinde Deum Filium Dei, eum fuisse credendum est qui per legem et prophetas semper locutus est, qui propter obedientiam paternae voluntatis angelus vocatur, Deus autem secundum naturam Patris, quia vere et ipse Deus sicut et Pater est. Sequitur

(Vers. 22 seqq.) Eodem tempore dixit Abimelech et Fichol princeps exercitus ejus ad Abraham: Deus tecum est in universis quae agis. Jura ergo per Dominum ne noceas mihi, et posteris meis, stirpique meae, sed juxta misericordiam, quam feci tibi, facias mihi et terrae in qua versatus es advena. Dixitque Abraham: Ego jurabo. Et increpavit Abimelech propter puteum aquae, quem vi abstulerant servi illius. Responditque Abimelech: Nescivi quis fecerit rem hanc, sed et tu non indicasti mihi, et ego non audivi praeter hodie. Tulit itaque Abraham oves et boves, et dedit Abimelech, percusseruntque [Col. 0970D] ambo foedus. Et statuit Abraham septem agnas gregis seorsum. Cui dixit Abimelech: Quid sibi volunt septem agnae istae, quas stare fecisti seorsum? At ille, Septem, inquit, agnas has accipies de manu mea, ut sint in testimonium mihi, quoniam ego fodi puteum istum. Idcirco vocatus est locus ille Bersabee, quia ibi uterque juravit. Et inierunt foedus pro puteo juramenti. Ubi hic legitur Puteus juramenti, in Hebraeo habetur Bersabee. Duplex autem causa est cur ita appellatus sit: sive quia septem agnas Abimelech de manu Abrahae susceperit, Septem enim dicuntur Sabee; sive quod ibi juraverint, quia juramentum Sabee similiter appellatur. Quod si ante hanc causam supra hoc nomen legimus, sciamus per prolepsim dictum esse, sicut et Bethel, et Galgala, quae utique usque ad tempus, quo ita appellatae sunt, aliter vocabantur. Quo modo ergo puteum, quem foderat Abraham, nesciebat Agar, si ante est ille fossus, [Col. 0971A] quam illa expulsa: valde enim fieri potuit ut pecorum suorum causa longe a domo in qua cum suis habitabat, puteum foderet quem illa nesciret. Sequitur:

(Vers. 33, 34.) Abraham vero plantavit nemus in Bersabee, et invocavit ibi nomen Domini Dei aeterni, et fuit colonus terrae Philistinorum diebus multis. Quaeri potest, quo modo ad puteum juramenti nemus plantaverit Abraham, sive ut alia translatio dicit, Agrum, si in terra illa, quemadmodum Stephanus dicit, non acceperat in haereditatem nec passum pedis: sed ea intelligenda est haereditas, quam Deus munere suo fuerat daturus, non empta pretio. Intelligitur autem spatium circa puteum ad illud emptionis spatium pertinere, in quo fuerant agnae datae, quando Abimelech et Abraham sibi etiam juraverunt. Sequitur:

(Cap. XXII.---Vers. 1.) Tentavit Deus Abraham, et dixit ad eum: Abraham, Abraham. At ille respondit: Adsum. Quaeri solet quo modo hoc verum sit, cum dicat in Epistola sua Jacobus, quod Deus neminem [Col. 0971B] tentet: nisi quia locutioni Scripturarum solet dici tentat, pro eo, quod est, probat. Tentatio vero illa de qua Jacobus dicit, non intelligitur, nisi qua quisque peccato implicatur: unde Apostolus dicit: Ne forte tentet vos is, qui tentat (I Thess. III); nam et alibi scriptum est, Tentat vos Dominus Deus vester, ut sciat si diligatis eum (Deut. XIII). Etiam hoc genere locutionis, ut sciat, dictum est, ac si diceretur, ut scire vos faciat: quoniam vires dilectionis suae hominem latent, nisi experimento eidem innotescant. Sequitur:

(Vers. 2.) Tolle filium tuum quem diligis Isaac, et vade in terram Visionis, atque offer eum ibi in holocaustum super unum montium quem monstravero tibi. Notandum autem et ex prioribus, et ex praesenti loco, quod Isaac non sit natus ad quercum Mambre, sed in Geraris, ubi et Bersabee usque hodie oppidum est. Hujus rei Scriptura testis est quae ait: Et fuit Abraham colonus terrae Philistinorum diebus multis: et dixit illi Deus: Tolle filium tuum unigenitum, quem [Col. 0971C] diligis Isaac. Aiunt Hebraei hunc montem esse Moria, in quo postea templum conditum est in area Orne Jebusaei, sicut in Paralipomenon scriptum est: Et coeperunt aedificare templum in mense secundo, in secunda die mensis in monte Moria (II Par. III), qui idcirco illuminans interpretatur et lucens, quia ibi est Dabir, hoc est oraculum Dei, et lex et spiritus qui docet hominem veritatem, et inspirat prophetas. Quod vero ait, Offer eum in holocaustum, ut ex charitatis admonitione, et nominis recordatione tentationis pondus accumularetur, et paternus affectus torqueretur ex memoria promissionis, dum ante Deus dixit ad eum: In Isaac vocabitur tibi semen, quasi si ille occideretur, tota spes promissionum frustraretur. Numquam sane crederet Abraham, quod victimis Deus delectaretur humanis, quamvis intonante divino praecepto obediendum sit non disputandum. Verumtamen Abraham confestim filium cum fuisset immolaturus, resurrecturum credidisse [Col. 0971D] laudandus est: quia per hunc oportebat impleri promissiones Dei, quem jubebat occidi. Sequitur:

(Vers. 3 seqq.) Igitur Abraham de nocte consurgens, stravit asinum suum, ducens secum duos juvenes, et Isaac filium suum: cumque concidisset ligna in holocaustum, abiit ad locum quem praeceperat ei Deus. Die autem tertio elevatis oculis vidit locum procul, dixitque ad pueros suos: Exspectate hic cum asino, ego et puer illuc usque properantes, postquam adoraverimus, revertemur ad vos. Notandum quod de Geraris usque ad montem Moria, id est, sedem templi, iter dierum trium sit, ut consequenter illud die tertio pervenisse dicatur. Male igitur, qui Abraham putant illo tempore ad quercum Mambre habitasse, cum inde usque ad montem Moria vix unius diei iter plenum sit. Qui ideo triduani itineris mora eum immolaturus secum ducere jussus est, quatenus longitudine temporis tentationis quoque augeretur incrementum: nam per triduum iter protenditur, et per totum triduum crescentibus curis paterna viscera [Col. 0972A] cruciantur, ut omni hoc spatio tam prolixo intueretur pater filium cibum cum eo sumeret, tot noctibus puer penderet in amplexibus patris, inhaereret pectori, cubitaret in gremio, quatenus per singula momenta in paterno affectu dolor occidendi filii accumularetur. Sequitur:

(Vers. 6 seqq.) Tulit quoque ligna holocausti, et imposuit super Isaac filium suum: ipse vero portabat ignem et gladium in manibus suis. Cumque pergerent duo simul, dixit Isaac patri suo: Pater mi. At ille respondit: Quid vis, fili? Ecce, inquit, ignis et ligna, ubi est victima holocausti? Dixit Abraham: Deus providebit sibi victimam holocausti, fili mi. Pergebant ergo pariter, veneruntque ad locum quem ostenderat ei Deus, in quo aedificavit altare, et desuper ligna composuit. Si Abraham indubitanter firmo animo cogitabat mactare Domino puerum in holocaustum, quid est quod dixit pueris suis: Vos exspectate hic, ego et puer postquam adoraverimus revertemur ad vos? Vere indubitanti [Col. 0972B] animo eum credebat resurrecturum, et ideo laudandus est, et in constantia offerendi, et in fide resuscitandi. Sciebat certissime Deum falli non posse, licet puer occideretur, promissionem tamen Dei salvam permanere. Unde et Paulus apostolus per spiritum Dei didicerat, quid animi haberet Abraham intra se, dum fidem ejus laudando dicit: Fide Abraham non haesitavit (Rom. IV), cum unicum offerret in quo acceperat promissiones, cogitans quia a mortuis eum resuscitare potens est Deus. Sequitur:

(Vers. 9.) Cumque colligasset Isaac filium suum, posuit eum in altari super struem lignorum, extenditque manum, et arripuit gladium, ut immolaret filium. Non haesitavit quod sibi reddi poterat immolatus, qui dari poterat non speratus. Sequitur:

(Vers. 11, 12.) Et ecce angelus Domini de coelo clamavit, dicens: Abraham, Abraham. Qui respondit: Adsum. Et ait ei: Ne extendas manum tuam super puerum, neque facias illi quidquam; nunc cognovi quod [Col. 0972C] timeas Deum. Hoc est enim, nunc cognovi quod timeas Dominum, ac si dicat, Nunc te feci cognoscere. Sequitur:

(Vers. 13, 14.) Levavit Abraham oculos, viditque post tergum arietem inter vepres haerentem cornibus, quem assumens obtulit holocaustum pro filio suo, appellavitque nomen loci illius, Dominus videt. Unde usque hodie dicitur in monte, Dominus videbit. Hoc autem genus locutionis evidenter apparet ubi dicitur, Et vocavit Abraham nomen loci illius, Dominus videt. Vidit pro eo quod est apparuit, hoc est, videri se fecit, significans per efficientem id quod efficitur. Sequitur:

(Vers. 15 seqq.) Vocavit autem angelus Domini Abraham secundo de coelo, dicens: Per memetipsum juravi, dicit Dominus, quia fecisti rem hanc, et non pepercisti filio tuo unigenito propter me: benedicam tibi, et multiplicabo semen tuum sicut stellas coeli, et velut arenam quae est in littore maris: possidebit semen tuum portas inimicorum suorum, et benedicentur in semine [Col. 0972D] tuo omnes gentes terrae. Numquid Abraham propter angelum non pepercit filio suo, et non potius propter Deum? Ergo angeli nomine Dominus Jesus Christus significatus est, qui sine dubio Deus est, et manifeste a propheta dictus est magni consilii Angelus; aut quod Deus erat in angelo, et ex persona Dei angelus loquebatur, sicut in prophetis etiam solet: nam in consequentibus hoc magis videtur apparere, ubi legitur, Et vocavit angelus Domini Abraham iterum de coelo, dicens: Per memetipsum juravi, dicit Dominus. Saepe enim promiserat, sed numquam juraverat. Quid est autem Dei veri veracisque juratio, nisi promissi confirmatio, et infidelium quaedam increpatio? Nunc videamus quid sub hujus sacramenti lateat mysterio: iste enim Abraham quando filium suum unicum perduxit ad immolandum, habebat personam Dei Patris. Sed quid est quod eum senex suscipit? Non enim senescit Deus, sed ipsa praenuntiatio de Christo jam quodammodo senuerat quando natus est Christus: inchoata [Col. 0973A] est enim ab Adam, ubi dictum est: Erunt duo in carne una (Gen. II); sacramentum illud magnum in Christo et Ecclesia (Eph. V); et completa est sexta aetate saeculi, quae senecta significatur Abrahae, quia ipsum sacramentum Dei jam longaevum erat; et senectus Sarae in plebe Dei, hoc est, in multitudine prophetarum hoc idem significat, quia in fine temporum ex ipsa plebe sanctarum animarum natus est Christus. Sterilitas autem ejus intimat quod in hoc saeculo spe salvi facti sumus, et in Christo tamquam in Isaac omnes nati sumus, quem partum Ecclesiae in fine temporum mirabili Dei gratia, non naturali fecunditate prophetavit. Jam deinde sequentis historiae sacramentum quid imaginarie portendebat, inspiciendum est. Quis ergo in Abraham, ut praedictum est, per illam immolationem figurabatur, nisi Pater excelsus? Quis in Isaac, nisi Christus? Nam sicuti Abraham unicum et dilectum filium Deo victimam obtulit, ita Deus Pater unicum Filium suum pro nobis omnibus tradidit; et sicut Isaac ipse sibi ligna [Col. 0973B] portabat, quibus erat imponendus, ita et Christus gestabat in humeris lignum crucis, in quo erat crucifigendus. Duo autem servi illi dimissi, et non perducti ad locum sacrificii, Judaeos figurabant, qui cum serviliter viverent, et carnaliter saperent, non intelligebant humilitatem Christi, non intelligebant passionem Christi, ideo non pervenerunt ad locum sacrificii. Cur autem duo servi, nisi quia ipse in duas partes dividendus erat? quod factum est Salomone peccante, quando divisus est idem populus loco regni, non errore impietatis, quibus etiam saepe per prophetam dicitur: Adversatrix Israel et praevaricatrix Juda (Jerem. III). Asinus autem ille insensata est stultitia Judaeorum: ista insensata stultitia portabat omnia sacramenta, et quod ferebat nesciebat. Jam quod dictum est eis, Exspectate hic cum asino, postquam adoraverimus revertemur ad vos; Apostolum audi dicentem: Caecitas, inquit, ex parte facta est in Israel (Rom. XI). Quid caecitas est? Exspectate hic cum [Col. 0973C] asino, ut plenitudo gentium intraret, inquit, hoc est, postquam adoraverimus, ubi sacrificium crucis Dominicae impletum per gentes fuerit praedicatum, hoc est, ut plenitudo gentium intraret. Quid est, revertemur ad vos? Et sic omnis Israel salvus fieret. Triduum autem illud, quo venerunt ad locum immolationis, tres mundi aetates significat; una ante legem, alia sub lege, tertia sub gratia. Ante legem ab Abraham usque ad Mosen; sub lege, a Mose usque ad Joannem: inde jam a Domino et quidquid restat, tertius dies est gratiae, in qua tertia aetate, quasi post triduum sacramentum sacrificii Christi completum est. Deinde Isaac ligatis pedibus altari superponitur, et Dominus in ligno suspensus cruci affigitur. Sed illud quod figuratum est in Isaac, translatum est ad arietem. Cur hoc, nisi quia Christus ovis? ipse enim filius, ipse agnus: filius, quia natus; aries, quia immolatus. Sed quid est quod in vepribus haerebat aries ille? Crux cornua habet, sic enim duo ligna compinguntur in se, cum speciem crucis reddunt. Unde [Col. 0973D] scriptum est de eo: Cornua in manibus ejus sunt (Habac. III). Cornibus ergo haerens aries, Christum significat - crucifixum. Vepres autem spinae sunt. Spinae iniquos et peccatores significant, qui suspenderunt Dominum in cruce. Inter spinas itaque peccatorum Judaeorum suspensus est Dominus, sicut per Jeremiam idem dicit: Spinis peccatorum suorum circumdedit me populus hic. Alii hunc arietem cornibus in vepribus obligatum, eumdem senserunt Christum, antequam immolaretur, spinis a Judaeis coronatum. Peracto igitur sacrificio, dicitur ad Abraham: In semine tuo benedicentur omnes gentes: quando enim hoc factum est, nisi quando dicit ille aries: Foderunt manus meas et pedes meos, dinumeraverunt omnia ossa mea (Ps. XXI)? hoc enim quando factum est in psalmis sacrificium, tunc in ipso psalmo dictum est: Commemorabuntur et convertentur ad Dominum universi fines terrae, et adorabunt in conspectu ejus omnes [Col. 0974A] patriae gentium, quando Domini est regnum, etc. Immolato igitur Abraham ariete pro Isaac filio suo, vocavit nomen loci illius, Dominus videt, pro eo quod est Dominus videri se fecit, utique per incarnationem. Sequitur:

(Vers. 20 seqq.) His ita gestis, nuntiatum est Abraham quod Melcha quoque genuisset filios Nachor fratri suo, Hus primogenitum, et Buz fratrem ejus, Camuel quoque patrem Syrorum, et Chesdet, et Azau, Faldas quoque et Gethlafach, et Batuel, de quo nata est Rebecca. Istos octo genuit Melcha Nachor fratri Abraham. De Melcha uxore Nachor, filia Aran, natus est Hus, de cujus stirpe Job descendit, sicut scriptum est in exordio voluminis hujus: Vir fuit in terra Hus nomine Job (Job. I). Male igitur quidam aestimant Job de genere esse Esau: siquidem illud quod in fine libri ipsius habetur, eo quod de Syro sermone translatus est, et quartus sit ab Esau, et reliqua quae ibi continentur, in Hebraeis voluminibus non habentur. Secundus natus est de Melcha Buz, ex cujus genere [Col. 0974B] fuit Balaam ille divinus, ut Hebraei tradunt, qui in libro Job dicitur Eliu, primum vir sanctus, et propheta Dei, postea per inobedientiam et desiderium munerum, dum Israel maledicere cupit, divino vocabulo privatur. Dicitur in eodem libro: Et iratus Eliu filius Barachiel Buzith (Id., XXXI): de hujus videlicet Buz radice descendit. Camuel vero pater est Damasci: ipsa enim Aaron vocatur, quae hic pro Syria scripta est, et ipso nomine legitur in Isaia. Non utique illi qui nuntiaverunt, nuntiare patrem Syrorum potuerunt: ex origine quippe illius Syri, Syrorum genus, longe postea propagatum est; sed dictum est a persona scribentis, qui post omnia illa tempora haec scribendo narravit. Caseth quoque quartus, a quo Casdaim, id est, Chaldaei postea vocati sunt. Sequitur:

(Cap. XXIII.---Vers. 1, 2.) Vixit autem Sara centum viginti septem annis, et mortua est in civitate Arbe, quae est Ebron in terra Chanaan. Arbe in lingua [Col. 0974C] Hebraea quatuor significat, quia ibi Abraham, Isaac et Jacob conditi sunt, et ipse princeps humani generis Adam, ut in Jesu Nave libro apertius demonstratum est. Sequitur:

(Vers. 3 seqq.) Venitque Abraham, ut plangeret et fleret eam. Cumque surrexisset ab officio funeris, locutus est ad filios Heth dicens: Advena sum et peregrinus apud vos, date mihi jus sepulcri vobiscum, ut sepeliam mortuum meum. Responderuntque filii Heth: Audi nos, domine, princeps Dei es apud nos; in electis sepulcris nostris sepeli mortuum tuum, nullusque te prohibere poterit, quin in monumento ejus sepelias mortuum tuum. Surrexitque Abraham, et adoravit populum terrae filios videlicet Heth (Deut. VI). Quaeritur quo modo scriptum sit, Dominum Deum tuum adorabis, et illi soli servies, cum Abraham quemdam populum gentium sic honoraverit, ut etiam adoraret. Sed animadvertendum est in eodem praecepto non dictum, Dominum Deum tuum solum adorabis, sicut dictum est, Illi soli servies. Nec moveat quod in alio loco in [Col. 0974D] quadam scriptura prohibet angelus homines adorare se et admonet ut Dominus potius adoretur: talis enim apparuerat angelus, ut pro Deo posset adorari, et ideo fuerat corrigendus adorator. Tunc emit agrum Abraham in quo sepelivit uxorem suam Saram. Tunc ergo secundum narrationem Stephani in terra illa est collocatus, quando coepit ibi esse possessor, post mortem scilicet patris sui Thare, qui colligitur biennio ante Saram fuisse defunctus. Sed quid sibi vult, quod Sara in sepulcro duplici sepelitur, nisi quia anima quae saeculo moritur ut Deo vivat, gemina vitae requie suscipitur, id est, actione boni operis, et contemplatione divinitatis?

(Cap. XXIV.---Vers. 1 seqq.) Erat autem Abraham senex dierumque multorum, et Dominus in cunctis benedixerat ei. Dixitque ad servum suum seniorem domus suae, qui praeerat omnibus quae habebat: Pone manum tuam sub femur meum, ut adjurem te per Dominum [Col. 0975A] Deum coeli et terrae, ut non accipias uxorem filio meo de filiabus Chananaeorum inter quos habito, sed ad terram et cognationem meam proficiscaris. Tradunt Hebraei quod in sanctificatione Abrahae, hoc est, in ejus circumcisione juraverit servus ejus: nos autem dicimus jurasse eum in semine Abrahae, hoc est in Christo, qui ex illo nasciturus erat, juxta Evangelistam Matthaeum loquentem, Liber generationis Jesu Christi filii David, filii Abraham (Matth. II). Sequitur:

(Vers. 12 seqq.) Domine Deus domini mei Abraham, occurre mihi, obsecro, hodie, et fac misericordiam cum domino meo Abraham. Ecce ego sto super fontem aquae, et filiae habitatorum hujus civitatis egredientur ad hauriendam aquam. Igitur puella cui dixero, Inclina hydriam tuam ut bibam, et illa responderit, Bibe, quin et camelis tuis dabo potum, ipsa est quam praeparasti servo tuo Isaac. Aliud est enim mirum aliquid petere, quod ipso miraculo signum sit, non augurium: aliud, ea observare, quae ita fiunt ut mira non sint, sed a conjectoribus superstitiosa vanitate interpretantur. [Col. 0975B] Sed hoc ipsum etiam, quod mirum aliquid postulatur, quo significetur quod quisque vult nosse, utrum audiendum sit, non parva quaestio est: eo enim pertinet quod dicuntur qui hoc non recte faciunt, tentare Dominum: nam ipse Dominus cum a diabolo tentaretur, testimonium de Scripturis adhibuit, Non tentabis Dominum Deum tuum (Matth. IV); suggerebatur enim tamquam homini, ut signo aliquo exploraret ipse quantus esset, id est, quam multum apud Deum posset, quod vitiose fit, cum fit. Ab hoc autem discernitur quod Gedeon fecit, pugnae imminente periculo. Consolatio quippe illa magis quam tentatio fuit. Sequitur:

(Vers. 40, 41.) Dominus, ait, in cujus conspectu ambulo, mittet angelum suum tecum, et diriget viam tuam, accipiesque uxorem filio meo de cognatione mea, et de domo patris mei. Innocens eris a maledictione mea, cum veneris ad propinquos meos, et non dederint tibi. Quo modo illa conjuratio maledictum possit intelligi, nisi maledictus esset, si contra ejus conjurationem [Col. 0975C] fecisset. Sequitur:

(Vers. 50.) Responderunt Laban et Bathuel: a Domino egressus est sermo, non possumus extra placitum ejus aliud quidquam loqui tecum. En Rebecca coram te est; tolle eam et proficiscere, et sit uxor filii domini tui, sicut locutus est Dominus. Quaeritur quando locutus est Dominus nisi quia vel prophetam esse Abraham noverant, et prophetice a Domino dictum quod per illum dictum fuerat agnoscebant; aut signum illud quod sibi datum servus ejus narravit, locutionem Domini appellaverunt. Sequitur:

(Vers. 59.) Dimiserunt ergo eam et nutricem illius, servumque Abraham et comites ejus. Decens quippe erat ut ad nuptias absque parentibus virgo proficiscens, nutricis auxilio frueretur. Sequitur:

(Vers. 60.) Soror nostra es, crescas in mille millia, et possideat semen tuum portas inimicorum suorum. Non prophetae fuerunt, aut vanitate tam magna optaverunt, sed eos quae promiserat Deus Abrahae latere non potuit. Quid est quod Abraham puerum jubet [Col. 0975D] sub femore suo manum ponere, et per coeli Dominum jurare, nisi quod illius caro per illud membrum descensura erat, qui et Abrahae filius ex humanitate, et Dominus ex divinitate. Sic utique puero dicitur: Pone manum tuam sub femore meo, et jura per Deum coeli. Ac si aperte diceretur: Tange filium meum, et jura per Dominum meum. Unde nec super femur, sed sub femore manum ponere jubetur, quia ex illo femore descensurus erat, qui homo quidem, sed super omnes homines veniret: unde dignum non fuit ut manum super femur poneret, quia nulla caro super illam carnem est, quam in redemptionem nostram sibi Patris unigenitus univit. Quid est quod Isaac dilecto filio uxor de filiabus Chananaeorum duci prohibetur, nisi quod ille de quo scriptum est, Hic est Filius meus dilectus, in quo mihi complacui (Matth. III), [Col. 0976A] nullae reprobae animae conjunguntur. De cognatione autem uxorem filio deducere servus praecipitur, quia sola sancta electorum Ecclesia unigenito Filio copulanda erat, quam ipse unigenitus ex praedestinatione jam et praescientia extraneam non habebat. Quis vero est puer, qui ad deducendam uxorem mittitur, nisi prophetarum ordo atque apostolorum, omniumque doctorum, qui dum verbum praedicationis bonis mentibus faciunt, ad unamquamque animam unigenito Filio conjungendam quasi provisores fiunt. Qui pergens de bonis omnibus Domini sui detulit, quia in his quae de Domino loquuntur, in semetipsis virtutum divitias ostendunt: ut tanto citius ad sequendum Deum pertrahant, quanto auditoribus suis in semetipsis monstrant quae narrant. Atque isdem puer juxta fontem stetit, atque ex praefixa sententia, quae puella eligenda esset, proposuit, quia praedicatores sancti sacri eloquii fluenta considerant, atque ex ipsis colligunt quae vel quibus praedicationis suae verba committant, et ex quibus auditoribus fiduciam certitudinis assumant. Potum vero petiit, quia praedicator [Col. 0976B] omnis animam sui auditoris sitit. Sed Rebecca potum praebuit, quia sancta electorum Ecclesia praedicatorum suorum desiderio ex virtutis suae fide satisfecit: quia enim Deum quem audivit confessa est, praedicatori suo aquam refectionis obtulit ejusque animum refrigeravit. Et notandum quod hydriam ab humeris in ulnas posuit, quia illa est placita confessio, quae a bono opere procedit; vel certe aquam praebuit, quia in hoc quod credidit, vacua non remansit: nam mox praedicare studuit quod audivit, et docendo multos ex se praedicatores protulit. Aqua quippe in hydria est scientia praedicationis in mensura, quia sancta Ecclesia studet non plus sapere quam oportet sapere, sed sapere ad sobrietatem (Rom. III); et hydriae aqua in ulna, est doctrina praedicationis in opere: quae non solum ejus comitibus, sed potum etiam camelis praebuit, quia verbum vitae non solum prudentibus, sed etiam stultis praedicat, juxta Pauli vocem dicentis: Sapientibus et insipientibus debitor sum (Rom. I). Vel certe aqua etiam jumentis datur, [Col. 0976C] quando quo modo cura carnis sit habenda disponitur, ut ex voluptate impendi non debeat, et tamen in necessitatibus non negetur, sicut scriptum est, Carnis curam ne feceritis in desideriis (Rom. XIII); qui enim hanc in desideriis fieri prohibet, proculdubio in necessitate concedit, juxta hoc quod rursum dicitur: Nemo carnem suam odio habet, sed nutrit et fovet eam (Eph. V). Puer autem Rebeccae inaures et armillas dedit, quia praedicator quisque et auditum sanctae Ecclesiae per obedientiam, et manus per bona operationis meritum exornat. Sed inaures duorum siclorum sunt, armillae autem siclorum decem, quia prima virtus obedientiae in charitate est: quae videlicet charitas in duobus praeceptis distinguitur, ut Deus et proximus diligantur. Et recta operatio ex decalogi completione perficitur, ut cum bona agi coeperint, mala jam nulla perpetrentur. Rebecca autem esse in domo patris sui locum spatiosum ad manendum perhibuit, quia a priori jam populo naturae legem sancta Ecclesia se scisse monstravit, et praedicationis [Col. 0976D] verba in amplo charitatis gremio suscepit: doctori enim spatiosus ad manendum locus est, in auditorum corde latitudo veritatis. Unde et quibusdam dicitur: Capite nos, neminem laesimus, neminem corrupimus (II Cor. VII); non angustiamini in nobis, angustiamini autem in visceribus vestris (II Cor. VI). Ac si aperte eis diceretur, Ad suscipiendam doctrinam spatiosum locum mentis facite, sed ad cogitanda carnalia angusti remanete. Quod palearum ac feni plurimum habere indicavit, significat quia sancta Ecclesia verba vitae audiens, terrena stipendia praedicatoribus reddidit, quae Paulus quasi pro nihilo accipere se dixit: Si nos, inquit, spiritalia vobis seminavimus, magnum est si a vobis carnalia metamus (I Cor. IX). Frater autem Rebeccae erat Laban, qui concitus egressus, inaures et armillas sororis aspiciens, [Col. 0977A] intus puerum vocavit; quia sunt carnales quique fidelibus conjuncti, qui dum spiritalium dona conspiciunt in admiratione positi, etsi non usque ad opera, tamen in animam usque ad suscipiendam fidem verbum praedicationis admittunt: quia enim bonos saepe miraculis fulgere considerant, ea quae de aeternitate audiunt non recusant, quamvis sanctam electorum Ecclesiam moribus non sequentes in carnali operatione remaneant. Qui Laban paleas, fenum, aquam, panem obtulit, sed puer nisi causam prius conjugii obtineret, accepturum se esse recusavit, quia sunt plerique qui doctores suos ex temporalibus stipendiis continere parati sunt, sed praedicatores sancti recipere nolunt temporalia, nisi prius obtineant aeterna; si enim in animalibus fructum non inveniunt, sumere stipendia corporibus contemnunt; nec pedes aqua lavant, quia laborem sui desiderii nulla consolatione relevant. Mox ut causam conjugii domini sui puer obtinuit, vasa aurea atque argentea ac vestes protulit, quas Rebeccae dedit, quia doctores [Col. 0977B] sanctae Ecclesiae tot ornamenta praebent quotvirtutum dona docuerint: quae enim prius inaures atque armillas acceperat, jam nunc vasa aurea et argentea ac vestes accepit: quia sancta Ecclesia, quae ante per fidem operationem et obedientiam percepit, excrescens postmodum etiam ad spiritalia dona convalescit, ut prophetiae spiritu repleta et virtutum gratia, ampliatis jam muneribus crescat. Puer vero matri ejus ac fratribus dona obtulit, quia gentilitas, ex quo Ecclesia ad fidem venit, post conversionem ejus in gloria temporali convaluit, sicut et nunc cernimus, quia ubique Christiani afflictionem sentiunt, et gentiles quique in terrena virtute gloriantur. Sed et fratres ejus dona percipiunt, quia ii qui eam fidem verbo tenus tenent, sed tamen professionem suam moribus non sequentes carnaliter vivunt, benigne a fidelibus honorari solent pro eo quod esse fideles videntur. Mater ergo et fratres dona percipiunt, a sorte tamen haereditatis alieni, quia sive infideles, sive carnales, [Col. 0977C] qui intra fidei professionem tenentur, ad haereditatis aeternae sortem non veniunt, sed tamen supernae largitatis gloriam temporaliter consequuntur. Rebecca autem cum puellis suis significat quia sancta Ecclesia habet secum minoris meriti animas sodales suas: nam etsi in quibusdam per sensum mentis in toto contemplationem non habet, tales animae quasi puellae Rebeccae sunt, quam sequuntur moribus; sed tamen ad contemplationem istarum animae ascendunt, et ex eisdem puer quasdam habuit in comitatu, quia cum sanctis prophetis fuerunt quidam qui bene viverent, et prophetiae spiritum non haberent; et cum beatis apostolis atque doctoribus fuere plerique qui vitam moribus tenerent, sed praedicatoris verba non promerent. Festinus autem puer ad domum redit, quia praedicatores sancti cum praedicando vitam audientium obtinent, illi mox gratias reddunt, de cujus hoc munere perceperunt: sibi in ea operatione nihil tribuunt, sed auctori.

(Vers. 62.) Eo autem tempore Isaac deambulabat per [Col. 0977D] viam quae ducit ad puteum, cujus nomen est Viventis et Videntis. Quis est vivens et videns, nisi omnipotens Deus, de quo scriptum est: Vivo ego in aeternum, dicit Dominus. De quo rursum dicitur: Omnia nuda et aperta sunt oculis ejus. Puteus vero Viventis et Videntis est haec sacrae Scripturae profunditas, quam nobis ad irrigationem mentis praebuit omnipotens Deus. Quae est via quae ducit ad puteum Viventis et Videntis, nisi humilitas passionis Unigeniti, per quam nobis apertum est hoc quod prius latenter Scripturae sacrae fluenta loquebantur: nisi enim unigenitus Dei Filius incarnatus, tentatus, apprehensus, colaphis caesus, sputis illusus, crucifixus ac mortuus fuisset, nobis hujus putei, id est, Scripturae sacrae profunditas non pateret. Quid ergo fidelibus humilitas passionis ejus facta est, nisi clavis apertionis, per quam mysteriorum Dei puteum invenimus, ut aquam scientiae de profundo biberemus? Incarnationem [Col. 0978A] quippe, passionem, mortem, resurrectionem atque ascensionem illius, sacri eloquii paginae testantur. Quae quia facta cognovimus, jam nunc intelligimus audita. Haec autem legi poterant, sed quia necdum evenerant, intelligi non valebant. Unde et per Joannem dicitur: Vicit leo de tribu Juda, radix David, aperire librum, et solvere signacula ejus (Apoc. V). Ipse enim librum aperuit, et signacula ejus solvit, qui nascendo, moriendo, resurgendo, atque ad coelos ascendendo, Scripturae sacrae nobis arcana patefecit. Et notandum quod non dicitur, Ambulabat per viam quae ducit ad puteum, sed, deambulabat: deambulat quippe qui viam per quam ambulat eundo et redeundo conculcat. In humilitate passionis Dominus deambulavit, quando a Judaeis verborum contumelias, modo contra se falsum testimonium, modo alapas, modo sputa, modo spineam coronam, modo crucem tolerando sustinuit. Deambulasse igitur in humilitate passionis est tot adversitates et probra diversis modis iterando pertulisse. Qui Isaac, veniente [Col. 0978B] Rebecca, in terra australi habitabat, quia unigenitus Dominus ac Redemptor noster, veniente ad se Ecclesia in illorum mentibus mansit, quos ex Judaea editos non torporis frigus, sed fervor charitatis tenuit. Ex illo quippe populo Anna prophetissa, ex illo Simeon exstitit, qui in ulnas Dominum accepit (Matth. XIII). Egressus autem fuerat ad meditandum in agro, quia ager mundus accipitur, ipse Dominus per se exponit, dicens: Ager autem est mundus. Qui in hoc egressus est, eo quod visibilis apparere dignatus est, sicut scriptum est: Existi in salutem populi tui, ut salvos facias Christos tuos Solent exercendi juvenes in armorum usu meditari. Isaac ergo ad meditandum in agro exiit, quia Redemptor noster se sequentibus formam humilitatis praebens, per exercitium longanimitatis suae passionis in se et patientiae exempla monstravit. Meditatio armorum est frequentatio passionum: qui enim verbera manuum, lanceam, crucem pertulit, passionem suam usque ad [Col. 0978C] mortem in se frequentare pertulit. Passiones vero arma dicimus, quia per ipsas ab adversario occulto liberamur. Qui ad meditandum in agro inclinata jam die exiit, quia passionum exercita juxta finem mundi suscepit, sicut per Psalmistam de crucifixionis suae passione loquitur, dicens: Elevatio manuum mearum sacrificium vespertinum (Ps. CXL). Quid est autem quod Rebecca ad Isaac dorso cameli deducitur, nisi quod per Rebeccam, sicut praefati sumus, Ecclesia, et per camelum cui praesidet, tortis moribus atque inhonestis idolorum cultibus gentilium populus designatur? qui enim ex semetipsis sibi invenerunt deos quos colerent, quasi a semetipsis eis in dorso onus excreverat quod portarent. Rebecca ergo ad Isaac veniens, dorso cameli deducitur, quia ad Christum ex gentilitate Ecclesia properans, intortis vitiosisque vitae veteris conversationibus invenitur. Quae, ut Isaac vidit, de camelo descendit, quia sancta Ecclesia, quanto Redemptorem suum subtilius agnoscit, tanto carnalis vitae studia humilius deserit, atque in semetipsa [Col. 0978D] fortitudini vitiosae contradicit. Isaac ergo viso descendit, quia Domino cognito vitia sua gentilitas deseruit, et ab elationis celsitudine ima humilitatis petiit. Quid est autem quod Isaac in camelo sedens Rebecca conspexit, nisi quod Redemptorem suum Ecclesia ex gentibus veniens, dum adhuc vitiis esset innixa, et necdum spiritalibus, sed animalibus motibus inhaereret, agnovit? Nec movere debet quod puer quoque cum camelis venerat, in quibus divitias domini sui ferebat, quia ipsi quoque praedicatores sancti, quamvis jam ad superiora intelligenda atque praeferenda intellectu et vita emicent, adhuc tamen in semetipsis contractionem carnis sentiunt: nam vident aliam legem in membris suis, repugnantem legi mentis suae, se seducentem in lege peccati (Rom. VII); et divitias in camelis portant, quia ne magnitudo revelationum extollat eos, datur stimulus carnis suae. Habent enim thesaurum istum in vasis fictilibus, ut [Col. 0979A] sublimitas sit virtutis Dei, et non ex ipsis: qui enim per carnem coelestia loquuntur, et tamen adhuc in carne contradictionem de vitio sentiunt, quid aliud quam super tortuosa camelorum dorsa insident? Rebecca vero Isaac viso quis ille homo sit, requisito puero cognoscit, quia quotidie sancta Ecclesia adhuc per prophetarum atque apostolorum dicta, quid de Redemptore suo credere debeat intelligit; quae sese mox pallio operuit, quia quanto subtilius Salvatoris sui mysteria penetrat, tanto altius de anteacta vita confunditur, et quia perverse egerit, verecundatur; pallio se operire curavit, quia viso Domino, infirmitatis suae actiones erubuit, et illa quae prius in camelo libere gestabatur, descendens postmodum verecundia tegitur. Unde eidem Ecclesiae a priore electione conversae per apostolicam vocem, quasi Rebeccae de camelo descendenti, sibique pallium superducenti dicitur: Quem enim fructum habuistis tunc in illis, in quibus nunc erubescitis (Rom. VI)? Quam Isaac in tabernaculum suae [Col. 0979B] matris introduxit, atque uxorem accepit, quia loco Synagogae Dominus, ex qua per carnem natus, sanctam Ecclesiam diligit, eamque sibi in amore et contemplatione conjunxit: ut quae prius proxima ex cognatione, id est, cognata ex praedestinatione fuerat, postmodum jam conjuncta in amore continuo uxor fuit. Quam in tantum dilexit, ut dolorem qui ex morte matris accesserat temperaret, quia ex lucro sanctae Ecclesiae Redemptor noster eam quae ex perditione Synagogae accedere potuit, tristitiam detersit; dum enim Rebecca conjungitur, dolor de morte matris amputatur, quia dum sancta Ecclesia ex gentilitate veniens usque ad thorum contemplationis perducitur, Judaea pro nihilo habetur. Qui si interpretari ipsa eorum nomina curabimus, Isaac Risus, Rebecca autem Patientia dicitur; risus vero ex laetitia est, patientia autem de tribulatione. Et quamvis sancta Ecclesia jam in coelestis sit gaudii contemplatione suspensa, habet tamen adhuc quod triste de [Col. 0979C] mortalis carnis pondere toleret. Isaac vero et Rebecca jungitur, id est, risus et patientia permiscetur, quia fit in sancta Ecclesia hoc quod scriptum est, Spe gaudentes, in tribulatione patientes (Ibid., XII): ut hanc et prospera de contemplatione laetificent, et adhuc adversa de tribulatione perturbent. Sequitur:

(Cap. XXV.---Vers. 1.) Abraham vero aliam duxit uxorem, nomine Cethuram. Quaestio hic esset, si peccatum esset, maxime in antiquis dantibus operam propagandae proli. Neque incontinentia suspicanda est tanti viri, in illa praesertim jam aetate. Cur autem de hac filios fecerit, qui cum miraculo de Sara jam fecerat, supra dictum est: quid si enim et hoc provisum est in ipso patre multarum gentium, post obitum conjugis iterum conjugari, ut demonstraretur non esse peccatum? Verumtamen hoc factum Abrahae, quod post mortem Sarae de Cethura filios procreavit, non sic accipiendum est quasi humana consuetudine et cogitatione tantummodo substituendae numerosioris prioris prolis hoc factum sit: sic enim [Col. 0979D] possent accipere homines etiam quod de Agar factum est, nisi Apostolus admoneret (Gal. IV), illa fuisse facta prophetice in utriusque personis mulierum, earumque filios duo testamenta ad futurorum praenuntiationem allegorica significatione figurare. Unde in ipso quoque Abrahae facto aliquid tale quaerendum est, etsi non facile occurrat. Ergo interim munera quae acceperunt filii concubinarum, videntur mihi significare quaedam Dei dona, vel in sacramentis vel in quibusque signis, etiam carnali populo Judaeorum et haereticis data, velut filiis concubinarum, cum haereditatis munus, quod est charitas et vita aeterna, non nisi ad Isaac pertineat, hoc est, ad filios promissionis.

(Vers. 7.) Fuerunt autem dies Abrahae centum septuaginta quinque anni, et deficiens mortuus est in senectute bona. Annorum ergo septuaginta quinque Isaac filium suum dereliquit, quem centenarius genuit. [Col. 0980A] Jam ex hoc per posteros Abrahae, id est, Isaac et Jacob, civitatis Dei quo procurrant tempora videamus.

(Vers. 12.) Hae sunt generationes Ismahel filii Abraham, quem peperit ei Agar Aegyptia famula Sarae, et haec nomina filiorum ejus in vocabulis et generationibus suis. Non enim satis elucet cur additum sit, Secundum nomina generationum eorum, cum hi soli nominentur quos ille genuit, non etiam qui ab ipsis geniti sunt: nisi forte quia nationes ex illis propagatae eorum nominibus sunt appellatae, hoc significatum sit, cum dictum est, Secundum nomina generationum eorum: quamvis hoc modo illae nationes secundum nomina istorum, non ista nomina secundum illas nationes, quia illae posterius exstiterunt. Unde notanda locutio est, quia et postea de illis dicitur, Duodecim principes secundum gentes eorum, tamquam dixisset, secundum quae nomina gentes eorum appellatae sunt. Sequitur:

(Vers. 16 seqq.) Duodecim principes tribuum suarum. [Col. 0980B] Et facti sunt anni vitae Ismahel centum triginta septem, deficiensque mortuus est, et appositus ad populum suum. Habitavit autem ab Evila usque Sur, quae respicit Aegyptum introeuntibus Assyriis: coram cunctis fratribus suis obiit. Evila est regio quam circuit fluvius Phison, exiens de Paradiso; dicta autem Evila a quodam nepote Noe. Est et alia Evila solitudo contra faciem Aegypti. Sur quoque solitudo est inter Cades et Barath, extendens desertum usque ad mare Rubrum et Aegypti confinia. Duodecim filii nati sunt Ismahel, e quibus primogenitus fuit Nabajoth, a quo omnis regio ab Euphrate usque ad mare Rubrum, Nabathea usque hodie dicitur, quae pars Arabiae est: nam et familiae eorum oppidaque ac castella munita, et tribus horum appellatione celebrantur. Quod autem in extremo hujus rei capitulo scriptum est, Coram omnibus fratribus suis occubuit, id est, in manibus omnium filiorum suorum mortuus est, superstitibus liberis, et nullo prius morte praerepto. [Col. 0980C] Fratres autem pro filiis appellari, Jacob quoque ad Laban demonstrat, dicens, Quod est peccatum meum, quia persecutus es post me, et quia scrutatus es omnia vasa mea? quid invenisti de universis domus tuae? Ponatur coram fratribus meis, et fratribus tuis, et dijudicent inter nos (Gen. XXXI): nec enim possumus credere, ut Scriptura commemorat quod Jacob, exceptis liberis, secum fratres alios habuerit. Sequitur:

(Vers. 21 seqq.) Deprecatusque est Dominum pro uxore sua, eo quod esset sterilis. Qui exaudivit eum, et dedit conceptum Rebeccae. Sed collidebantur in utero ejus parvuli. Quae ait, Si sic mihi futurum erat, quid necesse fuit concipere? Perrexitque ut consuleret Dominum. Quaeritur quo ierit: non enim erant tunc prophetae aut sacerdotes, secundum ordinem tabernaculi vel templi Domini. Quo ergo ierit, merito monet, nisi forte ad locum ubi aram construxerat Abraham. Sed illic quomodo responsa dentur, omnino tacet Scriptura: utrum per aliquem sacerdotem, quod incredibile est, si erat, non tuisse nominatum; [Col. 0980D] an erant aliqui tales, etiam illo tempore, homines Dei, in quibus posset Deus interrogari. Quidquid horum est, et si quid aliud quod me forte commemorare praeterierit, mentiri tamen Scriptura non potest, quae dixit Rebeccam isse ad interrogandum Deum, eique respondisse: Duae gentes in utero tuo sunt, et duo populi ex ventre tuo dividentur, populusque populum superabit, et major serviet minori. Spiritali intelligentia carnales in populo Dei significantur per majorem filium, et spiritales per minorem: quia, sicut dicit Apostolus, Non prius quod spiritale est. sed quod animale, postea vero quod spiritale (I Cor. XV). Sic solet et hic intelligi hoc quod dictum est, ut in Esau figuratus sit major populus Dei, hoc est, Israeliticus secundum carnem per Jacob autem figuratus sit ipse Jacob, secundum spiritalem progeniem. Sed et historica proprietate hoc responsum invenitur esse completum, ubi populus Israel, hoc est Jacob minor filius [Col. 0981A] superavit Idumaeos hoc est, gentem quam propagavit Esau; eosque fecerunt tributarios per David, quamdiu fuerunt usque ad regem, sub quo Idumaei rebellaverunt, et jugum Israelitarum Idumaei a cervice sua deposuerunt, secundum prophetiam ipsius Isaac, quando minorem pro majore benedixit: hoc enim dixit eidem majori, cum et ipsum postea benediceret. Ego puto quod et de singulis nobis hoc dici potest, quia duae gentes et duo populi intra nos sunt: nam et virtutum populus, et vitiorum nihilominus intra nos est. De corde enim nostro procedunt cogitationes malae, adulteria, furta, falsa testimonia, doli, contentiones, haereses, invidiae, comessationes (Matt. XV; Marc. VII; Gal. V), et his similia. Vides quantus malorum populus intra nos est Si vero mereamur illam vocem dicere sanctorum, A timore tuo, Domine, concepimus et peperimus; spiritum salutis tuae fecimus super terram (Isa. XXVI), tunc et alius intra nos populus invenitur, in spiritu generatus; fructus enim spiritus est charitas, gaudium, pax, longanimitas, patientia, [Col. 0981B] bonitas, mansuetudo, continentia, castitas (Gal. V), et his similia. Vides alium populum, qui et ipse intra nos est; sed hic minor est, ille major: semper enim plures sunt mali quam boni, et vitia numerosiora virtutibus. Sed si tales simus qualis Rebecca, et mereamur de Isaac, id est, de verbo Dei habere conceptum, etiam in nobis populus populum superabit, et major serviet minori: serviet enim caro spiritui, et vitia virtutibus cedent. Sequitur:

(Vers. 24 seqq.) Jamque tempus pariendi venerat, et ecce gemini in utero reperti sunt. Hic sermo, id est, temporis completio, numquam nisi de sanctis mulieribus scribitur, sicut de hac Rebecca et Elisabeth matre Joannis, et Maria matre Domini nostri Jesu Christi; unde eximium aliquid et praeter caeteros homines hujuscemodi partu ostenditur, et impletio dierum ortum perfectae sobolis indicat. Qui primus egressus est, rufus erat et totus in morem pellis hispidus, vocatumque est nomen ejus Esau. Protinus alter egrediens, [Col. 0981C] plantam fratris tenebat manu, et idcirco appellatus est Jacob. Non ob aliud ante adventum Domini scripta sunt omnia quae in Scripturis sanctis legimus, nisi ut Domini commendaretur adventus, et futura praesignaretur Ecclesia, id est, populus Dei per omnes gentes, quod est corpus ejus, adjunctis atque annumeratis omnibus sanctis, qui etiam ante adventum ejus in hoc saeculo vixerunt, ita eum credentes venturum esse, sicut nos venisse: sicut enim Jacob manum prius, dum nasceretur, emisit ex utero, quae etiam pedem praenascentis fratris tenebat, deinde utique secutum est caput, tunc demum necessario caetera membra: sed tamen caput non tantum ea membra quae secuta sunt, sed etiam ipsam manum quae in nascendo praecessit, dignitate ac potestate praecedit, et quamvis non tempore apparendi, tamen naturae ordine prius est: ita et Dominus Jesus Christus, etsi antequam appareret in carne, et quodammodo ex utero secreti sui ad hominum oculos mediator Dei et hominum homo (I Tim. II) procederet, [Col. 0981D] qui est super omnia Deus benedictus in saecula, praemisit in sanctis patriarchis et prophetis quamdam partem corporis sui, qua velut manu nasciturum se esse praenuntians, etiam populum superbe praecedentem, vinculis legis tamquam digitis quinque supplantat: quia et per temporum quinque articulos praenuntiari venturus prophetarique non destitit; et huic rei consonantes per quos lex data est libros quinque conscripsit; et superbi carnaliter sapientes, et suam justitiam volentes constituere, non aperta manu Christi repleti sunt benedictione, sed constricta atque conclusa retenti sunt. Itaque illi obligati sunt pede et ceciderunt, nos vero surreximus et erecti sumus. Quamvis ergo, ut dixi, praemiserit Dominus Christus quamdam partem corporis sui in sanctis, qui eum nascendi tempore praecesserunt, tamen ipse est caput corporis Ecclesiae, illique omnes eidem corpori, cujus ille caput est, cohaeserunt credendo [Col. 0982A] in eum quem praenuntiabant: non enim praecurrendo divulsi sunt, sed adjuncti potius obsequendo: nam etsi manus a capite praemitti potest, connexio tamen ejus sub capite est. Quapropter omnia quae ante scripta sunt, ut nos doceremur scripta sunt, et figurae nostrae fuerunt, et in figura contingebant illis: scripta sunt autem propter nos, in quos finis saeculorum obvenit. Qui enim primus egressus est, rufus erat, et totus in morem pellis hispidus, vocatumque est nomen ejus Esau. Protinus alter egrediens, plantam fratris tenebat manu, et idcirco appellatus est Jacob. Quod Paulus apostolus magnum vult intelligi gratiae documentum. Cur ille totus rufus et hispidus, nisi quia populus prior prophetarum et Christi fuit cruore pollutus, ac peccati et nequitiae squalore exstitit circumdatus? Cujus ideo minor calcaneum tenuit, quia mystice, major minorem superaturus erat; planta enim Esau novissimum praesignabat Israelitici populi tempus, in quo Dominus noster advenire dignatus est, ut eis conferret salutem. Sed in typo [Col. 0982B] Ninivitarum gentium populus, ut Jacob Esau Israel incredulum condemnavit. Unde et Jacob, a luctando vel supplantando nomen accepit. Sequitur: Sexagenarius erat Isaac quando nati sunt parvuli. Sexta enim aetate mundi populum Judaeorum propter superbiam et incredulitatem videmus esse abjectum, et gentium populum ad fidem Christi revocatum. Sequitur: Quibus adultis, factus est Esau vir gnarus venandi et homo agricola; Jacob autem vir simplex habitabat in tabernaculis. Isaac amabat Esau, eo quod de venationibus illius vesceretur, et Rebecca diligebat Jacob. In typo itaque Esau, carnalis populus Israel, ut de Nembroth legitur, Venator fuit et agricola: id est, proprium derelinquens Deum, externarum gentium diis cultum sacrilegum exhibuit, et terrenis cupiditatibus ac desideriis deditus est. Quod vero Jacob in domo simplex habitabat et sine dolo, non per dolum accepit primogeniti benedictionem, nec per fraudem subripuit, sed ut sibi debitam accepit, [Col. 0982C] quam concedente fratre de lentis mercede comparavit. Sequitur: Coxit autem Jacob pulmentum. Ad quem cum venisset Esau lassus de agro, ait: Da mihi de coctione hac rufa, quia oppido lassus sum. Quamobrem vocatum est nomen ejus Edom. Cui dixit Jacob, Vende mihi primogenita tua. At ille respondit, En morior, quid mihi proderunt primogenita? Ait Jacob, Jura ergo mihi. Juravit Esau, et vendidit primogenita; et sic accepto pane et lentis edulio comedit, et bibit, et abiit, parvi pendens quod primogenita vendidisset. Tradunt Haebraei omnes primogenitos functos officio sacerdotali antequam Aaron in sacerdotium eligeretur, et habuisse vestimentum sacerdotale, quo induti victimas Deo offerebant; et haec esse primogenita, hoc est, vestimenta Esau, quae vendidit Jacob fratri suo: nam quod iste Esau primogenita sua propter escam fratri suo juniori venumdavit, ac postmodum paterna benedictione privatus est, significat eumdem Israeliticum populum, qui a Deo, ut Exodi indicat liber, primogenitus filius nuncupatus est: qui propter [Col. 0982D] praesentis saeculi lucra, non solum primatus sui honorem amisit, verum etiam et regni coelestis praemium praeparatum adipisci non meruit, Domino quodammodo id eidem exprobrante, cum dicit, Auferetur a vobis regnum Dei, et dabitur genti facienti fructum ejus (Matth. XXI). Primogenita autem ipsa, ut jam supra dictum est, vestis erat sacerdotalis, quam majores natu cum benedictione patris induti, victimas Deo velut pontifices offerebant: hoc dono terreni amoris desiderio caruerunt Judaei cum gloria regni futuri. Sequitur:

(Cap. XXVI.---Vers. 1 seqq.) Orta autem fame super terram post eam sterilitatem quae acciderat in diebus Abraham, abiit Isaac ad Abimelech regem Palaestinorum in Gerara. Quaeritur hoc quando sit factum: utrum postea quam Esau vendidit primogenita sua, post illam quippe narrationem hoc narrare incipit; an, ut fieri solet, per recapitulationem narrator [Col. 0983A] ad ea reversus sit, cum progressus de filiis ejus ad eum locum pervenisset, qui de lenticula commemoratus est. Movet autem quia ipse invenitur Abimelech, qui etiam Saram concupiverat: ipsius enim paranymphus et princeps militiae qui ibi commemorati sunt, etiam hic commemorantur; utrum vel vivere potuerit: quando enim amicus factus est Abrahae, nondum natus erat Isaac, sed jam promissus. Ponamus ante annum, quam nasceretur Isaac, hoc fuisse factum. Deinde Isaac suscepit filios, cum esset sexaginta annorum; illi autem juvenes erant, quando vendidit Esau primogenita sua. Ponamus enim ipsos circa viginti annos fuisse, fiunt anni aetatis Isaac usque ad illud factum filiorum ejus circiter octoginta. Adolescentem accipiamus fuisse Abimelech, quando matrem ipsius concupivit, et Abrahae amicus est factus. Potuit ergo jam esse quasi centenarius, si post illud factum filiorum suorum perrexit in eam terram famis necessitate Isaac. Non ergo ex hoc cogit nulla necessitas per recapitulationem putare narratam [Col. 0983B] profectionem Isaac in Gerara; sed quia ibi diuturno tempore fuisse Isaac scribitur, et puteos fodisse, et de his contendisse, et ditatum fuisse pecunia, mirum, nisi recapitulando ista commemorantur, quae ideo fuerant praetermissa, ut primum de filiis ejus usque ad illum locum de lenticula, narratio perveniret. Sequitur: Apparuitque ei Dominus, et ait: Ne descendas in Aegyptum, sed quiesce in terra quam dixero tibi, et peregrinare in ea; eroque tecum et benedicam tibi; tibi enim et semini tuo dabo universas regiones has, complens juramentum meum quod spopondi Abraham patri tuo: et multiplicabo semen tuum sicut stellas coeli, daboque posteris tuis universas regiones has, et benedicentur in semine tuo omnes gentes terrae, eo quod obedierit Abraham voci meae. Iste patriarcha nec uxorem habuit aliam, nec aliquam concubinam, nec ideo tamen istum patri ejus praeferre debemus; erant enim proculdubio paternae fidei et obedientiae merita potiora, in tantum ut propter illum dicat Deus se [Col. 0983C] huic facere bona quae facit cum illi dicat, Ego sum Deus Abraham patris tui; noli timere, tecum enim sum, et benedixi te, et multiplicabo semen tuum; ut intelligamus quam caste Abraham fecerit, quod hominibus impudicis et nequitiae de Scripturis sanctis patrocinia quaerentibus videtur fecisse libidinose. Sequitur: Mansit itaque Isaac in Geraris; qui, cum interrogaretur a viris loci illius super uxore sua, respondit, Soror mea est; timuerat enim confiteri quod ibi esset sociata conjugio, reputans ne forte interficerent eum propter illius pulchritudinem. Quod Isaac Rebeccam, quae uxor erat, sororem finxerit: genus enim Rebeccae non tacitum est, et eam per notissimam propinquitatem sororem ejus fuisse manifestum est, ut autem taceret uxorem, quid mirum, aut quid pravum, si imitatus est patrem, cum eadem justitia defendatur, qua pater ejus de simili objecto inculpatus inventus est? Sequitur: Cumque pertransissent dies plurimi, et ibidem moraretur, prospiciens Abimelech Palaestinorum rex per fenestram vidit eum jocantem cum Rebecca [Col. 0983D] uxore sua, et accersito eo ait, Perspicuum est quod uxor tua sit. Cur mentitus es, sororem tuam esse? Qui respondit, Timui ne morerer propter eam. Quae igitur pro Abraham quod ad hanc rem attinet, eadem etiam pro Isaac filio ejus valent, quae recensere non est difficile: nisi forte studiosorum aliquis quaerat in cujus figurae sacramento accipiendum sit quod rex alienigena Rebeccam viri sui conjugem tunc esse cognovit, quando eum cum illa ludentem vidit, quod non cognovisset, nisi cum conjuge ille sic luderet, quomodo cum ea quae conjux non esset, ludere non deceret, quod cum sancti conjugati faciunt, non inaniter faciunt, sed prudenter: descendunt enim quodammodo ad feminei sexus infirmitatem, ut aliquid blanda hilaritate vel dicant vel faciant, non enervantes, sed temperantes virilem vigorem. Quid autem sibi velit in sacramento Christi et Ecclesiae, quod tantus patriarcha cum conjuge luserit, conjugiumque [Col. 0984A] illud inde sit cognitum. Profecto quisquis ne aliquid errando in Ecclesia peccet, secretum viri hujus in Scripturis sanctis diligenter intuetur, inveniet eum majestatem suam, qua in forma Dei aequalis est, paulisper abscondisse in forma servi, ut ejus capax esse humana infirmitas posset, eoque modo conjugi se congruenter aptaret. Quid enim absurdum, immo quid non convenienter futurorum praenuntiationi accommodatum, si propheta Dei carnaliter aliquid lusit, ut eum caperet affectus uxoris, cum ipsum verbum Dei caro factum est, ut habitaret in nobis? Sequitur:

(Vers. 12, 13.) Seminavit autem Isaac in terra illa, et invenit in ipso anno centuplum. Benedixitque ei Dominus, et locupletatus est homo, et ibat proficiens ac succrescens, donec magnus vehementer effectus est. Secundum terrenam felicitatem dictum Isaac locupletatum sequentia docent: exsequitur enim narrator easdem ejus divitias, quibus magnus factus est, et hinc motus est Abimelech. Timuit illum ibi esse ne potentia ejus sibi esset infesta. Quamquam ergo [Col. 0984B] spiritale aliquid ista significent, tamen secundum id quod contigerunt, ideo praemissum est, Benedixit eum Dominus: ut sana fide intelligamus etiam ista temporalia dona nec dari posse nec sperari debere, etiam cum ab infirmioribus appetuntur, nisi ab uno Deo tribuantur; et qui in minimis fidelis est, et in magnis fidelis sit; et qui in mammona iniquo fidelis est inventus, etiam verum accipere mereatur; sicut Dominus in Evangelio loquitur (Luc. XVI). Isaac sermo Domini est, qui sermo in lege Dei ordeum seminat, in Evangeliis triticum illum enim cibum perfectioribus et spiritalibus hunc imperfectioribus et animalibus parat: quia scriptum est: Homines et jumenta salvos facies, Domine (Ps. XXXV). Isaac ergo, sermo legis, ordeum seminat, et tamen in ipso ordeo invenit centesimum fructum. Invenis et in lege martyres, quorum est centesimus fructus. Sed et Dominus noster Isaac, Evangeliorum perfectiora, quaeque Apostolis, turbis autem communia plane loquebatur. [Col. 0984C] Vis autem videre quia etiam ipse ordei cibos incipientibus exhibet? Scriptum est in Evangeliis quia secundo paverit turbas, sed illas quas primum pascit; postea vero cum jam profecissent in verbo et doctrina, triticeos eis exhibet panes. Sed post hoc Dominus, inquit, benedixit Isaac, et magnificatus est valde. Parvus erat Isaac in lege, sed processu temporis fit magnus in prophetis: nam cum in sola lege est, nondum magnus est, quippe quae et velamine tecta est. Crescit ergo in prophetis; jam cum pervenerit usque ad hoc ut velamen abjiciat litterae, tunc erit magnus valde, cum coeperit littera legis velut palea ordei ejus secerni, et apparuerit quod spiritalis est lex; tunc magnificabitur Isaac, et fiet magnus valde. Vide enim quia et Dominus in Evangeliis paucos panes frangit, et quot millia refecit populorum, et quanti cophini reliquiarum supersunt. Donec integri sunt panes, nemo saturatur, nemo reficitur; nec ipsi panes videntur augeri. Considera ergo nunc quomodo paucos panes frangimus in Scripturis divinis. [Col. 0984D] Paucos sermones assumimus, et quot millia hominum saturantur! Sequitur:

(Vers. 14 seqq.) Habuit quoque possessionem ovium et armentorum, et familiae plurimum, et coepit fodere puteos, quos foderant pueri patris ejus Abrahae; sed invidentes eis Philistiim obstruxerunt eos humo, etc. Quis est iste Isaac, nisi Salvator noster? Quis est iste qui cum descendisset in istum torrentem Gerara, primo omnium illos puteos fodere vult, quos foderant pueri patris ejus: id est, Moyses puteum legis foderat; David, Salomon et prophetae, qui libros scripserunt veteris Testamenti, quos tamen terrena et sordida repleverat intelligentia Judaeorum. Hos cum vellet purgare Isaac, id est, Dominus noster et Salvator, cujus ille Isaac figuram gessit, ut ostenderet quia quaecumque prophetae dixerunt, de se dixerunt. Rixati sunt cum eo Philistiim, id est Judaei, a regno Dei alieni; sed discedit ab eis: non enim [Col. 0985A] esse potest cum his qui in puteis aquam habere noluerunt, sed terram: et dicit eis, Ecce relinquetur vobis domus vestra deserta (Matth. XXIII). Fodit ergo Isaac novum puteum. Immo pueri Isaac fodiunt. Pueri sunt Isaac Matthaeus, Marcus, Lucas, Joannes. Pueri ejus sunt, Petrus, Jacobus, Judas; puer ejus, apostolus Paulus: qui omnes novi Testamenti puteos fodiunt. Sed et pro his altercantur illi qui terrena sapiunt, nec nova condi patiuntur, nec vetera purgant, evangelicis puteis contradicunt, et apostolicis adversantur; et quoniam in omnibus contradicunt, in omnibus litigant, dicitur ad eos, Quoniam indignos vos fecistis gratiae Dei, ex hoc jam ad gentes ibimus (Act. XIII). Post haec fodit tertium puteum Isaac, et appellavit nomen loci illius, Latitudo, dicens: Nunc dilatavit nos Dominus, et fecit crescere super terram. Vere enim nunc dilatatus est Isaac, et auctum est nomen ejus super universam terram, cum adimplevit in nobis scientiam Trinitatis; tunc enim tantum in Judaea notus erat, et in Israel nomen ejus nominabatur (Ps. LXXV); nunc [Col. 0985B] autem in omnem terram exiit sonus eorum, et in fines orbis terrae verba eorum (Rom. X); exeuntes enim pueri Iaaac, hoc est apostoli Domini Salvatoris, per universum orbem terrae foderunt puteos, et aquam vivam omnibus ostenderunt, baptizantes omnes gentes in nomine Patris, et Filii, et Spiritus sancti. Sed quid est quod puteos quos Abraham aperuit Isaac sic vocavit eos, sicut et pater ejus? non enim immutavit vocabula puteorum. Et est mirum quod Moyses apud nos etiam Moyses appellatur; et propheta unusquisque suo nomine appellatur: non enim Christus in eis nomina, sed intelligentiam commutavit. Haec mystice. Moraliter autem, Isaac apud alienigenam gentem puteos fodisse describitur, quo videlicet exemplo discimus ut, in hac peregrinationis aerumna positi, cogitationum nostrarum profunda penetremus, et quousque nobis verae intelligentiae aqua respondeat, nequaquam nostrae inquisitionis manus ad exhaurienda cordis interna torpescat. Quos tamen puteos [Col. 0985C] allophyli, id est immundi spiritus insidiantes replent, quia nimirum immundi spiritus, cum nos studiosius fodere conspiciunt, molestas nobis tentationum cogitationes, immergunt. Sequitur:

(Vers. 23 seqq.) Ascendit autem ab illo loco in Bersabee, ubi apparuit ei Dominus in ipsa nocte, dicens, Ego sum Deus Abraham patris tui. Usque ad id quod dicit, Surgentes mane juraverunt sibi mutuo, dimisitque eos pacifice. Hujus Isaac duas nobis figuras exposuit apostolus Paulus: unam qua dixit quod Ismahel quidem filius Agar, populi secundum carnem, Isaac vero populi qui ex fide est, formam teneret; aliam qua ait: Non dixit. Et seminibus, quasi in multis, sed, Semini tuo, tamquam in uno, qui est Christus. Tenet ergo Isaac et populi figuram et Christi. Christum autem tamquam verbum Dei, non solum in Evangeliis loqui, sed et in lege certum est, et in prophetis. Verum in lege incipientes, in Evangeliis perfectos docet. Isaac ergo nunc verbi formam, [Col. 0985D] quod in lege vel prophetis est, tenet. Ascendit igitur Isaac ad puteum juramenti, et apparuit illi Dominus. Ascensionem legis dicimus ornatum esse templi, et eorum quae ibi divina gerebantur obsequia. Potest et augmentum prophetarum, legis ascensio nominari; et propterea forte ad puteum juramenti dicitur, et ibi apparuisse ei Dominum; per prophetas enim juravit Dominus, et non poenitebit, quod ipse sit sacerdos in aeternum secundum ordinem Melchisedech (Ps. CIX). Ad puteum ergo juramenti visus est ei Deus, futura in eum promissa confirmans. Et aedificavit ibi altare Domino, et invocato nomine Domini extendit ibi tabernaculum, praecepitque servis suis ut foderent puteum. Aedificat quidem Isaac altare etiam in lege et figit tabernaculum suum; in Evangeliis autem non figit tabernaculum, sed domum aedificat, et fundamentum collocat; audi enim Sapientiam dicentem de Ecclesia: Sapientia, inquit, aedificavit sibi domum, et supposuit columnas septem. Audi de hoc [Col. 0986A] etiam et Paulum dicentem, Fundamentum enim aliud nemo potest ponere, praeter id quod positum est, quod est Christus Jesus (I Cor. III). Ubi ergo tabernaculum est, etiamsi figatur sine dubio resolvendum est; ubi vero fundamenta sunt, et supra petram aedificatur domus, numquam resolvitur domus illa, fundata est enim super petram. Fodit tamen et ibi Isaac puteum, nec umquam cessat puteos fodiendo, donec oriatur fons aquae vivae, et fluminis impetus laetificet civitatem Dei. Sequitur: Sed et Abimelech ille, qui dudum honoraverat Abraham, venit nunc cum amicis suis de Geraris ad Isaac. Et dicit illis Isaac, Quid venistis ad me? Vos enim odistis me, et ejecistis me a vobis. At illi responderunt, dicentes, Videntes, inquiunt, vidimus, quia est Dominus tecum; et diximus, Fiat conjuratio inter nos et te, et constituamus tecum pactum, ne facias nobis malum. Iste Abimelech non semper pacem cum Isaac habet, sed aliquando dissidet, aliquando pacem requirit. Iste Abimelech personam tenet studiosorum et sapientium saeculi, qui per eruditionem [Col. 0986B] philosophiae multa etiam ex veritate comprehenderunt. Intelligere possumus quomodo hic cum Isaac, qui verbi Dei, quod in lege est, tenet figuram; neque in dissensione semper potest esse, neque semper in pace. Philosophia enim mundi neque in omnibus legi Dei contraria est, neque in omnibus consona; multi enim philosophorum unum esse Deum, qui cuncta creaverit, scripserunt. In hoc consentiunt legi Dei. Aliquanti etiam hoc addiderunt, quod Deus cuncta per Verbum suum et fecerit et regat, et Verbum Dei sit quo cuncta moderetur. In hoc non solum legi, sed et Evangeliis consona scribunt. Moralis vero et physica quae dicitur philosophia, pene omnia quae nostra sunt sentit. Dissidet vero a nobis, cum Deo dicit materiam coaeternam; dissidet, cum negat Deum curare mortalia, sed providentiam ejus super lunaris globi spatia cohiberi. Dissident a nobis, cum vitam nascentium stellarum cursibus pendunt; dissident, cum perpetuum dicunt hunc mundum, et [Col. 0986C] nullo fine claudendum; sed et alia plurima sunt, in quibus nobiscum vel dissident, vel concordant. Et ideo Abimelech secundum hanc figuram, aliquando dissidere describitur. Sed et hoc non puto quod otiose spiritui Sancto, qui haec scripsit, curae fuerit comprehendere, quod duo alii cum Abimelech venerunt, id est, Ochozat, amicus ejus et Phichol, dux exercitus ejus. Interpretatur autem Ochozat tenens, et Phichol, os omnium; ipse autem Abimelech, pater meus rex. Hi tres imaginem totius philosophiae tenent, quae apud eos in tres partes dividitur, logicam, physicam et ethicam, id est, rationalem, naturalem et moralem. Rationalis est illa quae Deum patrem omnium confitetur, id est, Abimelech. Naturalis illa est quae fixa est et tenet omnia, velut naturae ipsius viribus nitens, quam profitetur Ochozat, qui dicitur tenens. Moralis est, quae in ore est omnium, et ad omnes pertinet, et per communem similitudinem praeceptorum in omnium ore versatur, quam designat iste Phicol, qui os omnium interpretatur. Hi [Col. 0986D] ergo omnes qui in hujusmodi eruditionibus sunt instituti, veniunt ad legem Dei, et dicunt, Videntes vidimus, quia est Dominus tecum; et diximus, Sit juramentum inter nos, et ineamus foedus, ut non facias nobis quidquam mali, sicut et nos nihil tuorum attigimus: nec fecimus quod te laederet, sed cum pace dimisimus, auctum benedictione Domini. Possunt quidem hi tres, qui pacem requirunt a verbo Dei, et praevenire cupiunt pacto societatem ejus, figuram tenere magorum, qui ex Orientis partibus veniunt eruditi paternis libris et institutione majorum, et dicunt, quia videntes vidimus natum regem, et vidimus, quia Deus est cum ipso, et venimus adorare eum (Matth. II). Sed et si quis ille est hujuscemodi eruditionibus institutus, videns quia Deus erat in Christo mundum reconcilians sibi, et attonitus operum ejus magnitudine dicat, Videntes vidimus quia est Dominus tecum, et diximus, Sit juramentum inter nos; accedens [Col. 0987A] enim ad legem Dei, necessario dicit, Juravi, et statui custodire mandata tua (Ps. CXVIII). Sed quid petunt? Ne facias nobis quidquam mali, sicut et nos nihil tuorum attigimus, nec fecimus quod te laederet, sed cum pace dimisimus, auctum benedictione Domini. Remissionem peccatorum per hoc deposcere videntur, ne recipiant mala; benedictionem postulant, non retributionem. Denique vide quid sequitur: Et fecit illis convivium magnum Isaac, et manducaverunt et biberunt, et post cibum et potum surgentes juraverunt sibi mutuo, dimisitque eos Isaac pacifice in locum suum. Certum est enim quia qui ministrat verbum, sapientibus et insipientibus debitor est. Quia ergo hic convivium sapientibus exhibet, idcirco dicitur quia non parvum, sed magnum convivium fecit. Sequitur, Ecce autem venerunt in ipso die servi Isaac, annuntiantes ei de puteo quem foderant, atque dicentes, Invenimus aquam. Unde appellavit eum Abundantiam; et nomen impositum est urbi Bersabee. Hoc significat quod invenerint aquam, et propterea appellatus [Col. 0987B] sit, puteus Saturitatis; et vocata civitas Bersabee, hoc est, puteus Saturitatis: licet enim supra ex verbo juramenti, sive ex septenario ovium numero, quod Sabee dicitur, asseveremus Bersabee appellatam, tamen nunc ex eo quod aqua inventa est, Isaac ad nomen civitatis, quae ita vocabatur, alludens, declinavit paululum litteram, et pro stridulo Hebraeorum sin a quo Sabee incipitur, Graecum sigma, id est, Hebraeum samech, posuit. Alioquin et juxta allegoriae legem, post tantos puteos in fine virtutum nequaquam congruit ut Isaac aquam minime reperiret. Sequitur:

(Cap. XXVII.---Vers. 1 seqq.) Senuit autem Isaac, et caligaverunt oculi ejus, et videre non poterat. Vocavitque Esau filium suum majorem, et dixit ei, Fili mi. Qui respondit, Adsum. Cui pater, Vides, inquit, quod senuerim, et ignorem diem mortis meae. Sume arma tua, pharetram et arcum, et egredere foras. Cumque venatu aliquid comprehenderis, fac mihi inde [Col. 0987C] pulmentum, sicut velle me nosti, et affer, ut comedam, et benedicat tibi anima mea antequam moriar. Plura sunt quam ut exemplis debeamus docere sanctos viros et Deo charos ea tantummodo scisse quae eis a Domino revelata sunt; ignorasse vero quae revelata eis non fuerunt: sicut et Isaac vir justus et Deo charus, non illi cui voluit, sed cui noluit deceptus errore benedixit. Unde non mirum est et Isaac in sua maxime utilitate nescisse quid faceret, cum magis eo tempore erraret, quo filium sanguinarium et deditum voluptati et eum qui postea vellet fratrem occidere, praetermisso illo qui innocenter habitabat domi, vellet efferre, et suam magis quam Dei facere voluntatem. Unde dispensatione divini judicii fit ut oculis caecaretur; et cum ipse diceret, Vox, vox Jacob est; manus autem, manus sunt Esau, tamen intelligeret minorem esse filium, qui benedictione fratris praerepta restiterat. Unde intelligendum in hoc factam esse spiritalem admonitionem, ut confirmaret benedictionem suam in filio minore, cui [Col. 0987D] potius irascendum fuit, quod fefellerit patrem. Isaac portat imaginem Dei Patris, Rebecca Spiritus sancti, Esau populi prioris et diaboli, Jacob Ecclesiae, sive Christi. Senectus Isaac consummationem orbis ostendit; oculi illius qui caligaverunt, fidem defecisse et periisse de mundo, et religionis lumen antiquum neglectum esse significant. Quod filius major vocatur, acceptio legis est Judaeorum; quod escas ejus atque capturam diligit pater, homines sunt salvati ab errore, quos per doctrinam justus quisque venatur. Sermo Dei, benedictionis est repromissio, et spes regni futuri, in quo cum Christo sancti regnaturi sunt, et verum sabbatum celebraturi. Sequitur:

(Vers. 5 seqq.) Quod cum audisset Rebecca, et ille abiisset in agro ut jussionem patris impleret, dixit filio suo Jacob, Audivi patrem tuum loquentem cum Esau fratre tuo et dicentem ei, Affer mihi de venatione [Col. 0988A] tua, et fac cibos, ut comedam, et benedicam tibi coram Domino antequam moriar. Nunc ergo, fili mi, acquiesce consiliis meis, et pergens ad gregem affer mihi duos haedos optimos, ut faciam ex eis escas patri tuo, quibus libenter vescitur; quas cum intuleris et comederit, benedicat tibi antequam moriatur. Rebecca plena Spiritu sancto, et sciens quid audisset antequam pareret, Quia major serviet minori, magis autem forma Spiritus sancti, quae futura noverat in Christo, in Jacob ante meditabatur. Accipe mihi duos haedos, inquit, praefigurans carneum Salvatoris adventum, in quo eos vel maxime liberaret qui peccatis tenebantur obnoxii: siquidem in omnibus Scripturis haedi pro peccatoribus accipiuntur. Quod autem duos jubetur afferre, duorum populorum significatur assumptio; quod teneros et bonos, dociles et innocentes animo. Sive aliter carnes haedorum, ex quibus Isaac praeparatus est cibus, peccantium intelligenda est conversio, ex duobus populis venientium, Judaeis videlicet et nationibus universis. Panes autem [Col. 0988B] apostolorum accipienda est fides, et illorum qui in Pentecoste, adveniente Spiritu sancto, crediderunt de Judaico populo. In vino autem intelligendus est martyrum cruor. Tali quippe cibo ac potu delectari intelligitur Deus. Sequitur, Et vestibus Esau valde bonis, quas apud se habebat domi, induit eum, pelliculasque haedorum circumdedit manibus, et colli nuda protexit. In hoc loco tradunt Hebraei primogenitos functos officio sacerdotum, et habuisse vestimentum sacerdotale, quo induti Deo victimas offerebant, antequam Aaron in sacerdotium eligeretur. Vestimentum Esau, fides et Scripturae sunt Hebraeorum, quibus gentilium indutus est populus; sive fides intelligenda est patriarcharum. Pelles haedorum quibus manus Jacob opertae sunt, collumque contectum est, peccata sunt utriusque plebis, quae Christus in extensione manuum cruci secum affixit. Quod ex eisdem pellibus colli nuda protexit, significat quia quorum suscepit personam, eorum et propria [Col. 0988C] voce deploravit infirmitates, et flevit peccata. Sequitur: Quomodo, inquit, tam cito invenire potuisti, fili mi? Qui respondit, voluntas Dei fuit, ut cito mihi occurreret quod volebam. Quod Isaac quaerit ab Jacob cur tam cito venerit, admiratur velocem credentium fidem. Quod cibi delectabiles offeruntur, hostia placens Deo, et salus est peccatorum. Sequitur:

(Vers. 21 seqq.) Dixit Isaac, Accede ut tangam te, fili mi, et probem utrum tu sis filius meus Esau, an non. Accessit ille ad patrem, et palpato eo dixit Isaac, Vox quidem, vox Jacob est; manus autem, manus sunt Esau. Et non cognovit eum, quia pilosae manus similitudinem majoris expresserant. Hoc in loco Isaac Judaicum populum praefiguravit; Jacob filius ejus, Dominum Jesum Christum; qui et caligans oculis, et prophetans, in praesenti filium non vidit, cui tam multa in posterum praevidit, quia nimirum Judaicus populus prophetiae spiritu plenus et caecus, eum de quo multa in futuro praedixit, in praesenti positum non agnovit. Sequitur: Statimque ut sensit vestimentorum [Col. 0988D] ejus fragrantiam, benedicens eum ait, Ecce odor filii mei, sicut odor agri pleni, cui benedixit Deus. Det tibi Deus de rore coeli, et de pinguedine terra abundantiam frumenti, vini et olei; et serviant tibi populi, et adorent te tribus. Esto dominus fratrum tuorum, et incurventur ante te filii matris tuae. Qui maledixerit tibi, sit ille maledictus; et qui benedixerit tibi benedictionibus repleatur. Benedictio Jacob praedicatio Christi est in omnibus gentibus. Hoc fit et agitur; hoc lex et prophetia est. Isaac plebem Judaeorum, a qua Christus benedicitur, velut a nesciente, quia ab ipsa nescitur; odore nominis Christi, sicut ager mundus impletur: vel certe odor agri pleni bonorum operum accipienda sunt gesta. Ejus est benedictio de rore coeli, hoc est, de verborum pluvia divinorum; et de ubertate terrae, hoc est, de congregatione populorum vel apostolorum doctrina. Ejus est multitudo frumenti et vini, hoc est, multitudo [Col. 0989A] quae colligit frumentum et vinum in sacramento corporis ejus et sanguinis. Potest et per abundantiam frumenti et vini, sanctorum martyrum ac virginum intelligi multitudo. Ei serviunt gentes, ipsum adorant principes. Ipse est Dominus fratrum suorum, quia populus ejus dominatur Judaeis. Ipsum adorant filii patris ejus, id est, filii Abrahae secundum fidem, quia et ipse filius est Abrahae secundum carnem. Ipsum qui maledixerit, maledictus erit, et qui benedixerit, benedictus est. Christus, inquam, noster ex ore Judaeorum, quamvis errantium, sed tamen legem prophetasque canentium, benedicitur, id est, veraciter dicitur, et alius benedici putatur, qui ab eis errantibus exspectatur. Sequitur:

(Vers. 30 seqq.) Vix Isaac sermonem impleverat, et egresso Jacob foras venit Esau, coctosque de venatione cibos intulit patri, dicens, Surge, pater mi, et comede de venatione filii tui, ut benedicat mihi anima tua. In praefiguratione quippe horum fratrum congrue valde [Col. 0989B] illud aptabitur quod evangelica indicat lectio, in qua dicitur, Venit quidam princeps synagogae ad Jesum, et ait illi, Filia mea modo defuncta est; sed veni, impone manum tuam super illam, et vivet (Matth. IX). Ad quam resuscitandam cum pergeret Dominus. Ecce, ait, mulier quae fluxum sanguinis patiebatur; et typum gestabat Ecclesiae; accessit retro, quasi ignorante Domino, et tetigit fimbriam vestimenti ejus, et statim sanata est. Cui ait Dominus: Vade, filia, in pace; fides tua te salvam fecit. Sequitur: Dixitque illi Isaac, Quis enim es tu? Qui respondit, Ego sum filius tuus primogenitus Esau. Expavit Isaac stupore vehementi, et ultra quam credi potest admirans, ait: Quis igitur ille est, qui dudum captam venationem attulit mihi, et comedi ex omnibus prius quam tu venires? Benedixique ei, et erit benedictus? Ecce benedictionem promissam petente majore expavescit Isaac, et alium pro alio se benedixisse cognoscens miratur, et quisnam ille sit percunctatur; nec tamen se deceptum esse conqueritur, immo confestim revelato [Col. 0989C] sibi intus in corde magno sacramento devitat indignationem, confirmat benedictionem, non maledictionem. Potius miraretur iratus, si haec non superna inspiratione, sed terreno more gererentur. O res gestas, sed prophetice; gestas in terra, sed coelitus; per homines, sed divinitus. Si excutiantur singula tantis fecunda mysteriis, multa sunt implenda volumina. Sed huic operi modus moderate imponendus, nos in alia festinare compellit. Sequitur:

(Vers. 34 seqq.) Auditis Esau sermonibus patris, irrugiit clamore magno, et consternatus ait, Benedic etiam mihi, pater. Qui ait, Venit germanus tuus fraudulenter, et accepit benedictionem tuam. At ille subjunxit, Juste vocatum est nomen ejus Jacob; supplantavit enim me in altera vice. Primogenita mea ante tulit, et nunc secundo subripuit benedictionem meam. Ecce secundo Jacob supplantator interpretatur. Ab eo igitur quod fratrem arte deceperit, allusit ad nomen. Qui ideo Jacob ante vocatus est, eo quod in [Col. 0989D] ortu plantam fratris apprehendat. Sequitur: Rursumque ait ad patrem: Numquid non reservasti, ait, et mihi benedictionem? Respondit Isaac, Dominum tuum illum constitui, et omnes fratres ejus servituti illius subjugavi. Frumento et vino stabilivi eum; et tibi post haec, fili mi, ultra quid faciam? Cui Esau: Num unam, inquit, tantum benedictionem habes, pater? Mihi quoque obsecro ut benedicas. Cumque ejulatu magno fleret, motus Isaac dixit ad eum, In pinguedine terrae, et in rore coeli desuper erit benedictio tua. Vives gladio, et fratri tuo servies; tempusque veniet cum excutias et solvas jugum ejus de cervicibus tuis. Significat quod Idumaei servituri essent Judaeis, et tempus esse venturum, quando de collo suo jugum servitutis abjicerent, eorumque imperio contradicerent: neque enim majorem filium penitus videmus fuisse despectum, sed, sicut ait Apostolus, Cum intraverit pleninitudo gentium, tunc omnis Israel salvus erit (Rom. XI). Cujus tamen secundae benedictionis prophetatio [Col. 0990A] haec est, In pinguedine terrae, et in rore coeli desuper erit benedictio tua: id est, in fecunditate rerum et potentia regni, quae in illo populo fuit; vel certe, In pinguedine terrae, et rore coeli desuper, hoc est, in confessione Dominicae incarnationis, et fide deitatis illius, erit Israel benedicendus; sive etiam, In rore coeli erit benedictio ejus, id est, in eloquiis Dei: ipsis enim primum credita sunt eloquia Dei, et legis testamenta. Vives gladio, id est, quia sanguini deditus populus ille necem in Christo vel prophetis exercuit. Et fratri tuo servies, scilicet populo Christiano Tempusque veniet quando excutias et solvas jugum de cervicibus tuis, dum per cognitionem fidei ad gratiam Christi conversus, deposueris onus legis; quando jam non servus populi minoris, sed per fidem frater vocaberis. Sequitur:

(Vers. 41 seqq.) Oderat autem semper Esau Jacob, prae benedictione qua benedixit ei pater; dixitque in corde suo, Venient dies luctus patris mei, ut occidam Jacob fratrem meum. Quia igitur iniquitas inimica [Col. 0990B] est justitiae, Esau in discordiam concitatur, et necem fraudulentus excogitat, dicens in corde suo, Appropinquabunt dies luctus patris mei, ut occidam Jacob fratrem meum. Ita et diabolus fratricidas Judaeos in Cain ante praemeditans, in Esau manifestissime confitetur: tempus quoque interfectionis ostendens malitiae quam Judaei exercuerunt in Christo. Sequitur: Quae mittens et vocans Jacob filium suum, dixit ad eum, Ecce Esau frater tuus minatur ut occidat te. Quomodo annuntiata sunt verba Esau Rebeccae, quod comminatus est occidere fratrem suum, cum Scriptura dicat hoc eum in sua cogitatione dixisse, nisi quia hinc datur nobis intelligere quod divinitus ei revelabantur omnia? Unde et ad magnum mysterium pertinet quod filium suum minorem pro majore voluit benedici. Sequitur: Nunc ergo audi, fili mi, vocem meam, et consurgens fuge ad Laban fratrem meum in Aram, habitabisque cum eo dies paucos, donec quiescat furor fratris tui, et cesset indignatio ejus, obliviscaturque [Col. 0990C] eorum quae fecisti in eum, et postea mittam et adducam te inde huc.

(Cap. XXVIII.---Vers. 1 seqq.) Vocavitque Isaac Jacob, et benedixit, praecepitque ei, dicens, Noli accipere conjugem de genere Chanaan; sed vade, et proficiscere in Mesopotamiam Syriae, ad domum Bathuel patris matris tuae, et accipe tibi inde uxorem de filiabus Laban avunculi tui. Deus autem omnipotens benedicat tibi, et crescere te faciat atque multiplicet, ut sis in turbas populorum; et det tibi benedictiones Abraham et semini tuo post te, ut possideas terram peregrinationis tuae, quam pollicitus est avo tuo. Hinc jam intelligimus segregatum semen Jacob ab alio semine Isaac, quod factum est per Esau: quando enim dictum est, In Isaac vocabitur tibi semen (Gen. XXI), pertinens usque ad civitatem Dei, separatum est inde aliud semen, quod erat in ancillae filio, et quod futurum erat in filiis Cethurae. Sed adhuc erat ambiguum de duobus geminis filiis Isaac, an ad utrumque, an ad unum eorum illa benedictio pertineret; et si ad [Col. 0990D] eorum, quisnam esset illorum; quod nunc declaratum est, cum prophetice a patre benedicitur Jacob, et dicitur ei, Sis in turbas populorum, et possideas benedictiones Abrahae avi tui. Quomodo itaque Jacob fratris dolos fugiens Mesopotamiam tendit, ita et Christus, Judaeorum incredulitate compulsus, proficiscitur in Galilaeam, inde sibi gentibus sponsam sumpturus Ecclesiam: et sicut Jacob dolos fugiens fratris, relicta domo, patria vel parentibus, abiit in regionem longinquam, ut acciperet sibi uxorem, ita et Christus relinquens parentes secundum carnem, id est, populum Israel et patriam, id est, Hierosolymam et omnes regiones Judaeae, abiit ingentes, accipiens sibi Ecclesiam, ut impleretur quod dictum est per prophetam, Populus quem non cognovi servivit mihi, obauditu auris obaudivit mihi. (Psal. XVII.) Nos autem dicimus non venisse Dominum, nisi ad oves perditas domus Israel, nec voluisse panem accipere [Col. 0991A] filiorum, et dare canibus et benedictionem primam Judaeorum populo detulisse, quibus credita sunt eloquia Dei, et repromissio, et legis datio, et confectio testamenti; verum quia illi credere noluerunt, ad Jacob, id est, minorem populum, benedictionem [Col. 0992A] cernimus esse translatam; neque tamen majorem filium penitus videmus esse despectum: quia cum subintraverit plenitudo gentium, tunc omnis Israel salvus erit (Rom. XI).



LIBER TERTIUS.
[Col. 0991]

[Col. 0991A] Deus summae bonitatis, a quo est datum optimum et omne donum perfectum, desursum descendens a Patre luminum (Jacob. I), a quo et per quem bona voluntas in homine praeparatur, qui hujus operis mihi dedit initium, ipse tribuat et bene sonantem sermonem ministrare; dicamque Domino meo, quod et sanctus Jacob patriarcha dixit, Si Dominus Deus meus fuerit mecum in opus quod nunc arripui, et custodierit [Col. 0991B] me (Gen. XXVIII), erit mihi in Deum, et haec sancta Scriptura, quam in manibus habeo, in emolumentum; decimas et hostias et primitias offeram ei, id est, et initium bonae voluntatis, et perfectionem boni operis, illius sancto nomini consecrabo.

(Vers. 10 seqq.) Igitur egressus Jacob de Bersabee, pergebat Aaran; cumque venisset ad quemdam locum, et vellet in eo requiescere post solis occubitum, tulit de lapidibus qui ibi jacebant, et supponens capiti suo dormivit in eodem loco; viditque in somnis scalam stantem super terram, et cacumen illius tangens coelum; angelos quoque Dei ascendentes et descendentes per eam, et Dominum innixum scalae, et dicentem sibi, Ego sum Deus Abraham et Deus Isaac patris tui; terram in qua dormis, tibi dabo et semini tuo, eritque semen tuum quasi pulvis terrae; dilataberis ad Orientem et Occidentem, Septentrionem et Meridiem, et benedicentur in te et semine tuo cunctae tribus terrae; et ero custos tuus, quocumque perrexeris; et reducam te in terram hanc, nec [Col. 0991C] dimittam, nisi complevero universa quae dixi. Somnus iste Jacob, mors sive passio Christi est. Lapis ad caput ejus, qui nominatim quodammodo dictus est etiam unctus, Christum significat: caput enim viri Christus est; quis enim nesciat Christum ab unctione appellari. Domus autem Dei, quia ibi natus est Christus, in Bethleem. Porta vero coeli, quia ibi in terram descendit, inde iterum ad coelum ascendit. Erectio autem lapidis, resurrectio Christi est. Porro scala, Christus est, qui dixit, Ego sum via (Joan. XIV). Per hanc ascendunt et descendunt angeli, in quibus significati sunt evangelistae praedicatores Christi. Possunt et per scalam duo accipi testamenta, aut certe fides et opera, per quae gentes haeredes effectae sunt regni coelestis; per haec enim ascensus ad Deum est, et descensus Dei ad homines. Angeli autem, id est, nuntii Ecclesiae sunt accipiendi doctores, ascendentes utique cum ad intelligendam ejus supereminentissimam divinitatem, excedunt universam creaturam, ut eum inveniant in principio Verbum [Col. 0991D] Deum apud Deum, per quem facta sunt omnia (Id. I); descendentes autem, ut eum inveniant factum ex muliere, factum sub lege, ut eos qui sub lege erant redimeret (Gal. IV). In illa enim scala a terra usque in coelum, a carne usque ad spiritum, carnales proficiendo, velut ascendendo, spiritales fiunt: ad quos lacte nutriendos etiam ipsi spiritales descendunt quodammodo, cum eis non possunt loqui quasi spiritalibus, sed quasi carnalibus. Ipse est sursum in capite suo, ipse deorsum in corpore suo, quod est Ecclesia. Ipsum ergo scalam intelligimus, quia ipse dixit, Nemo potest venire ad Patrem nisi per me (Id. XVI). Ad ipsum ergo ascenditur, ut in excelsis intelligatur, et ad ipsum descenditur, ut in membris suis parvulus nutriatur, et per illum se erigunt, ut sublimiter exspectent; per ipsum etiam se humiliant, ut eum sublimiter ac temperanter annuntient. Sequitur:

(Vers. 18 seqq.) Surgens ergo mane tulit lapidem quem supposuerat capiti suo, et erexit in titulum, fundens [Col. 0992A] oleum desuper; appellavitque nomen urbis illius Bethel, quae prius Luza vocabatur. Et vocavit nomen loci illius Bethel, cujus prius Luza, vocabulum erat civitatis antiquae, quod nihil aliud significat, nisi ante aut prius, vel vestibulum, sive superliminare, vel postes. Quod vero ait, Dominus est in loco isto, et ego nesciebam; et dixit, Quam terribilis est locus hic! non [Col. 0992B] est hic aliud nisi domus Dei, et porta coeli; haec verba ad prophetiam pertinent, quia ibi futurum erat tabernaculum quod constituit Deus in hominibus in primo populo suo. Portam autem coeli sic intelligere debemus, tamquam inde fiat aditus credentibus ad capessendum regnum coelorum. Quod statuit Jacob lapidem quem sibi ad caput posuerat, et constituit eum titulum, et perfudit illum oleo, non aliquid idololatriae simile fecit: non enim vel tunc vel postea frequentavit lapidem, adorando vel sacrificando ei; sed signum fuit prophetiae evidentissime constitutum, quae pertinet ad unctionem, unde Christi nomen a chrismate est. Quod autem vovit votum, si prosperaretur eundo et redeundo, et decimas promisit domui Dei futurae in loco illo, prophetia est domus Dei: ubi et ipse rediens Deo sacrificavit, non illum lapidem Deum appellans, sed domum Dei, id est, quia in eo loco futura erat domus Dei. Sequitur:

(Cap. XXIX.---Vers. 1 seqq.) Profectusque inde Jacob venit ad terram orientalem, et vidit puteum in [Col. 0992C] agro, tresque greges ovium accubantes juxta eum: nam ex illo adaquabantur pecora, et os ejus grandi lapide claudebatur; morisque erat ut cunctis ovibus congregatis devolverent lapidem, et refectis gregibus rursum super os putei ponerent. Terra orientalis, ad quam Dominus noster profectus est, illos significat, qui vitiorum tenebras relinquentes, opera lucis quaerebant. Apud Judaeam enim tantummodo cognitus erat Deus. Puteus autem quem illic reperit, Mosaica intelligenda est lex, juxta quem tres greges accubasse scribitur, Scribas videlicet, Pharisaeos, et Saducaeos, quos Dominus legitur arguisse. Oves quoque Laban, quos ablato lapide grandi quo os putei claudebatur, Dominus adaquavit, tunc videlicet quando seorsum discipulis et seorsum turbis loquebatur. Tunc amovit umbras et imagines, quibus legis operiebatur historia, quando universa quae de se fuerant scripta, in se expleri permisit, vel expleta esse ostendit. A passione enim Domini cunctis fidelibus lex spiritali intelligentia patet. Nam antea licet in scenopegia solemnitate [Col. 0992D] concurrentibus undique populis, liber Deuteronomii a sacerdotibus recenseretur, tamen rursum claudebatur, quia necdum advenerat in quo in veritate expleta sunt omnia. Sequitur:

(Vers. 6 seqq.) Ecce Rachel veniebat cum ovibus patris sui, nam gregem ipsa pascebat; quam cum vidisset Jacob, et sciret consobrinam suam esse, ovesque Laban, avunculi sui, amovit lapidem quo puteus claudebatur; et adaquato grege osculatus est eam; elevataque voce flevit, et indicavit ei quod frater esset patris ejus, et filius Rebeccae. Intelligitur enim quod illi cum quibus prius loquebatur Jacob, interrogati quae esset quae veniebat cum ovibus, ipsi dixerint filiam esse Laban, quam utique non noverat Jacob; sed illius interrogationem illorumque responsionem Scriptura praemittens intelligi voluit. Quod scriptum est, Osculatus est Jacob Rachel; et exclamans voce sua flevit, et indicavit ei quod frater esset patris ejus et filius Rebeccae (Gen. XXIX); consuetudinis quidem fuit in illa [Col. 0993A] simplicitate antiquorum, ut propinqui propinquas suas oscularentur, et hoc hodie fit in multis locis; sed quaeri potest quomodo ab incognito illa osculum acceperit, si postea Jacob indicavit propinquitatem suam. Ergo intelligendum est, aut illum, qui jam audierat quae illa esset, fidenter in ejus osculum irruisse; aut postea Scripturam narrasse per recapitulationem quod primo factum erat, id est, ut indicaret quis esset. Sequitur:

(Vers. 13 seqq.) Auditis autem Laban causis itineris, respondit Jacob, Os meum es, et caro mea. Et postquam expleti sunt dies mensis unius, dixit ei, Num quia frater meus es, gratis servies mihi? Dic quid mercedis accipies. Habebat vero duas filias, nomen majoris, Lia; minor autem appellabatur Rachel. Sed Lia lippis erat oculis; Rachel, decora facie, et venusto aspectu. Quam diligens Jacob, ait, Serviam tibi pro Rachel filia tua minore, septem annis. Respondit Laban, Melius est ut tibi eam dem quam viro alteri. Servivit igitur Jacob pro Rachel septem annis; et videbantur illi pauci [Col. 0993B] dies prae amoris magnitudine. Quaerendum est quomodo dictum sit, videbantur in conspectu ejus velut pauci dies, cum magis etiam breve tempus longum soleat esse amantibus. Dictum est ergo propter laborem servitutis, quem facilem et levem amor faciebat. Dixitque ad Laban, Da mihi uxorem meam, quia jam tempus expletum est ut ingrediar ad eam. Qui vocatis multis amicorum turbis ad convivium, fecit nuptias, et vespere filiam suam Liam introduxit ad eum, dans ancillam filiae nomine Zelpham; ad quam cum ex more Jacob fuisset ingressus, facto mane vidit Liam; et dixit ad socerum, Quid est quod facere voluisti? Nonne pro Rachel servivi tibi? Respondit Laban, Non est moris in loco nostro ut minores ante tradamus ad nuptias. Imple hebdomadam dierum copulae hujus, et hanc quoque dabo tibi pro opere quo serviturus es mihi septem annis aliis. Acquievit placito, et hebdomada transacta, Rachel duxit uxorem; cui pater servam Balam dederat; tandemque potius optatis nuptiis, amorem [Col. 0993C] sequentis priori praetulit. Si parum advertatur rei hujus narratio, putabitur quod posteaquam Liam Jacob duxit uxorem, deinde servivit alios septem annos pro Rachel, et tunc eam duxit; verum autem non ita est, sed Laban ei dixit, Imple hebdomadam dierum copulae hujus, et hanc dabo tibi pro opere quo serviturus es mihi septem annis aliis. Hoc itaque ait, Imple dies nuptiarum septem, pertinentes ad istam quam duxisti, et dabo tibi et hanc pro eo quod operaberis apud me adhuc septem annos alios. Deinde sequitur, Fecit autem Jacob sic, et implevit hebdomadam, et Rachel duxit uxorem. Dedit autem Laban Rachel filiae suae Balam ancillam suam, et intravit ad Rachel. Dilexit autem Rachel magis quam Liam, et servivit ille septem annos alios. Utique apparet quia posteaquam duxit Rachel, tunc servivit pro ea septem annos alios; nimis enim durum et valde iniquum fuit ut deceptus adhuc differret alios septem annos, et tunc eam traderet quam primo debuit. Septem autem diebus solere nuptias celebrari, etiam liber Judicum [Col. 0993D] ostendit in Samson, quando fecit votum septem diebus; et addidit Scriptura quod sic solerent facere juvenes. Sequitur:

(Vers. 31 seqq.) Videns autem Dominus quod despiceret Liam, aperuit vulvam ejus, sorore sterili permanente, quae conceptum genuit filium, vocavitque nomen ejus Ruben, dicens, Vidit Deus humilitatem meam, nunc amabit me vir meus. Ruben interpretatur visionis filius. Rursumque concepit, et peperit filium, et ait, Quoniam audivit me Dominus, eo quod odio me haberet vir meus, dedit mihi etiam hunc. Et vocavit nomen ejus Simeon. Ab eo quod est exaudita, Simeon nomen filio imposuit. Simeon quippe interpretatur auditio. Concepit tertio, et genuit filium, dixitque, Nunc quoque copulabitur mihi vir meus, eo quod pepererim ei tres filios; et idcirco appellavit nomen ejus Levi. Levi interpretatur assumptio. Quarto concepit, et peperit filium, et ait, Modo confitebor Domino; et ob hoc [Col. 0994A] vocavit eum Judam. Judas enim confessio interpretatur. A confessione itaque, confessoris nomen ejus dictum est; verumtamen hic confessio pro gratiarum actione aut pro laude accipitur, ut frequenter in psalmis est; et in Evangelio, Confitebor tibi, Domine, Pater coeli et terrae (Matth. XI), id est, gratias ago tibi, sive glorifico te. Sequitur:

(Cap. XXX.---Vers. 1 seqq.) Cernens autem Rachel quod infecunda esset, invidit sorori suae, et ait marito suo: Da mihi liberos, alioquin morior. Cui iratus respondit Jacob, Num pro Deo ego sum, qui privavit te fructu ventris tui? At illa, Habeo, inquit, famulam Balam, ingredere ad illam ut pariat super genua mea, et habeam ex ea filios. Deditque illi Balam in conjugium. Quae, ingresso ad se viro, concepit et peperit filium. Dixitque Rachel, Judicavit mihi Dominus, et exaudivit vocem meam, dans filium. Et idcirco appellavit nomen ejus Dan. Propterea vocavit nomen ejus Dan; causam nominis expressit, ut ex eo quod judicasset Dominus, filio ancillae nomen imponeret. Dan [Col. 0994B] quippe interpretatur judicium. Rursumque Bala concipiens peperit filium. Pro quo ait Rachel, Comparavit me Deus cum sorore mea, et invalui; vocavitque eum Neptalim. Causa nominis Neptalim alia hic exponitur quam in libro Hebraeorum scripta sit; unde? a conversatione, sive comparatione: quia utrumque sonat comparationem sive conversationem, hoc est Neptalim. Sequitur:

(Vers. 9 seqq.) Sentiens Lia quod parere cessasset, Zelpham ancillam suam marito tradidit. Qua post conceptum edente filium, dixit, Feliciter; et idcirco vocatum est nomen ejus Gad. Nos autem dicere possumus impraecinctum. Gad enim potest et praepositionem sonare, et venit ab eventu, sive praecinctu, qui Gad dicitur. Peperitque Zelpha alterum; dixitque Lia, Hoc pro beatitudine mea; beatam quippe me dicent mulieres. Propterea appellavit eum Aser. Aser ergo non divitiae, sed beatus dicitur, dumtaxat in praesenti loco: nam in aliis, secundum ambiguitatem verbi, possunt [Col. 0994C] et divitiae sic vocari. Sequitur:

(Vers. 14 seqq.) Egressus autem Ruben tempore messis triticeae, in agro reperit mandragoras, quas matri Liae detulit. Dixitque Rachel, Da mihi partem de mandragoris filii tui. At illa respondit, Parumne tibi videtur quod praeripueris maritum mihi, nisi etiam mandragoras filii mei tuleris? Ait Rachel, Dormiat tecum hac nocte pro mandragoris filii tui. Redeuntique ad vesperam de agro Jacob, egressa est in occursum Lia, et, Ad me, inquit, intrabis, quia mercede conduxi te pro mandragoris filii mei. Dormivitque cum ea nocte illa, et exaudivit Deus preces ejus, concepitque et peperit filium quintum, et ait, Dedit Deus mercedem mihi, quia dedi ancillam meam viro meo. Appellavitque nomen ejus Isachar. Totum nomen interpretatur, merces est. Is quippe dicitur est; sachar, merces. Hoc autem ideo quia mandragoris filii Ruben, introitum qui Racheli debebatur, ad se viri emeret. Sequitur:

(Vers. 19, 20.) Rursum Lia concipiens peperit sextum filium, et ait, Ditavit me Deus dote bona, etiam [Col. 0994D] hac vice mecum erit maritus meus, eo quod genuerim ei sex filios. Et idcirco appellavit nomen hujus Zabulon. Et est sensus: Quia sex filios genui Jacob, propterea jam secura sum, habitabit enim mecum vir meus, unde et filius meus vocetur habitaculum. Et post haec peperit filiam, et vocavit nomen ejus Dina. Haec transfertur in causam, sive jurgium: jurgii enim in Sichimis causa exstitit. Post filios, parentum ponenda sunt nomina. Lia interpretatur laborans; Rachel, ovis, cujus filius Joseph, ab eo quod sibi mater alium addi optaverit. Jam vero Jacob, cui pro ingenti crimine quatuor objiciuntur uxores, generali prolocutione purgatur: quando enim mos erat, crimen non erat; et nunc propterea crimen est, quia mos non est. Alia sunt enim peccata contra naturam, alia contra mores, alia contra praeceptum. Quae cum ita sint, quid tandem criminis est quod de pluribus simul habitis uxoribus objicitur sancto viro Jacob? [Col. 0995A] Si naturam consulas, non lasciviendi, sed gignendi causa illis mulieribus utebatur; si mores, illo tempore atque in illis terris hoc factitabatur; si praeceptum, nulla lege prohibebatur. Nunc vero cur crimen est si quis hoc faciat, nisi quia et moribus et legibus hoc non licet? Quae duo si quis contempserit, etiamsi tantummodo causa generandi uti possit feminis pluribus, peccat tamen, et ipsam violat humanam societatem, cui necessaria est propagatio filiorum. Sed quia homines, aliter se habentibus jam moribus et legibus, non possunt delectari uxorum multitudine, nisi libidinis magnitudine, ideo errant, et putant omnino haberi non potuisse uxores multas, nisi flagrantia concupiscentiae carnalis et sordidae voluptatis; comparantes enim non alios, quorum virtutem animi prorsus nosse non possunt, sed, sicut ait Apostolus, semetipsos sibimetipsis non intelligunt (I Tim. I); et quia ipsi, etiamsi unam habuerint, ad eamdem non solum generandi officio ducti viriliter accedunt, sed saepe coeundi stimulo victi enerviter pertrahuntur. [Col. 0995B] Sicut ergo sancti apostoli auditoribus admirantibus doctrinam suam condelectabantur, non aviditate consequendae laudis, sed charitate seminandae veritatis, ita sancti patriarchae conjugibus excipientibus semen suum miscebantur, non concupiscentia percipiendae voluptatis, sed providentia propagandae successionis. Nam et illud quod mendacissima criminatione Faustus objecit, habuisse inter se velut quatuor scorta certamen quaenam eum ad concubitum raperet, ubi hoc legerit nescio, nisi forte in corde suo, tamquam in libro nefariarum fallaciarum, ubi vere ipse scortabatur; sed cum serpente illo, de quo Apostolus timebat Ecclesiae, quam virginem castam cupiebat uni viro exhibere Christo (II Cor. XI): ne sicut Evam deceperat astutia sua, sic et illorum mentes a Christi castitate avertendo corrumperet: ita enim huic serpenti amici sunt isti, ut eum praestitisse potius quam nocuisse contendant. Ipse plane Fausti persuasit pectori adulterato, falsitatis semina infundens, ut has [Col. 0995C] male conceptas calumnias ore immundissimo pareret, et stylo audacissimo etiam memoriae commendaret; nulla enim ancillarum virum Jacob ab altera rapuit, nulla de illius concubitu cum altera litigavit. Ideo magis ordo erat, quia libido non erat; et tanto firmius conjugalis servabantur potestatis jura, quanto castius vitabatur carnalis cupiditatis injuria: quod enim et ab uxore conducitur, ibi vera nostra manifestatur assertio; ibi pro se adversum maledicta Manichaeorum ipsa veritas clamat: quid enim opus erat ut eum altera conduceret, nisi quia ordo alterius erat ut ad eam maritus intraret? Neque enim ad aliam umquam accessisset, nisi eum conduxisset; sed utique justis ad eam vicibus accedebat, de qua tot filios procreaverat et cui obedierat, ut etiam de ancilla procrearet, et de qua postea non conducente procreavit. Sed tunc Rachel noctem habebat in ordine, ut maneret cum viro; tunc penes eam potestas illa erat, de qua Apostolus, vox certe novi Testamenti [Col. 0995D] non tacuit dicens, Similiter et vir non habeat potestatem sui corporis, sed mulier (I Cor. VII). Ideo jam cum sorore pacta erat, cui facta debitrix eam traderet ad debitorem suum: nam hoc nomine id appellat Apostolus, Uxori, inquit, vir debitum reddat (Ibid.). Cui ergo vir debitor erat jam acceperat a sorore quod elegerat voluntate, ut ei daret quod habebat in potestate. Hic vero ille quem Faustus tamquam impudicum, clausis, vel potius exstinctis oculis criminatur, si concupiscentiae, non justitiae servus esset, nonne per totum diem in voluptatem illius noctis aestuaret, qui erat cum pulchriore cubiturus, quam certe amplius diligebat, et pro qua bis septenarium annorum laborem gratuitum impenderat. Cum ergo jam die peracto in ejus iret amplexus, quando inde averteretur, si talis esset qualem Manichaei nihil intelligentes opinantur? Nonne placito contempto mulierum, intraret potius ad speciosam, quae illi noctem ipsam non solum conjugis more, verum etiam ordinis [Col. 0996A] jure debebat, utereturque potius ipse potestate maritali, quia et uxor non habet potestatem sui corporis, sed vir (Ibid.); et pro eo tunc servitutis illarum vicissitudo fiebat? Conjugali ergo potestate multo vincibilius uteretur, si formae desiderio vinceretur; sed eo meliores feminae invenirentur, si illae pro concipiendis filiis, ipse autem pro concubitu suo et voluptate certaret. Itaque vir temperantissimus, ut plane vir, quia tam viriliter feminis utebatur ut delectationi carnali non subjiceretur, sed dominaretur, magis quid deberet quam quid ei debebatur, attendit; nec ad propriam voluntatem sua potestate abuti voluit, sed illius debiti redditor quam exactor esse maluit. Unde et consequens erat ut ei redderet, quam pro se, ut id acceperet, illa, cui debebatur, elegit. Quo earum placito comperto pactoque cum repente atque inopinate a pulcherrima conjuge revocaretur, et ad minus decoram vocaretur, non ira incanduit, non tristitia nubilatus est, non enerviter blandus, ut sibi potius Rachel noctem redderet, inter ambas sategit. [Col. 0996B] Sed maritus justus et providus pater, cum illas prolis curam gerere videret, et ipse nihil aliud de concubitu quaereret, earum voluntati obtemperandum judicavit, quae sibi sigillatim filios optabant, sibi nihil minui, cui ambae pariebant; tamquam diceret, Vobis inter vos, ut vultis, cedite atque concedite quaenam vestrum fiat magis mater; ego quid contendam, quando sive inde, sive inde nascenti non erit alius pater? Hanc profecto modestiam, hanc concupiscentiae coercitionem, et in commixtione corporum conjugalium solum appetitum posteritatis humanae, ut erat acutus Faustus in illis litteris et intelligeret et laudaret, nisi ejus ingenium detestabili secta depravatum et quid reprehenderet quaereret, et unam nuptialis copulationis honestatem maris et feminae, qua liberorum procreandorum causa copulantur, crimen maximum reputaret. Nunc jam defensis patriarchae moribus, refutatoque crimine quod nefarius error objecit, de reliquo, ut possumus, mysteriorum secreta [Col. 0996C] rimemur; pulsemus fidei pietate, ut nobis aperiatur a Domino, quid rerum figuraverint quatuor istae uxores Jacob, quarum duae liberae et duae ancillae fuerunt: videmus enim Apostolum in libera et ancilla, quas habuit Abraham, duo testamenta intelligere; sed ibi una et una facilius apparet, quod dicitur, Hic autem duae sunt et duae. Deinde ibi ancillae filius exhaeredatur, hic vero ancillarum filii simul cum filiis liberarum terram promissionis accipiunt; unde hic proculdubio aliquid aliud significatur: quamquam enim duas liberas uxores Jacob ad novum testamentum, per quod in libertatem vocati sumus, existimem pertinere, non tamen frustra duae sunt, nisi forte quia id quod in Scripturis adverti et inveniri potest, duae vitae nobis in Christi corpore praedicantur: una temporalis, in qua laboramus; alia aeterna, in qua delectationem Dei contemplamur: istam Dominus passione, illam resurrectione declaravit. Admonent nos ad hoc intelligendum illarum [Col. 0996D] etiam nomina feminarum. Lia enim interpretatur laborans; Rachel autem visum principium, sive verbum ex quo videtur principium. Actio ergo humanae, mortalisque vitae, in qua vivimus ex fide, multa laboriosa opera facientes, incerti quo exitu proveniant, ad utilitatem eorum quibus consulere volumus, ipsa est Lia prior uxor Jacob, ac per hoc et infirmis oculis fuisse commemoratur; cogitationes enim mortalium timidae, et incertae providentiae nostrae; spes vero aeternae contemplationis Dei, habens certam et delectabilem intelligentiam veritatis; ipsa est Rachel, unde etiam pulchra facie et pulchra specie: hanc enim amat omnis pie studiosus, et propter hanc servit gratiae Dei, qua peccata nostra etsi fuerint sicut phenicium, tamquam nix dealbabuntur (Isai. I). Laban quippe interpretatur dealbatio, cui servivit Jacob pro Rachel; neque enim se quisque convertit sub gratia remissionis peccatorum servire justitiae, nisi ut quiete vivat in verbo ex quo videtur principium, [Col. 0997A] quod est Deus. Ergo propter Rachel, non propter Liam servitur. Nam quis tandem amaverit in operibus justitiae laborem actionum atque passionum? Quis eam vitam propter se ipsam expetiverit, sicut nec Jacob Liam? Sed tamen sibi nocte suppositam in usum generandi, amplexus et fecunditatem illius expertus est. Dominus enim eam, quia per se ipsam diligi non poterat, primo ut ad Rachel perveniretur, tolerari fecit; deinde propter filios commendavit: ita enim unusquisque utilis Dei servus sub dealbationis peccatorum suorum gratia constitutus, quid aliud in sua conversatione meditatus est, quid aliud in corde gestavit, quid aliud in corde adamavit, nisi doctrinam sapientiae? quam plerique se adepturos et percepturos putant statim ut se in septem praeceptis legis exercuerint, quae sunt de dilectione proximi, ne cuiquam homini noceatur: id est, Honora patrem et matrem, Non moechaberis, Non occides, Non furaberis, Non falsum testimonium dices, Non concupisces uxorem proximi tui, Non concupisces rem proximi tui [Col. 0997B] (Exod. XX). Quibus quantum potuerit observatis postea quam pro concupita et sperata pulcherrima delectatione doctrinae per tentationes varias quasi per hujus saeculi noctem, tolerantiae laboris adhaeserit, velut pro Rachel, Liae inopinate conjungitur; et hanc sustinet, ut ad illam perveniat; si perseveranter amat, acceptis aliis septem praeceptis: ac si dicatur, Servi alios septem annos pro Rachel; ut sit pauper spiritu, mitis, lugens, esuriens, sitiensque justitiam, misericors, mundi cordis, pacificus. Vellet enim homo, si fieri posset, sine ulla tolerantia laboris, quae in agendo patiendoque amplectenda est, statim ad pulchrae atque perfectae sapientiae delicias pervenire; sed hoc non potest in terra morientium. Hoc enim significare videtur quod dictum est ad Jacob, Non est moris in loco nostro ut minor nubat priusquam major: quia non absurde major appellatur, quae tempore prior est. Prior est autem in recta hominis eruditione labor operandi quae justa sunt, quam voluntas intelligendi [Col. 0997C] quae vera sunt. Ad hoc valet quod scriptum est, Concupisti sapientiam? serva mandata, et Dominus praebebit illam tibi (Eccli. I). Mandata utique ad justitiam pertinentia, justitiam quae ex fide est, quae inter tentationum incerta versatur: ut pie credendo quod nondum intelligit, etiam intelligentiae meritum consequatur: quantum enim valet, quod modo commemoravi esse scriptum, Concupisti sapientiam, serva mandata, et Dominus praebebit illam tibi, tantum et illud valere arbitror, Nisi credideritis, non intelligetis, ut justitia ad fidem, ad sapientiam vero intelligentia pertinere monstretur. Proinde in his qui flagrant ingenti amore perspicuae veritatis, non est improbandum studium, sed ad ordinem revocandum: ut a fide incipiant, et bonis moribus nitantur pervenire quo tendunt. In eo quippe quod adversatur, virtus est laboriosa; in eo vero quod appetitur, luminosa sapientia. Quid opus est, inquit, credere? quid non mihi ostenditur manifestum aliquod verbum quo videam rerum omnium scientiae principium? Id enim est in quod maxime ac [Col. 0997D] primitus inardescit, si vel studiosus est animus rationalis. Cui respondeatur: Pulchrum est quidem quod desideras, et amari dignissimum; sed prius nubit Lia, et postea Rachel. Ardor ergo iste ad id valeat ut ordo non recusetur, sed potius toleretur; cum autem perventum fuerit, simul habebitur in hoc saeculo non solum speciosa intelligentia, sed etiam laboriosa justitia. Quamlibet enim acute sinceriterque cernatur a mortalibus incommutabile bonum, adhuc corpus quod corrumpitur aggravat animam, et terrena inhabitatio deprimit sensum, multa cogitantem (Sap. IX). Ad unum ergo tenendum, multa ferenda sunt. Itaque duae sunt uxores Jacob liberae: ambae quippe sunt filiae remissionis peccatorum, hoc est, dealbationis, quod est Laban; verumtamen una amatur, et altera toleratur; sed quae toleratur, ipsa prius et uberius fecundatur: ut si non propter se ipsam, certe propter filios diligatur: labor enim justorum maximum fructum [Col. 0998A] habet in eis quos regno Dei generant, inter multas tentationes et tribulationes praedicando Evangelium; et eos, propter quos sunt in laboribus abundantius, in plagis supra modum, in mortibus frequenter; propter quos habent foris pugnas, intus timores, gaudium et coronam suam vocant. Nascuntur autem eis facilius atque copiosius ex illo sermone fidei quo praedicant Christum crucifixum, et quidquid humanitatis ejus citius humana cogitatione percipitur, et infirmos etiam Liae oculos non perturbat. Rachel autem clara aspectu mente excedit Deo, et videt in principio Verbum Deum apud Deum (Joan. I), et vult parere et non potest, quia generationem ejus quis enarrabit? Proinde vita quae studio contemplationis competit, ut ea quae carni sunt invisibilia, non infirmis oculis mentis per ea quae facta sunt intellecta conspiciat, et sempiternam Dei virtutem ineffabiliter cernat, vacare vult ab omni negotio, et ideo sterilis; affectando quippe otium quo studia contemplationis ignoscunt, non contemperatur infirmitati hominum qui in variis [Col. 0998B] pressuris sibi dederant subveniri; sed quia et ipsa procreandi charitate inardescit, vult docere quod novit: neque enim invidia tabescit, cum videt sororem labore agendi atque patiendi filiis abundantem; sed dolet potius currere homines ad eam virtutem qua eorum infirmitatibus necessitatibusque consulitur, quam ad illam unde divinum et incommutabile aliquid discitur. Hic dolor figuratus videtur in eo quod scriptum est, Et zelavit Rachel sororem suam. Proinde quia liquidus purusque intellectus de illa substantia quae corpus non est, ad carnis sensum non pertinet, et verbis carne editis exprimi non potest; elegit doctrina sapientiae per quaslibet corporeas imagines et similitudines utcumque cogitanda insinuare divina, quam ab officio talia docendi cessare; sicut elegit Rachel ex viro suo et ancilla suscipere filios, quam sine filiis omnino remanere. Bala quippe interpretari dicitur inveterata. Hanc habuit ancillam Rachel. De veteri quippe vita carnalibus sensibus dedita corporeae [Col. 0998C] cogitantur imagines, etiam cum aliquid de spiritali et incommutabili substantia divinitatis auditur. Suscepit et Lia de ancilla sua filios, amore numerosioris prolis accensa. Invenimus autem Zelpham ejus ancillam interpretari, os hians. Quapropter ad praedicatores fidei evangelicae, quorum os hiat, et cor non hiat, cum in Scripturis adverterimus, haec intelligitur ancilla Liae. Scriptum est enim de quibusdam, Populus hic labiis me honorat, cor autem eorum longe est a me (Isai. XXIX). Et talibus apostolus dicit, Qui praedicas non furandum, furaris; qui dicis non moechandum, moecharis (Rom. II). Verum ut etiam per hanc conditionem libera illa uxor Jacob laborans filios haeredes regni suscipiat, ideo Dominus dicit: Quae dicunt facite, quae autem faciunt, facere nolite (Matth. XXII). Unde in labore vinculorum vita apostolica: sive, inquit, occasione, sive veritate, Christus annuntietur, et in hoc gaudeo, sed et gaudebo; tamquam et ancilla pariente de prole numerosiore. Laetatus est quidem Liae affectus ex beneficio Rachel [Col. 0998D] editus, cum virum suum secum debita nocte cubiturum, acceptis a filio Liae mandragoricis cum sorore cubitare permisit. De hoc autem pomi genere opinari quosdam scio, quod acceptum in escam sterilibus feminis fecunditatem paret; ac per hoc putant omnimodo institisse Rachel ut hoc a filio sororis acciperet cupiditate pariendi: quod ego non arbitrarer, nec si tunc concepisset; nunc vero cum post Liae duos alios ab illa nocte partus Dominus ei prolem donaverit, nihil est cur de mandragora tale aliquid suspicemur, quale in nulla femina experti sumus. Dicam ergo quid sentiam, dicant hinc forte meliora doctiores: cum enim haec mala ipse vidissem, et propter istum ipsum sacrae lectionis locum, id mihi obtigisse gratularer, rara enim res est, naturam eorum diligenter, quantum potui, perscrutatus sum, non aliqua a communi sensu remotiori scientia, quae docet virtutes radicum et potestates herbarum, sed [Col. 0999A] quantum mihi et cuilibet homini renuntiabat visus, et olfactus, et gustus. Proinde rem comperi pulchram et suaveolentem, sapore autem insipido; et ideo cur eam mulier tantopere concupierit, ignorare me fateor, nisi forte propter pomi raritatem et odoris jucunditatem. Cur vero ipsam rem gestam sancta Scriptura tacere noluerit, quae non utique talia desideria muliercularum nobis pro magno insinuare curaret, nisi aliquid in eis magnum quaerere commoneret, nihil amplius conjicere valeo, quam quod ex illo communi sensu mihi suggeritur: ut illo mandragorico pomo figurari intelligam famam bonam, non eam quae confertur, cum laudant hominem pauci justi atque sapientes, sed illam popularem, qua etiam major et clarior notitia comparatur; non ipsam per sese expetendam, sed intentioni bonorum, qua generi humano consulunt, pernecessariam. Unde dicit Apostolus, Oportet etiam testimonium habere bonum ab eis qui foris sunt (I Tim. III). Qui licet parum sapiant, reddunt tamen plerumque labori eorum per [Col. 0999B] quos sibi consulitur, et splendorem laudis, et odorem bonae opinionis. Nec ad istam gloriam popularem primi perveniunt eorum qui sunt in Ecclesia, nisi quicumque in actionum periculis et labore versantur. Propterea Liae filius mala mandragorica invenit exiens in agrum, id est, honeste ambulans ad eos qui foris sunt. Doctrina vero illa sapientiae, quae a vulgi strepitu remotissima in contemplatione veritatis dulci delectatione defigitur, hanc popularem gloriam quantulamcumque non assequeretur, nisi per eos qui in mediis turbis agendo ac suadendo populis praesunt, non ut praesint, sed ut prosint: quia dum isti actuosi et negotiosi homines, per quos multitudinis administratur utilitas, et quorum auctoritas populis chara est, testimonium perhibent etiam remotiori vitae propter studium conquirendae et contemplandae veritatis, otiose quodammodo mala mandragorica per Liam veniunt ad Rachel. Ad ipsam vero Liam per filium primogenitum, id est, per honorem [Col. 0999C] fecunditatis ejus, in qua est omnis fructus laboriosae atque inter incerta tentationum periclitantis actionis, quam plerique bono ingenio praediti, studioque flagrantes, quamvis idonei regendis populis esse possint, tamen vitant propter turbulentas occupationes, et in doctrinae otio, tamquam speciosae Rachel fruuntur amplexibus. Sed quia bonum est ut etiam haec vita latius innotescens popularem gloriam mereatur, injustum est autem ut eam consequatur, si amatorem suum administrandis ecclesiasticis curis aptum et idoneum in otio detinet, nec gubernationi communis utilitatis impartit, propterea Lia sorori suae dicit, Parum est tibi quod virum meum accepisti, insuper et mandragoras filii mei vis accipere? per unum virum significans eos omnes qui cum sint agendi virtute habiles, et digni quibus regimen Ecclesiae committatur ad dispensandum fidei sacramentum, illi accensi studio doctrinae atque indagandae et contemplandae sapientiae, se ab omnibus actionum molestiis removere, atque in otio discendi atque docendi [Col. 0999D] recondere volunt. Ita ergo dictum est, Parum est tibi quod accepisti virum meum, insuper et mandragoras filii mei vis accipere? Ac si diceretur, Parum est quod homines favore rerum gerendarum necessarios in otio detinet vita studiosorum, insuper et popularem gloriam requirit? Proinde ut eam juste comparet, impartit Rachel virum suum sorori suae illa nocte: ut scilicet qua virtute laboriosa regimini populorum accommodati sunt, etiam si scientiae vacare deligerent, suscipiant experientiam tentationum, curarumque sarcinam pro utilitate communi, ne ipsa doctrina sapientiae, cui vacare statuerunt, blasphemetur, neque adipiscatur ab imperitioribus populis existimationem bonam, quod illa poma significant, et quod necessarium est ad exhortationem discentium. Sed plane ut hanc curam suscipiant, vi coguntur. Satis et hoc significatum est, quod cum veniret de agro Jacob, occurrit ei Lia, eumque detinens ait, Ad [Col. 1000A] me intrabis, conduxi enim te pro mandragoris filii mei; tamquam diceret, Doctrinae quam diligis vis conferre bonam opinionem, noli defugere officii laborem. Haec in Ecclesia geri, quisquis adverterit, cernit. Experimur in exemplis quod intelligimus in libris. Quis non videat geri toto orbe terrarum, venire omnes ab operibus saeculi, et ire in otium agnoscendae veritatis, tamquam in amplexum Rachel, et excipi de transverso ecclesiastica necessitate, atque ordinari in labore tamquam Lia dicente, Ad me intrabis, quibus caste mysterium Dei dispensantibus ut in hujus saeculi nocte Deo generent filios Dei, laudantur a populis etiam in illa vita cujus amore conversi spem saeculi reliquerunt, et ex cujus professione ad ministerium regendae plebis assumpti sunt: id enim agunt in omnibus laboribus suis, ut illa professio a qua se converterant, quia tales rectores populis dedit, latius et clarius glorificetur: tamquam Jacob non recusante noctem Liae, ut Rachel pomis suaveolentibus et clare nitentibus potiatur; quae aliquando et ipsa [Col. 1000B] praestante misericordia Dei, per se ipsam parit, vix tandem quidem, quia perrarum est, ut, In principio erat Verbum, et Verbum erat apud Deum, et Deus erat Verbum; et quidquid de hac re sapienter dicitur, sine phantasmate carnalis cogitationis et salubriter vel ex parte capiatur. Sequitur:

(Vers. 26 seqq.) Da mihi uxores et liberos meos, pro quibus servivi tibi, ut abeam; tu nosti servitutem qua servivi tibi. Ait ei Laban, Inveniam gratiam in conspectu tuo; experimento didici quod benedixerit mihi Deus propter te; constitue mercedem tuam quam dem tibi. At ille, Tu nosti, inquit, quomodo servierim tibi, et quanta in manibus meis fuerit possessio tua. Modicum habuisti antequam venirem ad te, et nunc dives effectus es, benedixitque tibi Deus ad introitum meum. Satis advertendus est et notandus Scripturarum sensus, ne, cum ita quisque locutus fuerit, quasi gloriari videatur; multum enim interest quod adjecit, Benedixit te Deus in introitu meo; ingressum enim [Col. 1000C] voluit intelligi, gratias hinc agens Deo. Sequitur:

(Vers. 31 seqq.) Dixitque Laban, Quid dabo tibi? At ille ait, Nihil volo; sed si feceris quod postulo, iterum pascam et custodiam pecora tua. Gyra omnes greges tuos, et separa cunctas oves varias et sparso vellere: et quodcumque fulvum et maculosum variumque fuerit, tam in ovibus quam in capris, erit merces mea. Respondebitque mihi cras justitia mea, quando placiti tempus advenerit coram te; et omnia quae non fuerint varia, et maculosa, et fulva, tam in ovibus quam in capris, furti me arguent. Dixitque Laban, Gratum habeo quod petis. Et separavit in die illo capras, et oves, et hircos, et arietes varios et maculosos; cunctum autem gregem unius coloris, id est alvi et nigri velleris, tradidit in manus filiorum suorum, et posuit spatium itineris inter generum et se, dierum trium, qui pascebat reliquos greges ejus. Tollens ergo Jacob virgas populeas virides et amygdalinas, et ex platanis, ex parte decorticavit eas, detractisque corticibus, in his quae spoliata fuerant candor apparuit; illa vero quae integra erant viridia permanserunt; [Col. 1000D] atque in hunc modum color effectus est varius. Posuitque eas in canalibus ubi effundebatur aqua, ut cum venissent greges ad bibendum, ante oculos haberent virgas, et in aspectu earum conciperent; factumque est in ipso calore coitus, ut oves intuerentur virgas, et parerent maculosa et varia, et diverso colore sparsa. In facto Jacob qui virgas excorticavit, detrahens ut album varie appareret, sic in conspectu fetus pecorum variarentur, cum matres in alveis aquarum biberent, et visis virgis illam varietatem conciperent, ut ex duplici desiderio dum avide bibunt et ascenduntur a maribus, tales fetus conciperent quales umbras arietum desuper ascendentium in aquarum speculo contemplabantur: ex virgis enim in canalibus posius varius erat etiam imaginum color. Nec mirum hanc in conspectu feminarum esse naturam, ut quales perspexerint, sive mente conceperint, in extremo voluptatis aestu quae concipiunt, [Col. 1001A] talem sobolem procreent; cum hoc ipsum etiam in equarum gregibus apud Hispanos dicatur fieri. Multa dicuntur similiter fieri in animalium foetibus; et Quintilianus in ea controversia in qua accusabatur matrona, quod Aethiopem peperit, pro defensione illius argumentatur, hanc concipientium esse naturam, quam supra diximus. Sed et mulieri accidisse traditur, et scriptum reperitur in libris antiquissimi et peritissimi medici Hippocratis, quod suspicione adulterii fuerat punienda, cum pulcherrimum peperisset utrique parenti generique dissimilem, nisi memoratus medicus solvisset quaestionem, illos admonens quaerere ne forte aliqua talis pictura esset in cubiculo, qua inventa, mulier a suspicione liberata est. Sed ad hanc rem, quam fecit Jacob, virgarum ex diversis arboribus trium copulatio quid contulerit utilitatis, quod attinet ad varias pecudes multiplicandas, non apparet omnino; nec aliquid ad hoc commodi interest, utrum ex unius generis ligno varientur virgae, an plura sint lignorum genera, cum sola quaeratur [Col. 1001B] lignorum varietas. Ac per hoc cognovit inquiri prophetiam aliquam res ista, quam sine dubio, ut propheta, fecit Jacob, et ideo nec fraudis arguendus est; non enim tale aliquid nisi revelatione spiritali eum fecisse credendum est. Virgae populeae et amygdalinae, sive ex platanis, testimonia intelligenda sunt ex lege atque prophetis et agiographis; quae Dominus noster ex parte decorticavit, et ex parte in proprio colore dimisit: decorticavit enim cum dicit: Scriptum est, Oculum pro oculo, dentem pro dente; ego autem dico vobis, non reddere adversario omnino talionem (Matth. V); vel cum interrogatus a Judaeis si deberet uxorem quis juxta praeceptum Moysi quacumque ex causa dimittere, respondisse scribitur, ad duritiam cordis eorum fuisse a Moyse praeceptum: nam ab initio non ita fuisse (Id. XIX; Marc. X); et iterum, Scriptum est enim, Diliges proximum tuum, et odio habebis inimicum tuum; ego autem dico vobis: Orate pro inimicis vestris, et benefacite his qui vos persequuntur [Col. 1001C] (Matth. XXII; Luc. X; Marc. X); et caetera: hunc enim versiculum ex parte decorticare visus est, cum dicit debere diligi inimicum; ex parte vero in proprio colore dimisit, illud videlicet quod de diligendo proximo ante praemisit: oves enim accipiendi sunt ii qui ad fidem veniunt Christi; arietes vero, beati intelligendi sunt apostoli, seu Ecclesiarum ministri; canales autem aquarum. Evangeliorum accipiendi sunt libri; virgae vero testimonia sunt veteris Testamenti, quae Evangeliis contexta noscuntur. Primum autem tempus conceptionis, aut Pentecostes accipiendus est dies, in qua per praedicationem apostolorum, velut primitivi tria millia virorum scribuntur simul concepisse divinum sermonem; aut certe tempus accipiendum est Quadragesimae aut Paschae, in quo poenitentibus et catechumenis juxta intelligentiae illorum mensuram, aut spiritaliter Scripturarum testimonia proferuntur, aut certe secundum historiae textum, utrisque videlicet apta, ex quibus valeant auditu concipere, et fructus bonorum operum [Col. 1001D] procreare. Decorticantur enim simul virgae, cum Scripturarum testimonia, quae secundum historiam nequaquam stare videntur, spiritaliter a sacerdotibus explanantur, ut de lepra parietis et pelliculae staminis et subtegminis in Levitico scriptum est. Quod autem pro mercede sua Jacob varium et fulvum sive maculosum tam in ovibus quam in capris sibi dicit dari, hoc significat quod in Evangelio Scribis et Pharisaeis legitur respondisse: Non veni vocare justos, sed peccatores in poenitentiam (Matth. IX). Quod vero ait: Respondebit mihi cras justitia mea, judicii tempus indicat, quando fidelibus redditurus est beatitudinis sempiternam mercedem, et infidelibus ac praevaricatoribus poenarum illaturus est ultionem. Intellectus sacri eloquii inter textum et mysterium tanta est libratione pensandus, ut utriusque partes lance moderata, hinc neque nimiae discussionis pondus deprimat, neque rursum torpor incuriae vacuum relinquat. [Col. 1002A] Multae quippe ejus sententiae juxta allegoriarum conceptionem sunt gravidae, ut quisquis eas ad solam historiam tenere nititur, earum notitia per suam incuriam privetur. Nonnulli vero ita exterioribus praeceptis inserviunt, ut, si qui ea subtilius penetrare voluerint, intus quidem nihil inveniant, sed hoc sibi etiam quod foris loquuntur abscondant. Unde bene quoque narratione historica per significationem dicitur, Tollens Jacob virgas populeas virides et amygdalinas, et ex platanis, ex parte decorticavit eas, et reliqua. Quid est virgas virides et amygdalinas, et ex platanis, ante oculos gregum ponere, nisi per Scripturarum seriem antiquorum Patrum vitas atque sententias in exemplum populis praebere, quae nimirum quia juxta rationis examen rectae sunt, virgae nominantur. Quibus ex parte corticem subtrahit, ut in his quae exspoliantur intimus candor appareat, et ex parte corticem servat, ut sicut fuerant, exterius in viriditate permaneant; variusque virgarum color efficitur, dum cortex ex parte subtrahitur et ex parte [Col. 1002B] retinetur; ante considerationis enim nostrae oculos, praecedentium Patrum sententiae quasi virgae variae ponuntur. In quibusdam plerumque intellectum litterae fugimus, et quasi corticem subtrahimus, et dum plerumque intellectum litterae sequimur, quasi corticem reservamus; dumque ab ipsis cortex litterae subducitur, allegoriae candor interior demonstratur; et dum cortex relinquitur, exterioris intelligentiae virentia exempla monstrantur. Quas bene Jacob in aquae canalibus posuit, quia et Redemptor noster in libris eas sacrae scientiae, quibus nos intrinsecus infundimur, fixit. Aspicientes arietes cum ovibus coeunt, quia rationales nostri spiritus, dum in earum intentione defixi sunt, singulis quibusque actionibus permiscentur, ut tales foetus operum procreent, qualia exempla praecedentium in vocibus praeceptorum vident, et diversum colorem proles boni operis habeant, quia et nonnumquam, subtracto litterae cortice, altius interna considerat, et reservato nonnumquam [Col. 1002C] historiae tegmine, bene se in exterioribus format.

(Vers. 41.) Igitur quando primo tempore ascendebant oves, ponebat Jacob virgas in canalibus aquarum ante oculos arietum et ovium, ut in earum contemplatione conciperent, usque in eum locum, Ubi mutastis mercedem meam decem vicibus. Hoc enim quando et quomodo factum sit, Scriptura non narrat; sed utique factum est quod iste commemorat: nam dixit et hoc uxoribus suis, quando eas vocavit in campo: conquerens enim de patre illarum, ait inter caetera, Et mutavit mercedem meam decem vicibus, sive decem agnorum. Intelligitur ergo per singula tempora partus ovium, cum videret Laban tales foetus esse natos, quales placuerat ut ad Jacob pertinerent, fraude pactum mutasse; et dixisse, ut futuro foetu alios pecudum colores in mercede haberet Jacob. Cum autem ille virgas varias non supponebat, non nascebantur varii, sed unius coloris, quae Jacob ex novo pacto auferebat. Quod cum vidisset Laban, rursum [Col. 1002D] pactum fraude mutavit, ut ad Jacob variae pertinerent. Tunc illarum suppositione virgarum, varia nascebantur. Ergo quod ait Jacob uxoribus, Mutavit mercedem meam decem vicibus, et postea ipsi Laban similiter, non ita dixit quasi provenerit socero ejus ipsa fraus: ut enim ei non proveniret, Deum sibi dixit adversum illum affuisse. Decem vero vices pro decem temporibus posuit quibus oves quas pascebat per sexenium peperunt; bis quippe pariebant in anno: contigerat enim ut primo anno quo inter se pacti sunt, et ad eas pascendas placito hujus mercedis accessit, semel parerent in fine anni; quia cum accessit, jam semel pepererant, rursusque sexto anno, id est, ultimo, cum semel peperissent, exorta necessitate profectionis, prius recederet quam iterum parerent; ac per hoc cum primus annus atque ultimus duos ovium partus sub illo haberent, hoc est, singulos, medii vero quatuor anni binos, fiunt [Col. 1003A] omnes decem. Nec mirum quod haec decem tempora nomine vicissitudinum appellavit, quia iisdem temporibus nascebantur: velut si quisquam dicat, per tot vindemias aut tot messes, quibus intelligatur numerus annorum. Pecudum autem illius regionis fecunditas, sicut Italicarum, tanta fertur, ut bis in anno patiant. Sequitur:

(Cap. XXXI.---Vers. 17 seqq.) Surrexit itaque Jacob, et impositis liberis et conjugibus super camelos abiit, tulitque omnem substantiam et greges, et quidquid in Mesopotamia acquisierat, pergens ad Isaac patrem suum ad terram Chanaan. Eo tempore Laban ierat ad tondendas oves, et Rachel furata est idola patris sui, noluitque Jacob confiteri socero suo quod fugeret. Cumque abiisset tam ipse quam omnia quae juris ejus erant, et amne transmenso pergeret contra montem Galaath. Non quod eo tempore Galaath mons diceretur, sed per anticipationem, ut frequenter diximus, illo vocatur nomine, quo postea nuncupandus est. Nuntiatum est Laban die tertio quod fugeret Jacob. Qui assumptis [Col. 1003B] fratribus suis persecutus est eum diebus septem, et comprehendit eum in monte Galaath, viditque in somnis dicentem sibi Deum, Cave ne quidquam aspere loquaris contra Jacob. Jamque Jacob extenderat in monte tabernaculum, quando ille consecutus est eum cum fratribus suis. In eodem monte fixit tentorium, et dixit ad Jacob: Cur ignorante me fugere voluisti, nec indicare mihi, ut prosequerer te cum gaudio, et canticis, et tympanis et citharis? Non es passus ut oscularer filios meos et filias? Stulte operatus es. Et nunc valet quidem manus mea reddere tibi malum; sed Deus patris tui heri dixit mihi, Cave ne loquaris cum Jacob quidquam durius? Esto: ad tuos ire cupiebas, et desiderio tibi erat domus patris tui, cur furatus es deos meos? Notandum est quod a principio libri nunc primum invenimus deos gentium; superioribus quippe Scripturae locis Deum nominabant. Sequitur:

(Vers. 45.) Tulit itaque lapidem, et erexit illum in titulum. Diligenter enim advertendum est quomodo [Col. 1003C] istos titulos in rei cujusque testimonio constituebant, non ut eos pro diis colerent, sed ut in eis aliquid significaretur. Sequitur:

(Vers. 47.) Quem vocavit Laban, Tumulum testis; et Jacob, Acervum testimonii: uterque juxta proprietatem linguae suae. Traditur ab eis qui et Syram et Hebraeam linguam noverunt, propter proprietatis suae cujusque factum; fieri enim solet ut alia lingua non dicatur uno verbo quod alia dicitur, et vicinitate significationis quidque appelletur; erat enim Laban Syrus, et antiquam linguam parentum provinciae in qua habitabat sermone non mutaverat; hoc enim medie positum est, quod utrique conveniret, et ei qui dixerat, Acervus testimonii, et ei qui dixerat, Tumulus testis. Sequitur:

(Vers. 49 seqq.) Intueatur Dominus et judicet inter nos, quando recesserimus a nobis, si afflixeris filias meas, et si introduxeris uxores alienas super eas. Nullus sermonis nostri testis est absque Deo, qui praesens respicit. Quod dicit Laban, Nullus sermonis nostri [Col. 1003D] testis est absque Deo, qui praesens respicit, nullus extraneorum praeter testificationem Dei, quem ita habere deberent, tamquam nemo cum eis esset quem testimonio ejus jungerent. Post longam igitur servitutem quam Jacob apud socerum suum pro uxoribus velut mercenarius sustinuit, praecepit ei Dominus ut reverteretur in patriam suam; tunc ignorante socero cum uxoribus et comitatu properavit. Laban autem consecutus est eum in montem Galaath cum furore, atque idola quae Rachel furata erat apud eum requisivit, nec reperit. Quid igitur ipsum hoc sibi figura liter velit, inquiramus. Dum Laban superius aliam gerat personam, nunc tamen diaboli typum figurat. Laban quippe interpretatur dealbatio. Dealbatio autem diabolus non inconvenienter accipitur, qui cum sit ex merito tenebrosus, transfigurat se in angelum lucis (II. Cor. XI). Huic servivit Jacob ex patre reproborum Judaicus populus, ex cujus carne incarnatus Dominus [Col. 1004A] venit. Potest etiam per Laban mundus exprimi, qui cum furore Jacob persequitur, quia electos quosque, qui Redemptoris nostri membra sunt, persequendo opprimere conatur. Hujus filiam, id est, seu mundi, seu diaboli, Jacob abstulit, cum sibi Christus Ecclesiam ex gentilitate conjunxit; quam et de domo patris abstraxit, quia ei per prophetam dicit, Obliviscere populum tuum et domum patris tui (Ps. XLIV). Quid vero in idolis, nisi avaritia designatur? Unde per Paulum dicitur, Et avaritia quae est idolorum servitus (Ephes. V). Laban ergo veniens apud Jacob, idolum non invenit, quia ostensis mundi thesauris diabolus in Redemptore nostro vestigia concupiscentiae terrenae non reperit. Sed quae Jacob non habuit, ea Rachel sedendo cooperuit. Per Rachel quippe, quae et ovis dicitur, Ecclesia figuratur. Sedere autem, est humilitatem poenitentiae appetere, sicut scriptum est, Surgite postquam sederitis (Ps. CXXVI). Rachel ergo idola sedendo cooperuit, quia sancta Ecclesia Christum sequens, vitium terrenae concupiscentiae per humilitatem [Col. 1004B] poenitentiae cooperuit. De hac cooperatione per prophetam David dicitur, Beati quorum remissae sunt iniquitates, et quorum tecta sunt peccata (Ps. XXXI). Nos quidem Rachel illa significabat, qui idola sedendo premimus, si culpas avaritiae poenitendo damnamus. Quae avaritiae immunditia non illos qui viriliter currunt impedit, quibus dicitur, Viriliter agite et confortetur cor vestrum (Ps. XXX); sed hos maxime impedit, qui quasi effeminato gressu gradientes, per blandimenta saeculi resolvuntur. Unde illic ejusdem Rachelis haec verba sunt, Juxta consuetudinem feminarum nunc accidit mihi: id est, quasi muliebria se habere innotuit. Laban autem postquam persecutus esset Jacob, et invenisset eum, et locuti essent inter se inientes foedus, tulit Jacob lapidem, et erexit illum in titulum, dixitque fratribus suis, Afferte lapides. Qui congregantes fecerunt tumulum, quem vocabat Laban, Tumulum testis; et Jacob, Acervum testimonii. Inter fideles enim tam Judaeos quam gentes, testis est lapis [Col. 1004C] eminens similitudine Christi, et acervus lapidum, quod est turba credentium. Sequitur:

(Cap. XXXII.---Vers. 1, 2.) Jacob quoque abiit itinere quo coeperat, fueruntque ei obviam angeli Dei: quos cum vidisset, ait. Castra Dei sunt haec. Et appellavit nomen loci illius Manaim, id est, castra. Castra Dei quae vidit Jacob in itinere, nulla dubitatio est quod angelorum fuerit multitudo. Ea quippe in Scripturis, coeli militia nominatur. Pulchre ad fratrem iturus inimicum, angelorum se comitantium excipitur choris.

(Vers. 3 seqq.) Misit autem nuntios ante se ad Esau fratrem suum in regionem Edom, praecepitque eis, dicens, Sic loquimini domino meo: Haec dicit frater tuus Jacob, Apud Laban peregrinatus sum, et fui usque in praesentem diem. Habeo boves, et asinos, et oves, et servos atque ancillas; mittoque legationem ad dominum meum, ut inveniam gratiam in conspectu tuo. Reversi sunt ad Jacob nuntii, dicentes, Venimus ad Esau fratrem tuum, et ecce properat in occursum tuum cum quadringentis [Col. 1004D] viris. Timuit Jacob valde, et perterritus divisit populum qui secum erat, greges quoque, et oves, et boves, et camelos in duas turmas. Quaeri potest quomodo habuerit fidem promissionis Dei, quando quidem dixit, Si venerit ad turmam primam frater meus, et percusserit eam, alia turma, quae reliqua est, salvabitur. Sed etiam hoc fieri potuit, ut averteret castra ejus Esau; et tamen Deus post illam afflictionem adesset, ut liberaret eum, et quae promisit impleret. Et admonendi sumus hoc exemplo ut quamvis credamus in Deum, faciamus tamen quae facienda sunt ab hominibus in praesidium salutis; ne praetermittentes ea Deum tentare videamur. Denique post haec quae verba dicat idem Jacob, considerandum est: Deus, inquit, patris mei Abraham, et Deus patris mei Isaac, qui dixisti mihi, Revertere in terram tuam, et in locum nativitatis tuae, et bene faciam tibi; minor sum cunctis miserationibus, et veritate quam explesti servo [Col. 1005A] tuo: in baculo meo transivi Jordanem istum, et nunc cum duabus turmis regredior; erue me de manu fratris mei, quia valde eum timeo, ne forte veniens percutiat matrem cum filiis; tu locutus es quod bene faceres mihi, et dilatares semen meum sicut arenam maris, quae prae multitudine numerari non potest. Satis in his verbis et humana infirmitas et fides pietatis apparet. Sequitur: Cumque dormisset ibi nocte illa, separabat de his quae habebat munera Esau fratri suo, capras ducentas, hircos viginti, oves ducentas, et arietes viginti, camelos foetas cum pullis suis triginta, vaccas quadraginta, et tauros viginti, asinas viginti, et pullos earum decem; et misit per manus servorum suorum singulos seorsum greges. Dixitque pueris suis, Antecedite me, et sit spatium inter gregem et gregem. Et praecepit priori, dicens, Si obvium habueris Esau fratrem meum, et interrogaverit te, cujus es? aut, quo vadis? et cujus sunt ista quae sequeris? respondebis, Servi tui Jacob; munera misit domino meo Esau: ipse quoque post nos venit. Similiter mandata dedit secundo ac tertio, et cunctis qui sequebantur [Col. 1005B] greges, dicens: Iisdem verbis loquimini ad Esau, cum inveneritis eum; et addetis, Ipse quoque servus tuus iter nostrum insequitur; dixit enim, Placabo illum muneribus quae praecedunt, et postea eum videbo: forsitan propitiabitur mihi. Praecesserunt itaque munera ante eum; ipse vero mansit nocte illa in castris; dixit enim, Placabo vultum ejus in muneribus praecedentibus eum, Scriptor libri narrat de Jacob; dixit enim, Placabo vultum ejus.

Hucusque verba Jacob dixisse intelligitur; caetera vero sua intulisse, quod ait, In muneribus praecedentibus eum: tamquam diceret, In muneribus quae praecedebant Jacob, placabo vultum fratris mei; ordo enim verborum Jacob: Placabo vultum ejus, et post haec videbo faciem ejus; forsitan enim suscipiet faciem meam; interposita autem sunt verba scriptoris, In muneribus praecedentibus eum. Sequitur:

(Vers. 22 seqq.) Cumque mature surrexisset, tulit duas uxores suas et totidem famulas cum undecim filiis, [Col. 1005C] et transivit torrentem Jaboch: transductisque omnibus quae ad se pertinebant, remansit solus; et ecce vir luctabatur cum eo usque mane. Qui cum videret quod eum superare non posset, tetigit nervum femoris ejus, et statim emarcuit. Dixitque ad eum: Dimitte me, jam enim ascendit aurora. Respondit: Non dimittam te, nisi benedixeris mihi. Ait ergo: Quod nomen est tibi? Respondit: Jacob. At ille: Nequaquam, inquit, Jacob appellabitur nomen tuum, sed Israel: quoniam si contra Deum fortis fuisti, quanto magis contra homines praevalebis? Interrogavit eum Jacob: Dic mihi quo appellaris nomine? Respondit: Cur quaeris nomen meum, quod est mirabile? Et benedixit eum in eodem loco. Vocavitque Jacob nomen loci illius Phanuel, dicens: Vidi Dominum facie ad faciem, et salva facta est anima mea. Sensus itaque hic est: Non vocabitur nomen tuum Supplantator, hoc est Jacob; sed vocabitur Princeps cum Deo, hoc est Israel; quomodo enim ego princeps sum, sic et tu, qui mecum luctari potuisti, Princeps vocaberis. Si autem mecum, qui Deus sum, sive angelus [Col. 1005D] (quoniam plerique varie interpretantur), pugnare potuisti, quanto magis cum hominibus, hoc est, cum Esau, quem formidare non debes? Illud autem quod in libro Nominum interpretatur, Israel, vir videns Deum, sive mens videns Deum, omnium pene sermone detritum, non tam vere quam violenter mihi interpretatum videtur. Quamvis igitur grandis auctoritatis sint, et eloquentiae ipsorum nos umbra opprimat, qui Israel, virum sive mentem videntem Deum, transtulerunt, nos magis Scripturae, et angeli, vel Dei, qui Israel ipsum vocavit, auctoritate ducimur, quam cujuslibet eloquentiae secularis. Hoc autem nomen illi ab angelo impositum qui cum illo fuit in itinere de Mesopotamia redeunte luctatus, typum Christi evidentissime gerit. Nam quod ei prevaluit Jacob utique volenti, ut mysterium figuraret, significat passionem Christi, ubi visi sunt ei praevalere Judaei. Et tamen benedictionem ab eodem angelo quem superaverat [Col. 1006A] impetravit; ac sic hujus nominis impositio benedictio fuit. Interpretatur autem Israel, princeps cum Deo; sive, ut alii volunt, vir videns Deum, quod erit in fine praemium sanctorum omnium. Tetigit porro illi idem angelus, veluti praevalenti, latitudinem femoris, eumque isto modo claudum reddidit. Erat itaque unus atque idem Jacob, et benedictus et claudus: benedictus, in eis qui in Christum ex eodem populo crediderunt, atque in infidelibus claudus. Nam femoris latitudo, est generis multitudo. Plures quippe sunt in ea stirpe de quibus prophetice praedictum est: Et claudicaverunt a semitis suis (Ps. XVII). Sequitur:

(Cap. XXXIII.---Vers. 1 seqq.) Levans autem Jacob oculos vidit venientem Esau, et cum eo quadringentos viros; divisitque filios Liae et Rachel, ambarumque famularum; et posuit utramque ancillam et liberos earum in principio, Liam vero et filios ejus in secundo loco, Rachel autem et Joseph novissimos; et ipse progrediens adoravit pronus in terra septies, donec appropinquaret frater ejus. Currens itaque obviam Esau fratri suo, [Col. 1006B] amplexatus est eum, stringensque collum et osculans flevit. Levatisque oculis vidit mulieres et liberos earum, et ait: Quid sibi volunt isti, et si ad te pertinent? Respondit, Parvuli sunt, quos donavit mihi Deus servo tuo. Et appropinquantes ancillae et filii earum, incurvati sunt. Accessit quoque Lia cum filiis suis, et similiter adoraverunt. Extremi Joseph et Rachel adoraverunt. Dixitque Esau: Quaenam sunt istae turmae quas obviam habui? Respondit, Ut invenirem gratiam coram domino meo. Et ille ait: Habeo plurima, frater mi, sint tua tibi. Dixitque Jacob: Noli ita facere, obsecro; sed si inveni gratiam in oculis tuis, accipe munusculum de manu mea; sic enim vidi faciem tuam, quasi viderem vultum angeli Dei. Quid sibi vult quod Jacob ait fratri suo: Propter hoc vidi faciem tuam, quemadmodum cum videt aliquis faciem Dei? Utrum paventis et perturbati animi verba usque in hanc adulationem proruperunt? an secundum aliquem intellectum sine peccato dicta accipi possunt? Fortassis enim quia [Col. 1006C] dicti sunt et gentium dii, quae sunt daemonia, non praejudicetur ex his verbis homini Dei, non enim dixit: Quemadmodum si viderem faciem Dei; sed, cum videt aliquis. Ipse autem aliquis, quem significare possit, incertum est. Atque ita fortasse temperata sunt verba, ut et ipse Esau sibi delatum tantum honorem grate acciperet; et qui haec etiam aliter intelligeret, eum, a quo dicta sunt, nullo crimine impietatis argueret; quod sibi benigno animo dicta haec verba fraterna sunt, quoniam et post bonam susceptionem metus ipse transierat. Potuit et sic dici, quemadmodum et Moyses Pharaoni Deus dictus est, secundum quod dicit Apostolus: Et si sunt qui dicuntur dii, sive in coelo, sive in terra, quemadmodum sunt dii multi et domini multi (I. Cor. VIII): maxime quia sine articulo in Graeco dictum est, quo articulo evidentissime solet veri Dei unius fieri significatio; non enim dixit: , sed dixit, . Facile autem hoc intelligunt qua distantia dicatur, qui Graecum eloquium audire atque intelligere solent. [Col. 1006D] Sequitur:

(Vers. 13, 14.) Ait Esau ad Jacob: Gradiamur simul, et ero socius itineris tui. Dixit Jacob: Nosti, domine mi, quod parvulos habeam teneros, et oves ac boves foetas mecum; quas si plus in ambulando fecero laborare, morientur una die cuncti greges. Praecedat dominus meus ante servum suum, et ego sequar paulatim vestigia ejus, sicut videro posse parvulos meos, donec veniam ad dominum meum in Seir. Hoc enim, sicut Scriptura divina narrat, Jacob non fecit, ut ad Esau perveniret in Seir; sed eo perrexit itinere quod dirigebat ad suos. An forte veraci animo promiserat, sed aliud postea cogitando elegit? Sequitur:

(Vers. 17 seqq.) Et Jacob venit in Sochot, ubi aedificata domo, et fixis tentoriis, appellavit nomen loci illius Sochot, id est, tabernacula; transivitque Salem urbem Sycimorum, quae est in terra Chanaan, postquam reversus est de Mesopotamia Syriae, et habitavit juxta [Col. 1007A] oppidum, emitque partem agri, in quo fixit tabernacula, a filiis Emor. patris Sichem, centum agnis; et erecto ibi altari invocavit super illud fortissimum Deum Israel. Est autem usque hodie civitas trans Jordanem hoc vocabulo, id est, Sochot, inter partes Scythopoleos. Et venit Jacob Salem, civitatem Sichem, in terra Chanaan, cum venisset de Mesopotamia Syriae. Error oboritur quo modo Salem, Sichem civitas appelletur, cum Hierusalem, in qua regnavit Melchisedech, Salem ante sit dicta; aut enim unius nominis urbs utraque est, quod etiam de pluribus Judaeae locis possumus invenire, ut idem urbis et loci nomen in alia atque alia tribu sit; aut certe istam Salem, quae nunc pro Sichem nominatur, dicimus hic interpretatam consummatam atque perfectam, et illam quae postea Hierusalem dicta est pacificam, nostro sermone transferri: utrumque enim accentu paululum declinato hoc vocabulum sonat. Sequitur:

(Cap. XXXIV.---Vers. 1 seqq.) Egressa est autem Dina filia Liae, ut videret mulieres regionis illius. [Col. 1007B] Quam cum vidisset Sichem filius Emor Ethaei, princeps terrae illius, adamavit eam, et rapuit, et dormivit cum illa, vi opprimens virginem, et conglutinata est anima ejus cum ea, tristemque blanditiis delinivit; et pergens ad patrem suum ait: Accipe mihi puellam hanc conjugem. Si jam cum illa dormierat eamque humiliaverat, quomodo postea virginem vocat, nisi forte virgo nomen aetatis est secundum Hebraeum eloquium? an potius per recapitulationem postea commemoratur quod primo factum est? Prius enim potuit intendere animae ipsius, et adamare virginem, et loqui secundum sensum virginis; et deinde cum illa dormire eamque humiliare. Dina quippe ut mulieres videat extraneae regionis egreditur, quando unaquaeque mens sua studia negligens, actiones alienas curans, extra habitum atque extra ordinem proprium evagatur. Quam Sichem princeps terrae vidit et adamavit, quia videlicet inventam in curis exterioribus, diabolus corrumpit; et agglutinata est anima ejus [Col. 1007C] cum ea, quia unitam sibi per iniquitatem efficit. Et quia cum mens peccare se conspicit, admissum flere conatur; corrupta autem spes ac securitates vacuas ante oculos vocat, quatenus utilitatem tristitiae subtrahat. Recte illic adjungitur: Tristemque blanditiis delinivit: modo enim aliorum facta graviora, modo nihil esse quod perpetratum est, modo misericordem Deum loquitur, modo tempus adhuc subsequens ad poenitentiam pollicetur: ut dum per hoc decepta mens ducitur, ab intentione poenitentiae suspendatur: quatenus tunc bona nulla suscipiat, quam nunc mala nulla constristant; et tunc plenius obsidatur suppliciis, quae nunc gaudet etiam in delictis. Sequitur:

(Vers. 25 seqq.) Et ecce die tertio quando gravissimus est dolor vulnerum, arreptis, duo Jacob filii, Simeon et Levi, fratres Dinae, gladiis, ingressi sunt confidenter; interfectisque omnibus masculis, Emor et Sichem pariter necaverunt, tollentes Dinam de domo Sichem sororem suam. Quibus egressis, introierunt super occisos caeteri filii Jacob et depopulati sunt urbem [Col. 1007D] in ultionem stupri sororis suae. Apparet ergo his verbis, non transeunter, sicut viator solet, illic mansisse Jacob, sed agrum emisse, tabernaculum constituisse, aram instruxisse, ac per hoc diutius in Sichem mansisse, quae alio nomine dicitur Salem, quae est in terra Chanaan; filiam vero ejus, cum in eam venisset aetatem ut amicas habere jam posset, videre voluisse filias civium loci, atque ita factam esse pro illa cruentissimam caedem et depraedationem, quae jam, ut puto, quaestionem non habet: multitudo enim non parva fuit, quia plurimum ditatus erat. Sed filii ejus in hoc facto nominantur, quia ejusdem facti principes atque auctores fuerunt. Sequitur:

(Cap. XXXV.---Vers. 1.) Interea locutus est Deus ad Jacob, Surge, et ascende Bethel, et habita ibi; facque altare Deo, qui apparuit tibi quando fugiebas fratrem [Col. 1008A] tuum. Quare non dixit, Et fac ibi altare mihi, qui apparui tibi; sed Deus dicit: Fac ibi aram Deo, qui apparuit tibi? Utrum Filius ibi apparuit, et Deus Pater hoc dicit? an in aliquo genere locutionis annumerandum, sicut est illud: Pluit Dominus a Domino (Gen. XIX)?

(Vers. 2 seqq.) Ait: Abjicite deos alienos, qui in medio vestri sunt, et mundamini, et mutate vestimenta vestra, Surgite, et ascendamus in Bethel, et faciamus ibi altare Domino, qui exaudivit me in die tribulationis meae, et fuit socius itineris mei. Dederunt ergo ei omnes deos alienos quos habebant, et inaures quae erant in auribus eorum. At ille infodit ea subter terebinthum, quae est post urbem Sichem. Quaeritur quare inaures, quae ornamenta erant et ad idololatriam non pertinebant, nisi quia intelligendum est phylacteria fuisse daemoniorum? Nam Rebeccam a servo Abrahae inaures accepisse Scriptura testatur; quod non fieret, si ei inaures ornamenti gratia non licerent. Ergo illae inaures, quae cum idolis datae sunt, ut dictum [Col. 1008B] est, idolorum phylacteria fuerunt. Sequitur:

(Vers. 5.) Cumque profecti essent, terror Domini invasit omnes circa regiones, et non sunt ausi persequi recedentes. Incipiamus advertere quo modo Deus operetur in mentibus hominum: a quo enim timor Dei factus est in illis civitatibus, nisi ab illo qui sua promissa in Jacob filiisque ejus tuebatur? Sequitur:

(Vers. 6.) Venit igitur Jacob Luzam, quae est in terra Chanaan, cognomento Bethel, ipse et omnis populus cum illo; aedificavitque ibi altare, et appellavit nomen loci, domus Dei; ibi enim apparuit ei Deus, cum fugeret fratrem suum. Ecce manifestissime comprobatur Bethel, non Ulamau, ut Septuaginta interpretes dixerunt, sed Luzam, id est, Amygdalum, ante vocitatam; nec mirum debet videri: multis enim locis hoc accidit, et in civitatibus, et in fluminibus, et in quibusque terrarum locis, ut ex aliis atque aliis causis vel adderentur vel mutarentur vocabula, sicut et hominibus. Sequitur:

[Col. 1008C] (Vers. 8.) Eodem tempore mortua est Debbora, nutrix Rebeccae, et sepulta ad radices Bethel subter quercum. Vocatumque est nomen loci illius, Quercus fletus. Debbora enim typum gerebat Mosaicae legis, quae ut apis mella divinae cognitionis et cultus populis praebuit, quae ob hoc etiam Domini nutricula fuit, quia, ut Apostolus ait: Natus ex muliere, factus est sub lege (Gal. IV). Umbrae igitur et imagines legis tunc mortuae atque sepultae nascuntur, quando Dominus in passione sua legitur exclamasse: Consummatum est. Quercus vero sub qua Debbora sepulta esse pronuntiatur, crux intelligenda est Domini; quae ob hoc quercus est appellata fletus, quia in ea suspensa est vita, quae Judaeis incredulis perpetuum intulit luctum. Sequitur:

(Vers. 9, 10.) Apparuit autem iterum Deus Jacob postquam reversus est de Mesopotamia Syriae, benedixitque ei, dicens: Non vocaberis ultra Jacob, sed Israel erit nomen tuum. Et appellavit eum Israel. Dudum nequaquam ei ab angelo imponitur, sed, quod imponendum a Deo sit, praedicitur. Quod igitur futurum [Col. 1008D] ibi promittitur, hic docetur expletum. Hoc ergo ei dicit iterum Deus in benedictione, quae repetitio confirmat magnum promissum in hoc nomine; nam hoc mirum est: quibus enim semel dictum est amplius eos non vocari quod vocabantur, sed quod eis nomen novum imponebatur, omnino amplius aliquid non vocatos, nisi quod eis impositum sit; istum autem per totam vitam suam appellatum esse Jacob, cui semel Deus dixerat: Non jam vocaberis Jacob, sed Israel erit nomen tuum. Nimirum ergo nomen hoc ad illam recte intelligitur pertinere promissionem, ubi sic videbitur Deus, quo modo non est antea patribus visus; ubi enim non erit nomen vetus, quia nihil remanebit vel in ipso corpore vetustatis, et Dei visio summum erit praemium. Sequitur:

(Vers. 11.) Ego Deus omnipotens; cresce et multiplicare: [Col. 1009A] gentes et omnes populi nationum erunt ex te, reges de lumbis tuis egredientur. Utrum gentes secundum carnem, congregationes autem gentium secundum fidem; an utrumque propter fidem gentium dictum est: sed gentes appellari non possunt, una gens Israel secundum carnem. Sequitur:

(Vers. 14.) Ille vero erexit titulum lapideum in loco quo locutus fuerat ei Deus. libans super eum libamina, et effundens oleum, vocansque nomen loci illius Bethel. Iterum factum est hoc loco quod factum fuerat, an iterum commemoratum est? Sed quodlibet horum sit, super lapidem libavit Jacob, non lapidi libavit; non sicut idololatrae solent aras ante lapides constituere, et tamquam diis libare lapidibus. Sequitur:

(Vers. 15 seqq.) Egressus autem inde, venit verno tempore ad terram quae ducit Ephrata; in qua cum parturiret Rachel, ob difficultatem partus periclitari coepit; dixitque ei obstetrix, Noli timere, quia et hunc habebis filium. Egrediente autem anima prae dolore, [Col. 1009B] et imminente jam morte, vocavit nomen filii sui Benoni, id est, filius doloris mei; pater vero appellavit eum Benjamin, id est, filium dextrae. Mortua est ergo Rachel, et sepulta in via quae ducit Ephrata, haec est Bethleem, erexitque titulum super sepulcrum ejus. Ephrata vero et Bethleem unius urbis vocabulum est, sub interpretatione consimili, siquidem in frugiferam et in domum panis vertitur, propter eum panem qui de coelo ibi descendisse legitur. Sed quid sibi vult quod cum eumdem Benjamin Rachel pareret, vocavit nomen ejus, filius doloris mei, nisi futurum prophetans ex ejus tribu Paulum, qui affligeret filios Ecclesiae persecutionis suae tempore? Sive aliter per Benjamin terrestris figurabatur Hierusalem, quae est in tribu ejusdem Benjamin cujus populus gravi matrem dolore affecit, effundendo sanguinem prophetarum, insuper etiam in necem Christi impiis acclamando vocibus: Sanguis ejus super nos et super [Col. 1009C] filios nostros (Marc. VII). Sequitur:

(Vers. 21.) Egressus inde, fixit tabernaculum trans torrentem gregis; quod alia translatio dicit: Trans torrentem Hader. Hunc locum esse Hebraei volunt ubi postea templum aedificatum est, et turrim Hader, turrim gregis significare, hoc est, congregationis et coetus; quod Michaeas propheta testatur, dicens: Et tu, turris gregis, filia Sion (Mich. IV), etc.; illoque tempore Jacob trans locum ubi postea templum aedificatum est, habuisse tentoria. Sed sequamur ordinem. Via pastorum juxta Bethleem locus est ubi angelorum grex in ortu Domini cecinit, vel Jacob pecora sua pavit, loco nomen imponens; vel, quod verius est, vaticinio futurum jam tunc mysterium monstrabatur. Sequitur:

(Vers. 22.) Cumque habitaret in illa regione, abiit Ruben, et dormivit cum Bala concubina patris sui, quod illum minime latuit. Ruben concupiscentia motus libidinis, in concubinam patris sui praeceps efferbuit. Quod incesti crimen non scriberetur, nisi futura [Col. 1009D] perversitas Israelitici populi praenuntiaretur. Quamquam et in illo qui hoc commisit consideretur esse flagitium, in Scripturis tamen est prophetia futurorum: namque per Ruben primogenitum, populus primogenitus Israel ex circumcisione significatur. Qui thorum concubinae polluit: id est, legem veteris Testamenti saepe praevaricando commaculavit. Quod autem in concubina lex veteris Testamenti ponatur, Paulus apostolus docuit, dicens: Abraham duos filios habuit, unum de ancilla, et unum de libera: haec autem duo Testamenta (Gal. IV). etc. In quo Agar quae concubina fuit, veteris Testamenti ponitur typo: una est enim perfecta columba genitricis suae, quae virgo casta, regina et sponsa Christi Ecclesia per Evangelium jungitur. Sequitur:

(Vers. 23 seqq.) Erant autem filii Jacob duodecim. Filii Liae: primogenitus Ruben, et Simeon, et Levi, et Judas, et Issachar, et Zabulon. Filii Rachel: Joseph, et Benjamin. Filii Balae ancillae Rachelis: Dan, et Nepthalim. Filii Zelphae ancillae Liae: Gad, et Aser. Hi [Col. 1010A] filii Jacob qui nati sunt ei in Mesopotamia. Quomodo duodecim filii Israel computantur qui nati sunt, et dicitur: Hi sunt filii Israel, qui nati sunt ei in Mesopotamia, cum Benjamin longe postea natus sit, cum jam transisset Bethel, et appropinquaret Bethleem? Hinc frustra quidam conantes istam solvere quaestionem dixerunt non legendum: Nati sunt, sicut Latini plerique codices habent: sed facti sunt; Graece enim scriptum est, . Ita volentes intelligi, etiam Benjamin quamvis ibi natus non fuerit, ibi factum tamen, quia jam fuerat in utero seminatus, ut praegnans inde Rachel exisse credatur. Hoc autem modo etiamsi nati sunt legeretur, possent dicere, jam in utero natus erat, quia conceptus erat; sicut et de sancta Maria dictum est ad Joseph: Quod enim in ea natum est, de Spiritu sancto est (Matth. I). Sed aliud est quod impedit hanc solutionem quaestionis hujus: quia si jam Benjamin ibi conceptus erat, qui filii Jacob grandes inde exierant, vix annorum duodecim [Col. 1010B] esse poterant. Viginti namque annos illic explevit, quorum primis septem sine conjugio fuit, donec serviendo adipisceretur. Ut ergo primo anno quo duxit uxorem ei filius nasceretur, duodecim annorum esse poterat primitivus cum inde profectus est. Proinde si jam conceptus fuerat Benjamin, intra decem menses omnis illa via peracta est, et quidquid in itinere ascriptum est: unde sequitur ut filii ejus tam parvuli pro sorore sua Dina tantam stragem fecerint, tot homines trucidaverint, ita expugnaverint civitatem: in quibus Simeon et Levi, qui primi gladiis accincti intraverunt ad illos, hominesque peremerunt, unus undecim, alius autem decem annorum fuisse reperiatur; etiamsi per annos singulos sine intermissione illa pepererat: quod utique incredibile est, ab illius aetatis pueris illa omnia fieri potuisse, quando et ipsa Dina vix adhuc sex annorum fuit. Proinde aliter solvenda quaestio est: ut ideo intelligatur [Col. 1010C] dictum esse commemoratis duodecim filiis. Hi sunt filii Jacob, qui nati sunt ei in Mesopotamia Syriae, quia inter omnes, qui tam multi erant, unus tantum erat non ibi natus: qui tamen inde habuit nascendi causam, quod ibi mater ejus patri copulata est. Sed solutio ista quaestionis, aliquando exemplo locutionis similis firmanda est. Nulla tamen facilior est solutio quaestionis hujus, quam ut per synecdochen accipiatur: ubi enim pars major est aut potior, solet ejus nomine etiam illud comprehendi quod ad ipsum nomen pertinet: sicut ad duodecim apostolos jam non pertinebat Judas, qui etiam mortuus fuit, cum Dominus resurrexit a mortuis; et tamen ipsius duodenarii numeri nomen Apostolus in Epistola sua tenuit, ubi ait: Cum apparuisset illis duodecim. Cum articulo enim hoc Graeci codices habent, ut non possent intelligi quicumque duodecim, sed illi in eo numero insignes. Eo modo locutionis puto et illud a Domino dictum: Nonne ego vos duodecim elegi, et unus ex vobis diabolus est (Joan. VI)? ut non ad electionem [Col. 1010D] ipse pertinere videretur. Sic quia aptior erat numerus duodecim filiorum Jacob qui nati fuerant in Mesopotamia, ipsorum commemoratione Scriptura complexa est etiam Benjamin, qui non erat ibi natus, et dictum est: Hi filii Jacob qui nati sunt ei in Mesopotamia Syriae. Sequitur:

(Cap. XXXVI.---Vers. 1 seqq.) Hae sunt autem generationes Esau: ipse est Edom. Esau accepit uxores de filiabus Chanaan: Ada filiam Elon Hethaei et Olibama, filiam Anae filii Sebeon Evaei; Basemath quoque filiam Ismael, sororem Nabajoth. Peperit autem Ada Eliphaz; Basemath genuit Rahuel; Olibama edidit Jehus, et Elon, et Chore. Hi filii Esau, qui nati sunt ei in terra Chanaan. Quod post narrationem mortis Isaac, narratur quas uxores acceperit Esau et qui ei filii nati sint, recapitulatio intelligenda est. neque enim post mortem Isaac fieri coepit, cum jam essent Esau et Jacob centum viginti annorum, nam eos sexagenarius suscepit, et per omnes annos vitae suae centum octoginta quinque. Iste est Eliphax, cujus [Col. 1011A] Scriptura in Job volumine recordatur. Sequitur.

(Vers. 6 seqq.) Tulit autem Esau uxores suas, et filios et filias, et omnem animam domus suae, et substantiam, et pecora, et cuncta quae habere poterat in terra Chanaan, et abiit in alteram regionem, recessitque a fratre suo Jacob: divites enim erant valde et simul habitare non poterant, nec sustinebat eos terra peregrinationis eorum prae multitudine gregum; habitavitque Esau in monte Seir, ipse est Edom. Esau et Edom et Seir, unius nomen est hominis; et quare varie nuncupetur, supra dictum est. Sed quaestio est quo modo Scriptura dicat, post mortem Isaac patris sui, Esau abscessisse de terra Chanaan, et habitasse in monte Seir; cum, veniente de Mesopotamia Jacob fratre ejus, legatur quod jam illic habitabit. Proinde quid fieri potuerit, ut Scriptura falli vel fallere non credatur, in promptu est cogitare, quod scilicet Esau, posteaquam in Mesopotamiam frater ejus abscessit, noluit habitare cum parentibus suis: sive ex illa commotione qua dolebat se benedictione fraudatum, [Col. 1011B] sive alia aliqua causa, vel uxorum suarum quas odiosas videbat esse parentibus, vel qualibet alia, et coeperat habitare in monte Seir; deinde post reditum Jacob fratris sui, facta inter eos concordia, reversus est et ipse ad parentes; et cum mortuum patrem simul sepelivissent, quia eos plurimum ditatos terra illa, sicut scriptum est, minime capiebat, abscessit rursus in Seir, et ibi propagavit gentem Idumaeorum. Sequitur:

(Vers. 31 seqq.) Reges autem qui regnaverunt in terra Edom, antequam haberent regem filii Israel, fuerunt hi: Bahale filius Beor, nomenque urbis ejus Denaba. Mortuus est autem Bahale, et regnavit pro eo Jobab filius Zare de Bosra. Hunc quidam suspicantur esse Job, ut in fine voluminis ipsius additum est. Contra Hebraei de Nachor eum stirpe generatum affirmant, ut jam supra dictum est. Quod autem scriptum est: Hi reges qui regnaverunt in Edom antequam regnaret rex in Israel, non sic accipiendum [Col. 1011C] est, tamquam omnes reges nominati sint, usque ad ea tempora quibus coeperunt reges Israel, quorum primus fuit Saul. Multi enim fuerunt in Edom usque ad tempora Saul, sub temporibus etiam judicum, quorum tempora fuerunt ante reges. Sed ex his multis, eos solos potuit commemorare Moyses qui fuerunt antequam ipse moreretur. Nec mirum est quod numerantibus ab Abraham per Esau patrem gentis Idumaeorum, atque Rahuel filium Esau, et Zara filium Rahuel, et Jobab filium Zarae, cui Jobab successit in regnum Balach, qui prius in terra Edom rex fuisse commemoratur, usque ad ultimum regem, quem potuit nominare Moyses, plures generationes inveniuntur quam numerantur ab Abraham per Jacob usque ad Moysen; nam illic inveniuntur fere undecim, hic autem usque ad Moysen ferme septem: fieri enim potuit ut ideo ibi plures nominarentur, quia citius moriendo plures alter alteri successerunt. Sic etiam contigit ut alium ordinem sequens Matthaeus, ab Abraham usque ad Joseph quadraginta duas generationes [Col. 1011D] numeret (Matth. I); Lucas autem in ordine alio numerans generationes, non per Salomonem sicut ille, sed per Nathan, ab Abraham usque ad Joseph quinquaginta quinque commemoret (Luc. III). In illo quippe ordine ubi plures numerantur, citius mortui sunt quam hic, ubi pauciores. Ne forte autem moveat aliquem quod inter reges Edom commemoratur Balach filius Beor, et de similitudine nominis existimet illum esse Balaach qui restitit Moysi ducenti populum Israel, sciat illum Balaach Moabiten fuisse, non Idumaeum; fuisseque filium Sephor, non filium Beor; fuisse etiam ibi tunc filium Beor, Balaam, non Balaach; quem Balaam conduxerat idem Balaach, ad maledicendum populum Israel.

(Cap. XXXVII.---(Vers. 2 seqq.) Joseph cum sexdecim esset annorum, pascebat gregem cum fratribus suis, adhuc puer, et erat cum filiis Balae et Zelphae, uxorum patris sui; accusavitque fratres suos apud patrem [Col. 1012A] crimine pessimo. Israel autem diligebat Joseph super omnes filios suos, eo quod in senectute genuisset eum, fecitque ei tunicam polymitam. Videntes autem fratres ejus quod a patre plus cunctis fratribus amaretur, oderant eum, nec poterant ei quidquam pacifice loqui. Si sexto decimo anno Joseph in Aegyptum est venditus, ante tredecim annos quam moreretur avus ejus venditus invenitur; sexdecim enim annorum esse non potuit, nisi ante tredecim annos mortis Isaac, centesimo septimo anno vitae patris sui Jacob; his enim cum adjecerimus viginti tres quibus Joseph usque ad adventum patris sui fuit in Aegypto, fient anni aetatis Joseph triginta novem et Jacob centum cum triginta, et nulla erit quaestio. Sed quoniam Scriptura post mortem Isaac ista narravit, putatur Joseph post ejusdem patris sui mortem sexdecim annorum fuisse. Quapropter intelligamus de vita Isaac tamquam multum decrepiti senis tacuisse Scripturam, cum de Jacob et ejus filiis loqueretur. Vivo tamen Isaac sexdecim annorum esse coepit Joseph. [Col. 1012B] Accidit quoque ut visum somnium referret fratribus suis, quae causa majoris odii seminarium fuit, dixitque ad eos: Audite somnium meum, quod vidi: Putabam nos manipulos ligare in agro, et quasi consurgere manipulum meum, et stare, vestrosque manipulos circumstantes adorare manipulum meum. Responderunt ei fratres ejus: Numquid rex noster eris, aut subjiciemur ditioni tuae? Haec ergo causa somniorum atque sermonum, invidiae et odii fomitem ministravit. Aliud quoque vidit somnium, quod narrans fratribus, ait: Vidi per somnium, quasi solem et lunam et stellas undecim adorare me; quod cum patri suo et fratribus retulisset, increpavit cum pater, et dixit: Quid sibi vult hoc somnium quod vidisti? Num ego, et mater tua, et fratres tui adorabimus te super terram? Invidebant igitur ei fratres sui, pater vero rem tacitus considerabat. Quod dicit Jacob ad Joseph: Quod est somnium hoc quod somniasti? numquid venientes veniemus ego, et mater tua, et fratres tui, adorare te super terram, nisi in [Col. 1012C] aliquo mysterio dictum accipiatur, quo modo intelligitur de matre Joseph, quae jam erat mortua? Unde nec in Aegypto cum sublimaretur putandum est hoc esse completum: quia nec pater eum adoravit, quando ad eum venit in Aegyptum, nec mater olim defuncta potuit. In Christi ergo persona facile intelligi potest etiam de mortuis, secundum quod dicit Apostolus: Quia donavit ei nomen quod est super omne nomen, ut in nomine Jesu omne genu flectatur, coelestium, terrestrium, et infernorum (Philipp. II). Sequitur: Perrexit ergo Joseph post fratres suos, et invenit eos in Dothaim. Qui cum vidissent eum procul antequam accederet ad eos, cogitaverunt eum occidere, et mutuo loquebantur: Ecce somniator venit; venite, occidamus eum, et mittamus in cisternam veterem, dicemusque: Fera pessima devoravit eum; et tunc apparebit quid illi prosint somnia sua. Audiens autem hoc Ruben, nitebatur liberare eum de manibus eorum, et dicebat: Non interficiamus animam ejus, nec effundamus ejus sanguinem, sed projicite eum in cisternam [Col. 1012D] hanc, quae est in solitudine, manusque vestras servate innoxias. Hoc autem dicebat, volens eripere eum de manibus eorum et reddere patri suo. Confestim igitur ut pervenit ad fratres suos, nudaverunt eum tunica talari et polymita, miseruntque in cisternam quae non habebat aquam. Et sedentes, ut comederent panem, viderunt Ismahelitas venire de Galaath, et camelos eorum portantes aromata, et resinam, et stactem in Aegyptum. Dixit ergo Judas fratribus suis: Quid nobis prodest, si occiderimus fratrem nostrum, et celaverimus sanguinem illius? melius est ut venumdetur Ismahelitis, et manus nostrae non polluantur; frater enim et caro nostra est. Acquieverunt fratres sermonibus ejus, et praetereuntibus Madianitis negotiatoribus, extrahentes eum de cisterna, vendiderunt Ismahelitis triginta [Vulg. viginti] argenteis. Quaeritur quare Ismahelitas Scriptura, quibus a fratribus venditus est Joseph, etiam Madianitas vocet, cum Ismahel sit de Agar filius [Col. 1013A] Abrahae, Madianitae vero de Cethura? An quia Scriptura dixerat de Abraham, quod munera dederit filiis concubinarum suarum, Agar scilicet et Cethurae, et dimiserit eos ab Isaac filio suo in terram Orientis, unam gentem fecisse intelligendi sunt? Sequitur:

(Vers. 28 seqq.) Qui duxerunt eum in Aegyptum. Reversusque Ruben ad cisternam non invenit puerum, et scissis vestibus pergens ad fratres, ait: Puer non comparet, et ego quo ibo? Tulerunt autem tunicam ejus, et in sanguine haedi quem occiderant, tinxerunt, mittentes qui ferret ad patrem, et diceret: Hanc invenimus; vide utrum tunica filii tui sit, an non? Quam cum cognovisset pater ejus, ait: Tunica filii mei est; fera pessima comedit eum, bestia devoravit Joseph. Scissisque vestibus indutus est cilicio, lugens filium multo tempore. Congregatis autem liberis ejus, ut lenirent dolorem patris, noluit consolationem recipere; sed ait, Descendam ad filium meum lugens in infernum. Solet esse magna quaestio quo modo intelligatur esse internum: utrum illic mali tantum, an etiam boni, [Col. 1013B] mortui descendere soleant. Si ergo tantum mali, quo modo iste ad filium se dicit lugendo velle descendere? non enim in poenis inferni eum esse credebat; sed perturbati et dolentis verba sunt, mala sua etiam hinc exaggerantis. Sequitur:

(Vers. 36.) Madianitae vero vendiderunt Joseph in Aegyptum Putiphari eunucho Pharaonis, magistro militiae. Quaeritur quo modo postea idem eunuchus uxorem habere dicatur. Tradunt Hebraei emptum ab hoc Joseph, ob nimiam pulchritudinem, in turpe ministerium, et a domino, virilibus arefactis, postea electum esse, juxta morem Hierophantarum, in pontificatum Heliopoleos; et hujus filiam esse Assenez, quam postea Joseph uxorem acceperit. Joseph unus ex duodecim filiis Jacob, quem pater prae caeteris filiis dilexit, Christum Dominum figuravit: quem Deus Pater, secundum carnem natum, caeteris fratribus ex Abraham stirpe genitis praetulit. Unde et ibi dicitur: Amabat eum Jacob, eo quod in senectute [Col. 1013C] genuisset eum. Senescente enim mundo, illucescens Dei Filius per Mariae Virginis partum, serus advenit, tamquam filius senectutis, secundum sacramentum suscepit corporis, qui erat ante per substantiam Deitatis semper cum Patre. Tunica vero polymita, quam fecit ei pater, varietatem populorum ex omnibus gentibus in corpore Christi congregatam sigificavit. Somnium vero illud per quod fratrum manipuli adoraverunt manipulum ejus, illud est quod in Christo completum est: Adorabunt eum omnes reges terrae, omnes gentes servient ei (Ps. LXXI), scilicet per fidem, fructum bonorum operum afferentes. Ipse est quem sol et luna adorant, et stellae, de quo sole dictum est: Laudate eum, sol et luna; laudate eum, omnes stellae (Ps. CXLVIII). Ipsum enim excellentia sanctorum in solis nomine, Ecclesiae claritas sub imagine lunae, et omnium populorum numerositas in figura stellarum adorant. Unde pater suus increpavit eum, dicens: Numquid ego, et mater tua, et fratres tui, adorabimus te? Objurgatio ista patris, [Col. 1013D] duritiam populi Israel significat, pro eo quod ex se natum Christum esse cognoscunt, et adorare contemnunt. Jacob mittit Joseph filium suum, ut de fratribus sollicitudinem gereret; et Deus Pater misit Filium suum unigenitum ut genus humanum peccatis languidum visitaret. Mittitur ab illo utique Patre, de quo scriptum est: Misit Deus Filium suum in similitudine carnis peccati (Rom. VIII); ut videret si recte agerentur oves. Et Dominus ait in Evangelio: Non veni nisi ad oves perditas domus Israel (Matth. XV). Invenit ergo Joseph fratres suos in Dothaim. Dothaim interpretatur, defectio. Vere in grandi defectione erant, qui de parricidio fratris cogitabant. Cumque vidissent Joseph fratres sui procul, occidere eum cogitaverunt; et Judaei videntes verum Joseph, Dominum Jesum Christum, ut eum cricifigerent unum omnes consilium statuerunt, dicentes: Crucifige eum (Luc. XXIII). Fera pessima devoravit eum: id est, plebs Judaica [Col. 1014A] interfecit eum, de qua Dominus in Evangelio dicit: Ecce ego mitto vos, sicut oves in medio luporum (Matth. X). Nudaverunt Joseph fratres sui tunica polymita et talari; et Judaei Christum per mortem crucis exspoliaverunt tunicam corporalem. Polymitam autem, id est, decoratam omnium virtutum diversitate. Resperserunt autem tunicam hoedi sanguine, quia falsis eum testimoniis accusantes, in invidiam deduxere populi, peccata donantem omnium. Mittitur dehinc in cisternam, id est, in lacum; et Christus exspoliatus carne humana descendit in infernum. De cisterna quoque levatus ille Ismahelitis, id est, gentilibus venditur; et Christus postquam de inferno egreditur, ab omnibus gentibus fidei commercio comparatur. Ille per Judae consilium, triginta argenteis distrahitur; et hic Christus per consilium Judae Scariotis eodem numero venumdatus est. Dehinc Jacob posteritatis suae deplorans dispendia, quasi pater lugebat filium amissum, quasi propheta flebat interitum Judaeorum. Denique scidit vestimentum [Col. 1014B] suum, quod in passione legimus actum a principe sacerdotum (Matth. XXVI); sed et velum templi scissum est (Id. XXVII): ut propheta et nudatum suum populum, et divisum ostenderet regnum.

(Cap. XXXVIII.---Vers. 1 seqq.) Eo tempore descendens Judas a fratribus suis divertit ad virum Odollamitem nomine Hiram, viditque ibi filiam hominis Chananaei vocabulo Suae, et uxore accepta ingressus est ad eam, quae concepit et peperit filium, vocavitque nomen ejus Her. Rursus concepto fetu, natum filium nominavit Onan. Tertium quoque peperit, quem appellavit Sela. Quo nato, parere ultra cessavit. Dedit autem Judas uxorem primogenito suo Her, nomine Thamar. Fuitque Her primogenitus Judae, nequam in conspectu Domini, et ab eo occisus est. Dixit ergo Judas ad Onan filium suum: Ingredere ad uxorem fratris tui, ut suscites semen fratri tuo. Ille sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur. [Col. 1014C] Et idcirco percussit eum Dominus, quod rem detestabilem fecisset. Quamobrem dixit Judas nurui suae: Esto vidua in domo patris tui, donec crescat Sela filius meus; timebat enim ne et ipse moreretur, sicut fratres ejus. Quaeritur quo modo ista fieri potuerint: si enim postea quam Joseph devenit in Aegyptum, quo modo intra viginti ferme et tres annos? nam post tantum temporis colligitur eos venisse ad eumdem Joseph fratrem suum in Aegyptum cum patre suo; fieri enim potuit ut Judas et filii ejus juxta aetatis annos possent ducere uxores. Nam Thamar nurum suam, mortuo primogenito suo, alteri filio dedit; quo etiam mortuo, exspectavit ut cresceret tertius; et cum crevisset, nec illi eam dedit, timens ne et ipse moreretur. Unde factum est ut eidem socero suo se illa supponeret. Quo modo ergo haec omnia intra tam paucos annos fieri potuerint, merito movet, nisi, ut forte solet Scriptura, per recapitulationem aliquot annis ante venditum Joseph hoc fieri coepisse intelligi velit: quoniam sic positum est ut diceretur: [Col. 1014D] Factum est in illo tempore. Ubi tamen quaeritur, si sexdecim annorum erat Joseph quando venditus est, quot annorum esse Judas potuerit quartus filius Jacob, quandoquidem ipse primogenitus Ruben ut plurimum fratrem suum Joseph quinque aut sex annos potuerit aetate praecedere. Evidenter autem Scriptura dicit triginta annorum fuisse Joseph, quando innotuit Pharaoni. Cum ergo ipse anno decimo sexto aetatis suae venditus fuisse credatur, quatuordecim annos peregerat in Aegypto ignotus Pharaoni. Ad hos autem viginti quatuor annos accesserunt septem anni ubertatis, et facti sunt anni viginti unus. His adduntur duo, quia secundo anno famis intravit Jacob in Aegyptum cum filiis suis, et inveniuntur viginti tres anni, quibus abfuit Joseph a patre et fratribus suis. Quo medio tempore quomodo fieri potuerint de uxore et filiis et nuru Judae omnia quae narrantur, indagare difficile est: nisi [Col. 1015A] forte ut credamus, et hoc enim fieri potuit, mox ut adolescere Judas coepit, eum incidisse in amorem ejus quam duxit uxorem, nondum vendito Joseph in Aegyptum. Sequitur:

(Vers. 12 seqq.) Evolutis autem multis diebus, mortua est Sua, uxor Judae. Qui post luctum consolatione recepta, ascendebat ad tonsores ovium suarum, ipse, et Hiras opilio gregis Odollamita in Thamnas; nuntiatumque est Thamar, quod socer ejus ascenderet in Thamnas ad tondendas oves. Quae, positis viduitatis vestibus, assumpsit theristrum, et muta o habitu sedit in bivio itineris quod ducit Thamnas; eo quod crevisset Sela, et non eum accepisset maritum. Quam cum vidisset Judas, suspicatus est esse meretricem; operuerat enim vultum suum ne cognosceretur. Ingrediensque ad eam ait: Dimitte me ut coeam tecum; nesciebat enim quod nurus sua esset. Qua respondente: Quid mihi dabis, ut fruaris concubitu meo? dixit: Mittam tibi haedum de gregibus. Rursum illa dicente: Patiar quodvis si dederis mihi arrhabonem, donec mittas quod [Col. 1015B] polliceris. Ait Judas: Quid vis tibi pro arrhabone dari? Respondit: Annulum tuum, et armillam, et baculum quem manu tenes. Ad unum igitur coitum concepit mulier, ac surgens abiit, depositoque habitu quem assumpserat, induta est viduitatis vestibus. Si enim vir et uxor, sicut Dominus dicit, non jam duo, sed una caro est, non aliter nurus est quam filia deputanda; tamen eum quantum in ipso erat deformiter cum meretrice cubasse, non dubium est. At illa quae socerum fefellit, non carnis ejus concupiscentia, nec meretriciae mercedis cupiditate peccavit; sed ex ipso sanguine prolem requirens, ex quo duobus etiam fratribus nupta, tertio quoque denegato habere non potuit, patri eorum socero suo fetandum corpus frande subjecit. Melius quidem sine filiis remaneret, quam sine jure matrimonii mater fieret. Longe tamen alia intentione peccavit, quod filiis suis patrem providit socerum suum, quam si eum sibi concupisset adulterum. Denique cum jussu ejus produceretur [Col. 1015C] ad mortem, et virgam, monile atque annulum protulisset, dicens ab eo se gravidatam cujus pignora illa essent; ubi ea quae dederat ille cognovit, istam magis quam se justificatam esse respondit, quod ei maritum suum conjungere noluisset: qua destitutione compulsa, illo modo potius quam nullo modo, posteritatem non aliunde quam ab eadem stirpe conquireret. In qua sententia non eam justificatam, sed eam plus quam se justificatam dicens, nec ipsam laudavit, sed in sui comparatione praeposuit, desiderium scilicet habendae prolis, quo ducta illa se socero supposuerat, minus culpans quam libidinosi concubitus ardorem, quo ipse velut ad meretricem victus intraverat; sicut quibusdam dicitur: justificatis Sodomam, id est, tantum peccastis ut vobis Sodoma comparata justa videatur: quamquam etiam haec mulier non in pejoris facti comparatione minus culpata, sed omnino a socero laudata intelligatur. Quae tamen consulta illa aeterna lege justitiae, quae naturalem ordinem perturbari vetat, non utique tantummodo [Col. 1015D] corporum, sed maxime ac primitius animorum, quia in procreandis filiis ordinatam societatem non custodivit, merito culpabilis invenitur. Quid mirum si peccatrix a peccatore laudatur? quod ita nobis Faustus, vel ipsa Manichaea perversitas arbitratur adversum esse, quasi nobis in hujus Scripturae vera ratione dignoque praeconio vitia hominum, quae ista commemorat, necesse sit approbare. Quin potius necesse est ut quanto istam religiosius accipimus, tanto fidentius illa culpemus, quae per ejus veritatem certius culpanda didicimus: ibi enim fornicatio et omnis illicitus concubitus divino jure damnatur. Ac per hoc cum talia quorumdam facta commemorat, de quibus eo loco suam tacet sententiam, indicanda nobis permittit, non laudanda perscribit. Unde hic expressius apparet, non ad ipsum Judam, sed ad Christum qui ex ejus tribu praenuntiabatur in carne venturus, [Col. 1016A] illam pertinere prophetiam, qua Jacob patriarcha sub nomine illius Judae taxatus est. Et ideo magis flagitium ejus divina Scriptura tacere non debuit, sicut non tacuit in verbis patris ejus, quibus post illud dedecus ita laudatur. Quia ipse in prophetia non agnoscitur, alius requiratur, neque enim Judas, cum ad Thamar concupiscentia victus intraret, hanc suae libidinis intentionem gerebat, ut inde aliquid significaretur, quod ad salutem hominum pertineret: sicut nec Judas ille qui Deum tradidit, hoc intendit, ut aliquid inde gereretur quod ad eamdem salutem hominum pertineret. Porro si de tam malo opere Judae illius, tam bonum opus Dominus fecit, ut ejusdem suae passionis sanguine nos redimeret: quid mirum si propheta ejus, de quo ipse ait: De me enim ille scripsit (Joan. V), ex malefacto Judae istius boni aliquid significavit, ut suo mysterio nos doceret? Ea quippe hominum facta, sancto Spiritu disponente atque inspirante, collegit propheta narrator, quorum interpositio non vacaret, ad praesignationem rerum, [Col. 1016B] quas intenderat, prophetare. Ad significanda autem aliqua bona, nihil interest si facta illa, quibus ea significantur, seu bona, seu mala sint: quid enim interest cum volo aliquid legendo cognoscere, utrum ex minio reperiam scriptos nigros Aethiopes, et ex atramento, candidos Gallos? Verumtamen si non scripta, sed scripturam talem viderem, sine dubitatione reprehenderem. Ita in factis hominum, quae ad imitandum vitandumve proponuntur, magnum interest bonane an mala sint: quae autem ad significandum scribuntur, sive dicuntur, nihil refert in moribus facientium, quam laudem reprehensionemve mereantur: si modo habent aliquam rei, qua de re agitur, necessariam praefigurandi congruentiam: sicut enim Caiphae verbi in Evangelio, quantum ad ejus noxium perniciosumque animum pertinebat, quantum denique ad ipsa verba, si in eis voluntatem dicentis attendas, quibus aiebat, ut justus injuste necaretur, utique mala erant, tamen magnum bonum [Col. 1016C] illo nesciente significabant, quando ait: Expedit vobis ut unus moriatur homo, et non tota gens pereat; dictumque est de illo: hoc autem non a se dixit, sed cum esset pontifex, prophetavit: quia oportebat Jesum mori pro gente (Joan. X): ita factum Judae, secundum illius libidinem malum fuit: sed illo nesciente, magnum bonum significavit. A se ipso quippe malum fecit, sed non a se ipso bonum significavit. Hoc autem quod necessario praeloquendum putavi, non ad hoc tantum Judae factum, sed etiam ad caetera valeat, si qua occurrerint mala facta hominum, quibus bonum aliquid a narrante prophetatum est. In Thamar ergo nuru Judae intelligitur plebs regni Judaeorum, cui de tribu Juda reges tamquam marui adhibebantur. Merito nomen ejus Amaritudo interpretatur, ipsa enim domino fellis poculum dedit. Duo autem genera principum qui non recte operabantur in plebe, unum eorum qui male operabantur, alterum eorum qui nihil proderant, significantur in duobus filiis Judae: quorum unus erat vir saevus ante Dominum, [Col. 1016D] alter in terram fundebat, ne semen daret ad fecundandam Thamar. Nec sunt amplius quam duo genera hominum inutilia generi humano: unum nocentium, alterum praestare nolentium: si quid boni habent in hac terrena vita perdentium, tamquam in terram fundentium. Et quoniam in malo prior est qui nocet, quam ille qui non prodest, ideo major dicitur malignus; et ille sequens, qui fundebat semen in terram, moeror eorum. Nomen quoque majoris, qui vocabatur Her, interpretatur Pelliceus, qualibus tunicis induti sunt primi homines in poena damnationis suae, dimissi ex paradiso. Sequentis autem nomen qui vocabatur Onan, interpretatur Moeror eorum. Quorum, nisi quibus nihil prodest, cum habeat unde prodesse possit: atque id perdat in terra? Porro majus malum est ablatae vitae, quod significat pellis, quam non habitae, quod significat moeror eorum. Deus tamen ambos occidisse dictus est, ubi figuratur regnum talibus [Col. 1017A] hominibus abstulisse. Tertius vero filius Judae quod illi mulieri non jungitur, significat tempus ex quo reges plebis Judaeorum coeperunt de tribu Juda non fieri. Et ideo erat quidem filius Judae, sed eum maritum Thamar non accipiebat: quia erat eadem tribus Juda, sed jam in populo inde nemo regnabat. Unde et nomen ejus, id est, Sela interpretatur Dimissio ejus. Non pertinent sane ad hanc significationem viri sancti et justi, qui licet illo tempore fuerint, ad novum tamen pertinebant Testamentum: cui prophetando scienter utiles fuerunt, qualis David fuit. Eo namque tempore quo jam Judaei ex tribu Juda coeperant reges non habere, non est computandus Herodes major in regibus ejus, tamquam maritus Thamar, erat enim alienigena, nec enim sacramento illo mysticae unctionis tamquam conjugali foedere cohaerebat, sed tamquam extraneus dominabatur, quam potestatem a Romanis et a Caesare acceperat: sic et filii ejus tetrarchae, quorum erat unus Herodes [Col. 1017B] patris nomine appellatus, qui cum Pilato in passione concordavit. Isti ergo alienigenae usque adeo non deputabantur in regno illo mystico Judaeorum, ut ipsi Judaei publice clamarent, frendentes adversus Christum: Non habemus regem nisi Caesarem (Joan. XIX); neque hoc verum nisi illa universali dominatione Romanorum, quippe Caesar etiam rex erat non proprie Judaeorum; sed ut Christum negarent, et huic adularentur, ideo se tali voce damnaverunt. Illo ergo tempore quo jam de tribu Juda regnum defecerat, veniendum erat ad Christum verum Salvatorem Dominum nostrum, qui non obesset, multumque prodesset, sic enim fuerat prophetatum: Non deficiet princeps ex Juda, neque dux de femoribus ejus, donec veniat cui repromissum est, et ipse erit exspectatio gentium (Gen. XLIX). Jam isto tempore omne quoque magisterium Judaeorum, et mystifica unde Christi vocabantur unctio, ipsa defecerat, secundum prophetiam etiam Danielis, tunc venit cui repromissum erat, qui est exspectatio gentium, et unctus est Sanctus [Col. 1017C] sanctorum oleo exsultationis prae participibus suis; natus est enim majoris Herodis tempore, passus est autem Herodis minoris tempore. Hujus itaque venientis ad oves, quae perierant domus Israel, figuram gessit ipse Judas, cum iret ad tondendas oves in Thamna, quod interpretatur Deficiens: jam enim defecerat princeps ex Juda, et omne magisterium atque unctio Judaeorum, ut veniret cui repositum erat. Venit autem cum suo pastore Odollamite, cui nomen erat Hiras. Et interpretatur Odollamites Testimonium in aqua. Cum hoc plane testimonio Dominus venit, habens quidem testimonium majus Joanne; sed tamen propter oves infirmas hoc testimonio est usus in aqua. Nam et ipse Hiras, quod nomen illius pastoris fuit, interpretatur Fratris mei visio. Vidit omnino fratrem suum Joannes: fratrem secundum semen Abrahae, secundum cognationem Mariae matris ejus et Elisabeth matris suae: eumdemque Dominum et Deum suum, quia, sicut ipse ait, de plenitudine ejus accepit. Vidit omnino, et ideo in natis mulierum major illo non exsurrexit (Matth. XI), quia ex omnibus [Col. 1017D] praenuntiantibus Christum ipse vidit, quod multi justi et prophetae cupierunt videre, et non viderunt (Matth. XIII). Salutavit ex utero, agnovit perfectus ex columba, et ideo tamquam Odollamites vere testimonium perhibuit in aqua. Venit autem Dominus ad oves tondendas, hoc est, ad exonerandas sarcinis laboriosis, ex quibus Ecclesiae in Canticis canticorum, Dentes essent velut grex detonsarum (Cant. VI). Jam Thamar habitum mutet. Nam et Commutans interpretatur Thamar: sed in ea prorsus nomen amaritudinis maneat: non illius in qua Domino fel ministravit, sed illius in qua Petrus amare flevit (Luc. XXII); nam et Judas, Latine Confessio est. Confessioni ergo amaritudo misceatur, ut vera poenitentia praesignetur. Hac poenitentia fecundatur Ecclesia, in omnibus gentibus constituta: Oportebat enim Christum pati, et resurgere tertia die, et praedicari in nomine ejus poenitentiam [Col. 1018A] et remissionem peccatorum in omnes gentes, incipientibus ab Jerusalem (Luc. XXIV), nam et ipse habitus meretricius, confessio peccatorum est. Typum quippe jam Ecclesiae gerit Thamar, ex gentibus evocatae, sedens cum hoc habitu ad portam Ahenam, vel Henaim, quod interpretatur Fontes, cucurrit enim velut cervus ad fontes aquarum pervenire ad semen Abrahae; illic a non agnoscente feratur, quia de illa praedictum est: Populus quem non cognovi, servivit mihi. Accipit in occulto annulum, monile et virgam: quia vocatione signatur, justificatione decoratur, glorificatione exaltatur. Quos enim praedestinavit, illos et vocavit: quos autem vocavit, illos et justificavit: et quos justificavit, illos et glorificavit (Rom. VIII); sed haec, ut dixi, adhuc in occulto, ubi fit et conceptio sanctae ubertatis. Mittitur autem promissus haedus, tamquam meretrici: haedus exprobratio peccati per eumdem Odollamitam, tamquam increpantem et dicentem: Generatio viperarum (Matth. [Col. 1018B] XII); sed non eam invenit peccati exprobratio, quam mutavit confessionis amaritudo. Post vero jam publicatis signis, annuli, monilis, et virgae, vicit temere judicantes Judaeos quorum jam personam ipse Judas gestabit, qui hodieque dicunt, non hunc esse populum Christi, nec habere nos semen Abrahae: sed prolatis certissimis documentis nostrae vocationis, justificationis, et glorificationis, sine dubio confunduntur, et nos magis quam se justificatos esse fatebuntur.

(Vers. 27 seqq.) Instante autem partu, apparuerunt gemini in utero, atque in ipsa effusione infantum unus protulit manum, in qua obstetrix ligavit coccinum, dicens, iste egreditur prior. Illo vero retrahente manum, egressus est alter. Dixitque mulier: Quare propter te divisa est maceria? Et ob hanc causam vocavit nomen ejus Phares. Postea egressus est alter, in cujus manu erat coccinum, quem appellavit Zara. Cur patriarcha Judas propriae nurus post mortem filii sui legitur expetisse concubitum, quo geminorum partus est editus: [Col. 1018C] nisi ut figura praecederet de utroquo Jesu Domini testamento, quorum alterum in typo futurae mortis ejus est conditum, alterum in Evangelii veritate, duos esse populos generandos, quorum posterior in crucis signo saepe omnem munitionem populi superioris incideret? Hic est populus manu prior, ortu posterior, de quo ipse Dominus Jesus, natus ex tribu Juda, opera sua ante praemisit quam nobis ex Virgine nasceretur. Sive aliter, per manum significantur opera. Zara quippe interpretatur Oriens, significavit antiquum Israeliticum populum, sub lege constitutum, qui prior quasi manum misit, quando dictis propheticis et legalibus sacrificiis nativitatem et passionem Domini in carne pronuntiavit; sed instante partu manum subtraxit: quia, adveniente plenitudine temporum, credere in Dei filium noluit, et eum in praesenti positum despexit, de quo tam multa in postmodum praedixit. Phares vero, qui interpretatur Dividens, prior egressus est: quia postquam caecitas in Israel facta est, plenitudo gentium introivit, et sic postmodum Israel salvus erit (Rom. XI).

[Col. 1018D] (Cap. XXXIX.---Vers. 1.) Igitur Joseph ductus est in Aegyptum. Ad ordinem redit Scriptura, unde recesserat, ut illa narraret quae supra digesta sunt.

Emitque eum Putiphar, eunuchus Pharaonis, princeps exercitus, vir Aegyptius, de manu Ismahelitarum, a quibus perductus erat: fuitque Dominus cum eo, et erat vir in cunctis prospere agens. Sicut enim Joseph descendit in Aegyptum, ita et Christus in mundum: emitque eum eunuchus, id est castus in disciplinis evangelicis populus Christianus.

Erat autem Joseph pulchra facie et decorus aspectu. Sic et de Christo David ait: Speciosus forma prae filiis hominum, diffusa est gratia in labiis tuis (Ps. XLIV).

Post multos itaque dies injecit domina sua oculos suos in Joseph, et ait: Dormi mecum. Qui nequaquam acquiescens operi nefario, dixit ad eam: Ecce, dominus [Col. 1019A] meus, omnibus mihi traditis, ignorat quid habeat in domo sua: nec quidquam est quod non in mea sit potestate, vel non tradiderit mihi, praeter te, quae uxor ejus es. Quomodo ergo possum hoc facere, et peccare in Dominum meum? Hujusmodi verbis per singulos dies, et mulier molesta erat adolescenti, et ille recusabat stuprum. Quisquis mundi hujus successibus elevatur, lenocinante cordis laetitia, tentari se luxuriae stimulis sentit, Joseph factum ad memoriam revocet, et in arce se castitatis servet: qui dum sibi a domina conspiceret pudicitiae damna suaderi, ait ei: Ecce, Dominus meus omnibus mihi traditis, ignorat quid habeat in domo sua: nec quidquam est quod non in mea sit potestate, vel non tradiderit mihi, praeter te, quae uxor ejus es. Quomodo ergo possum malum hoc facere, et peccare in dominum meum? Quibus verbis ostenditur, quia bona quae assecutus fuerat repente memoria revolvit; et malum quod se pulsabat ejicit; et quia perceptae gratiae meminit, vim culpae imminentis fregit, cum enim voluptas lubrica tentat in [Col. 1019B] prosperis, haec ipsa sunt prospera aculeo adversitatis premenda: ut eo erubescamus prava committere quo nos a Deo meminimus gratuita bona percepisse; et illatam gratiam exteriorum vertamus in arma virtutum: ut sint ante oculos quae percepimus, et quaecumque nos illiciunt subigamus, quia enim voluptas ex prosperitate nascitur, ejusdem prosperitatis est consideratione ferienda, quatenus hostis noster unde oritur, inde moriatur. Considerandum quippe est, ne acceptum munus vertamus in vitium, ne per favorem vitae nos absorbeat vorago nequitiae. Iramque contra nos superni judicis inexstinguibiliter accendimus, si contra benignitatem illius, etiam ex ipsa sua largitate pugnemus. Sequitur:

(Vers. 11.) Accidit autem, ut quadam die intraret Joseph domum, et operis quippiam absque arbitris faceret, et illa apprehensa lacinia vestimenti ejus diceret: Dormi mecum. Qui relicto in manu ejus pallio, fugit et egressus est foras. Dum mulier adultera Joseph male uti voluisset, relicto pallio fugit foras: quia, [Col. 1019C] dum synagoga Dominum, purum hominem credens, quasi adulterino complexu constringere voluit, ipse tantum litteram Legis ejus oculis reliquit, et ad cognoscendam suae divinitatis potentiam, conspicuum se gentibus praebuit. Unde et Paulus dicit: Usque hodie dum legitur Moyses, velamen est super cor eorum (I Cor. III). Quae videlicet adultera mulier apud semetipsam pallium retinuit, et quem male tenebat nudum amisit. Sequitur:

(Vers. 13 seqq.) Cumque vidisset pallium mulier in manibus suis, et se esse contemptam, vocavit homines domus suae, et dixit ad eos: En introduxit ad me virum Hebraeum, ut illuderet mihi. Cumque ego subclamassem, et audisset vocem meam, reliquit pallium quod tenebat, et fugit foras. In argumentum fidei, retentum pallium ostendit marito revertenti domum. Ista mulier, ut jam dixi, figura erat synagogae, quae saepe, sicut scriptum est, moechata est post deos alienos. Similiter volebat et Christum in adulterii sui scelere [Col. 1019D] retinere, ut negaret se esse Deum et Pharisaeorum magis et Scribarum quam Legis praecepta servaret, quae illi velut maritus erat. Christus autem non acquiescens illicitae doctrinae, id est, adulterio adulterinae synagogae, manu veste corporis apprehensus, carne se exuit, et liber mortis ascendit ad coelos.

(Vers. 19 seqq.) His auditis dominus, et nimium credulus verbis conjugis, iratus est valde: tradiditque Joseph in carcerem, ubi vincti regis custodiebantur, et erat ibi clausus. Fuit autem Dominus cum Joseph, et misertus est illius; deditque ei gratiam in conspectu principis carceris, qui tradidit in manu ejus universos vinctos. Dominus enim erat cum illo, et omnia ejus opera dirigebat. Uxor Putiphar plebem Judaicam praesignabat, quam regendam a Romanis principibus Pilatus susceperat: quae plebs, Legis traditionibus sibi pro tempore traditis, Dominum volebat praebere consensum, ut sabbati otium custodiri confirmaret; [Col. 1020A] uxorem a viro dimittendam quacumque ex causa permitteret. Pro quibus, cum a Domino fuisset certis responsionibus refutata, Pilato praesidi eum tradiderunt, malefactorem eum quodammodo proclamantes, et secundum legem debere puniri: eo quod se Filium Dei diceret, et aequalem Patri pronuntiaret, a quibus objectionibus Pilato traditus carceri mortis est: sed illum non carcer terruit, non inferna tenuerunt, cum etiam ubi veluti puniendus descenderat: inde alios liberavit. Sequitur:

(Cap. XL.---Vers. 1 seqq.) His ita gestis, accidit ut peccarent duo eunuchi, pincerna regis Aegypti, et pistor, domino suo. Iratusque Pharao contra eos: nam alter pincernis praeerat, alter pistoribus: misit eos in carcerem principis militum, in quo erat Joseph. At custos carceris tradidit eos Joseph, qui et ministrabat eis. Denique invenit Joseph duos eunuchos de domo regis in carcere vinctos, duorum populorum credentium vel incredulorum figuram gestantes, qui conclusi sub peccato Adae, transgressione obnoxii [Col. 1020B] tenebantur. Hi ergo sive pro originali peccato, seu pro delictis propriis, quia omnes debitores sunt Deo, et nullus exceptus est, qui non illius, juxta Apostoli dictum, indigeat gratia: Omnes enim peccaverunt, et egent gratia Dei: ob quod etiam omnes sancti conditione obnoxii fuerunt debito mortis, hoc ipsum Apostolo praedicante, cum dicit: Regnavit mors ab Adam usque Moysen, etiam in eos qui non peccaverunt, in similitudinem praevaricationis Adae (Rom. V). Qui ideo uterque populus eunuchi dicuntur, vel intelliguntur, quia castam acceperant regulam disciplinae. Eloquia, inquit, Domini eloquia casta (Ps. XI). Sequitur:

(Vers. 4 seqq.) Aliquantum autem temporis fluxerat, et illi in custodia tenebantur, videruntque somnium nocte una juxta interpretationem congruam sibi. Ad quos cum introisset Joseph mane, et vidisset eos tristes, siscitatus est, dicens: Cur tristior est hodie solito facies vestra? Qui responderunt: Somnium vidimus, nec est qui interpretetur nobis. Dixitque ad eos Joseph: Referte mihi [Col. 1020C] quid videritis. Respondit praepositus pincernarum: Videbam coram me vitem, in qua erant tres propagines, crescere paulatim in gemmas, et post flores uvas maturescere, calicemque Pharaonis in manu mea; tuli ergo uvas, et expressi in calicem quem tenebam, et dedi poculum Pharaoni. Tres vero dies aut Dominicae passionis et resurrectionis accipiendum est tempus, in quo animae sanctorum eductae ab inferis leguntur a Domino: aut certe tria intelligenda sunt tempora, ante Legem, et sub Lege, sub evangelica gratia. In primo enim tempore clausae fuerunt gemmae, quia ut de Abel, Seth, Enos, et Enoch, ac Noe, atque Melchisedech legitur, qui alii fuerint Deo placentes, Scriptura minime refert. In secundo vero tempore, id est, sub Lege, flores eruperunt sanctorum: quia qui sub Lege Deo placuerunt, sacris voluminibus ostenduntur. Tertio vero tempore sub evangelica quodammodo praedicatione, uvae ad maturitatem pervenerunt, quando credentium in Christo fides proficiendo in tantum roborata [Col. 1020D] est, ut pro divini nominis confessione cruorem suum effundi a persecutoribus minime detrectaverint, aut certe pro Christi amore, saeva castigatione membra sui corporis crucifigunt cum vitiis et concupiscentiis, castrantes se videlicet a mundi delectationibus et carnalibus desideriis, calicem videlicet Dominicae passionis in memoria semper habentes, et sermonibus in mundo praedicantes poculum porrigunt Pharaoni. Sequitur:

(Vers. 12, 13.) Haec est interpretatio somnii: Tres propagines, tres adhuc dies sunt, post quos recordabitur Pharao ministerii tui, et restituet te in gradum pristinum, dabisque ei calicem juxta officium tuum, sicut facere ante consueveras. Post trinam enim lucem Domino ab inferis resurgente, et Legis obscura, ut Joseph somnia, revelante; solutus est a peccatis credentium populus, et de inferni carcere vel potestate daemonum liberatus, redditusque est in ministerio [Col. 1021A] legis divinae: sicut enim in pincerna, qui eductus de carcere et suo restitutus est ministerio, gentilis significatus est populus: ita in principe pistorum, sine dubio gens intelligenda Judaica est. Tria canistra super caput ejus, et in uno canistro, quod erat excelsius, portare omnes cibos qui fiunt arte pistoria, avesque comedere ex eo, quid aliud significat, nisi tripartita ipsi populo concessa divinae legis eloquia, Legem videlicet, et prophetas, et agiographa, quae omnia super caput portabat, quia mentem illorum excesserat spiritalis scientiae plenitudo? Arte pistoria panes cocti, quid aliud significant, nisi quod lex veteris Testamenti non est humana inventa astutia, sicut impii astruunt Marcionistae, et haeretici Manichei; sed Spiritus sancti auctoritate, antiquis patriarchis et sanctis prophetis est credita? Spiritum enim sanctum per ignem significari, multis locis in divina legimus Scriptura; unum enim canistrum, quod altius caeteris erat; nimirum lex intelligenda Mosaica est, propter densitatem mysteriorum et umbraticas significationes: ex quo cibum volucres [Col. 1021B] coeli percipiunt, dum animae sanctae, quae per coeli significantur aves, spiritualiter aluntur, dum in lege Domini meditantur die ac nocte, qui possunt dicere cum Apostolo: Nostra autem conversatio in coelis est (Phil. III). Pharaonem, qui eduxit Joseph de carcere, eique potestatem in omni terra dedit Aegypti, priorique ministerio suum pincernam restituit, et pistorem suum die tertia patibulo suspendit, Dei Patris habuisse figuram, non dubium est: qui Jesum Christum Dominum nostrum resuscitavit ab inferis, et fidelem novi Testamenti populum a nexibus primae praevaricationis et caeterorum omnium eripuit vinculis. Infidelem vero capite absciso, id est, Christo, qui est caput Legis et prophetarum: et die tertia, hoc est, tertio suspendit tempore, quia in cruce nostri Salvatoris, ubi fideles sunt a peccatorum vinculis absoluti, ibi ipsi impii Judaei atque caeteri ethnici, quorum ipse Pharaonis pistor figuram tenuit, sunt condemnati, qui in humilitate carnis positum Dominum [Col. 1021C] despexerunt. Quod vero volucres coeli laceraverunt carnes ejus, hujus rei praesagium fuit, quod quadragesimo secundo anno post Domini resurrectionem et ascensionem in coelos, ex omni orbe terrarum populi venientes cum ducibus Romanorum Tito et Vespasiano, eos non solum vastitate et fame cruciaverunt, sed etiam multa in eis ludibria exercuerunt, digni quippe erant talia perpeti, qui talia in Dei prophetis, et in ipso exercuerunt Domino: et eos qui ex eis famem et gladium evaserunt, in toto mundo diviserunt, atque sibi suisque posteris in famulis jure perpetuo reliquerunt, usquedum plenitudo gentium introeat, et sic postmodum et ipsi non proprio merito, sed Dei gratia salvi fiant: qui in primo nostri Salvatoris adventu, ignorantes Dei justitiam, et suam quaerentes statuere, justitiae Dei non fuerunt subjecti: et impleatur illud quod beatus Jacob patriarcha, ex eorum persona, Esau filio suo praedixit: Vivens gladio, et fratri tuo servies, tempusque veniet quando solvas et excutias jugum de cervicibus tuis [Col. 1021D] (Gen. II, 7). Sequitur:

(Cap. XLI.---Vers. 1 seqq.) Post duos annos vidit Pharao somnium. Putabat se stare super fluvium, de quo ascendebant septem boves pulchrae et crassae nimis, et pascebantur in locis palustribus. Aliae quoque septem emergebant de flumine foedae confectaeque macie, et pascebantur in ipsa amnis ripa, in locis virentibus, devoraveruntque eas quarum mira species et habitudo corporis erat. Quod putabat se stare Pharao super lumen, quemadmodum servus Abrahae dixit: Ecce ego sto super fontem aquae; haec locutio si intelligatur, ita est ut in psalmo scriptum est: Qui fundavit super terram aquas (Ps. XXIII). Secundum hanc enim locutionem recte intelligitur, quod altior sit terra quam aqua; altius quippe ab aquis sustollitur, ubi habitabant terrena animalia. Sequitur:

(Vers. 4 seqq.) Expergefactus Pharao, rursum dormivit, [Col. 1022A] et vidit alterum somnium: Septem spicae pullulabant in culmo uno plenae atque formosae. Aliae quoque totidem spicae, tenues, et percussae uredine oriebantur, devorantes omnem priorum pulchritudinem. Evigilans post quietem, et facto mane, pavore perterritus, misit ad conjectores Aegypti, cunctosque sapientes: et accersitis, narravit somnium, nec erat qui interpretaretur. Tunc demum reminiscens pincernarum magister, ait: Iratus rex servis suis, me et magistrum pistorum retrudi jussit in carcerem principis militum, ubi una nocte uterque vidimus somnium praesagium futurorum: eratque ibi puer Hebraeus, ejusdem ducis militum famulus, cui narrantes somnia, audivimus quidquid postea rei probavit eventus, ego enim redditus sum officio meo, et ille suspensus est in cruce. Somnium Pharaonis Legis et prophetarum praesignabat figuras, in quibus de conversione omnium gentium et Antichristi persecutionibus, sancto Spiritu revelante, locuti sunt. Qui in septem spicis plenis, seu in septem vaccis pinguibus ostendebatur: quia sunt septem charismatum spiritualium dona, quibus ubertas fidei divinae in [Col. 1022B] gratia novi Testamenti larga pietate redundat. Fertilitatis autem hebdomada tempus accipiendum est quo ab universis gentibus fides confessionis nominis Christi, vel scientia Trinitatis suscepta est: de qua ait propheta: Repleta est terra scientia Domini, sicut aquis maris operientis (Isa. XI), in tantum enim praedicationis divinae verbum per totas orbis regiones in universis gentibus fecit proficere, et suscepta fidei suae gratia, per sanctam conversationem ad perfectionem contendere, ut non solum coelesti horreo fierent apti, verum etiam et exemplo suo ad imitandum caeteros provocarent. At contra, septem sterilitatis anni famem veritatis et justitiae novissimis temporibus significabant, quae fidelium consumptura est multitudinem temporibus Antichristi. Sequitur:

(Vers. 29 seqq.) Ecce anni septem venient fertilitatis magnae in universa terra Aegypti quos sequentur septem anni alii tantae sterilitatis, ut cuncta oblivioni tradatur [Col. 1022C] retro abundantia, consumptura est enim fames omnem terram, et ubertatis magnitudinem perditura est inopiae magnitudo. Et est sensus: Ubertatis hujus quam futuram significaverunt boves bonae, obliviscentur homines in ea fame quam significaverant boves et spicae malae. Potest et hebdomada duorum annorum significare tempus praesens et futurum; qui enim fideliter ac pie vivendo laboraverint in saeculo praesenti, quod reperiant in futuro, beatitudinem consequentur perpetuae vitae. Qui autem infideles existunt, et nihil cogitant de futuro otioque in praesenti saeculo torpescunt, sterilitatis suae in futuro reperient finem. Sequitur:

(Vers. 33 seqq.) Nunc ergo provideat rex virum sapientem et industrium, et praeficiat eum terrae Aegypti, qui constituat praepositos per singulas regiones, et quintam partem fructuum per septem annos fertilitatis, qui jam nunc futuri sunt, congreget in horrea, et omne frumentum sub Pharaonis potestate condatur, serveturque in urbibus, et paretur futurae septem annorum [Col. 1022D] fami, quae pressura est Aegyptum, et non consumetur terra inopia. Placuit Pharaoni consilium et cunctis ministris ejus, locutusque est ad eos: Num invenire potuerimus talem virum qui spiritu Dei plenus sit? Ecce jam, nisi fallor, tertio insinuatur nobis in hoc libro, Spiritum sanctum esse spiritum Dei; primo, ubi dictum est: Spiritus Dei ferebatur super aquas (Gen. I); secundo, ubi dixit Deus: Non permanebit spiritus meus in hominibus istis, propter quod carnes sunt (Gen. VI), et tertio nunc, quod Pharao dicit de Joseph esse in illo spiritum Dei. Nondum tamen legimus Spiritum sanctum. Sequitur:

(Vers. 39, 40.) Dixit Pharao ad Joseph: Quia ostendit tibi Deus omnia quae locutus es, numquid sapientiorem et similem tui invenire potero? Tu eris super domum meam, et ad tui oris imperium cunctus obediat populus: uno tantum regni solio te praecedam. Id ipsum in [Col. 1023A] secundo psalmo a Patre dicitur Domino: Filius meus es tu, ego hodie genui te; postula a me, et dabo tibi gentes haereditatem tuam, et possessionem tuam terminos terrae. Et ipse Dominus in Evangelio discipulis ait: Data est mihi omnis potestas in coelo et in terra (Matth. XXVIII). Data quippe potestas est homini assumpto, non Verbo Dei Filio Patri et Spiritui coaeterno, a quo creata sunt omnia; uno tantum praecedit Filium Pater, paterni videlicet nominis vocabulo, ut in confessione seu in laudibus, Patris nomen semper anteponatur, nam dignitate et potestate, natura atque virtute, aeternitate vel origine, unum sunt, unius Deitatis atque substantiae; nominibus enim tantummodo distinguuntur. Sequitur:

(Vers. 41 seqq.) Dixitque rursum Pharao ad Joseph: Ecce constitui te super universam terram Aegypti. Tulitque annulum de manu sua, et dedit in manu ejus, vestivitque stola byssina, et collo torquem auream circumposuit, fecitque ascendere super currum suum secundum, clamante praecone, ut omnes coram eo genu flecterent, et praepositum esse scirent in universa terra [Col. 1023B] Aegypti. Joseph, qui typum induit Christi, currum meruit ascendere: et praeco clamavit ante eum, et constituit illum Pharao super universam terram Aegypti. Ita et Dominus noster, postquam est distractus a Juda, ut Joseph a fratribus, et de interorum carcere surrexit, ascendit currum regni coelestis, de quo dictum est: Currus Dei decem millium (Ps. LXVII); et accepit potestatem praedicandi et judicandi, sicut Paulus apostolus ait: Et dedit ei nomen quod est super omne nomen, ut in nomine Jesu omne genu flectatur, coelestium, terrestrium et infernorum (Phil. II). Accepit quoque et annulum, id est, pontificatum fidei, quo credentium animae Salvatori signantur, ac frontibus et cordibus nostris per signum crucis, figura exprimitur aeterni regis. Induiturque stola byssina, id est, carnem sanctam bysso splendidiorem, et stola immortalitatis. Accepit quoque torquem auream, id est, intellectum bonum: praeco ante eum praecedit, id [Col. 1023C] est Joannes Baptista, qui iter ejus praecedens praeconabat, dicens: Parate viam Domini (Matth. III; Marc. I), didicimus enim labores Christi in orbe gentium, quem significabat Aegyptus, per varias passiones martyrum; et nunc videmus honorem Christi in eodem orbe terrarum, erogatione frumenti, id est, verbi divini praedicatione, sibi omnia subjugantem. Sequitur:

(Vers. 44, 45.) Dixitque rex ad Joseph: Ego sum Pharao, absque tuo imperio non movebit quisquam manum aut pedem in omne terra Aegypti. Vertitque nomen illius, et vocavit eum lingua Aegyptiaca Salvatorem mundi. Quid manifestius de Christo, quando sub figura Joseph Salvator ostenditur, non tantum unius terrae Aegypti, sed etiam totius mundi? Sequitur:

(Vers. 45) Deditque illi uxorem Assenez, filiam Putiphar sacerdotis Heliopoleos. Quaeri solet, cujus Putiphar Joseph filiam acceperit uxorem, utrum illius [Col. 1023D] cujus servus fuit, an alterius? Credat quisque quod placet: non est tamen quaestio quis fuerit; sive enim unus fuerit, sive duo, quodlibet horum quisque existimet, non est fidei periculosum, nec contrarium veritati Scripturarum Dei. Sicut enim accepit Joseph ex gentibus uxorem, ita et Christus Ecclesiam: ex qua genuit duos filios, id est, duos populos, ex Judaeis et gentibus congregatos. Triginta autem erat annorum, quando stetit Joseph in conspectu regis Pharaonis. Totidemque annorum legitur fuisse Christus, quando sub typo Pharaonis in conspectu mundi apparuit revelatus. Venitque fertilitas septem annorum, et in manipulos redactae segetes congregatae sunt in horrea Aegypti, omnisque frugum abundantia in singulis urbibus condita est, tantaque fuit multitudo tritici, ut arenae maris coaequaretur, et copia mensuram excederet. Pro eo dictus non erat numerus, quod nomen numeri usitati excederet illa copia, et quomodo appellaretur non inveniebatur; nam inde fieri [Col. 1024A] potest ut cuilibet magnae et infinitae multitudini numerus non sit, quod congregavit Joseph per septem annos omnem frugum abundantiam: id est, frumenta fidei sanctorum horreis condens, per illa scilicet septem charismata, quasi per septem annos; ut cum septem anni inopiae esse coeperint, id est, cum iniquitas occurrit septem capitalium criminum sub Antichristo, quando fames fidei fuerit Salvatoris, tunc sancti pariter et fideles habeant copiosam justitiae frugem, ne fides eorum in opera sermonum vel praedicationis attenuata, deficiat. Sequitur:

(Cap. XLII.---Vers. 1 seqq.) Audiens autem Jacob quod alimenta venderentur in Aegypto, dixit filiis suis: Quare negligitis? Audivi quod triticum venumdetur in Aegypto. Descendite et emite nobis necessaria, ut possimus vivere, et non consumamur inopia. Descendentes igitur fratres Joseph decem, ut emerent frumenta, ingressi sunt terram Aegypti, et Joseph princeps erat terrae Aegypti, atque ad illius nutum frumenta populis vendebantur. Cumque adorassent eum fratres sui, et cognovisset eos, quasi ad alienos durius loquebatur, [Col. 1024B] interrogans eos, Unde venistis? Qui responderunt: De terra Chanaan, ut emamus frumenta. Et tamen fratres ipse cognoscens, non est agnitus ab eis. Igitur post ubertatis annos in universo orbe fames praevaluit, merito, quia non erat qui faceret bonitatem. Post haec Joseph a penuria frumenti salvat Aegyptum, et Christus a fame verbi Dei liberat mundum, aperuit enim horrea sua Christus in omni orbe terrarum, et erogatione frumenti sui omnia subjugavit; nisi enim Joseph fratres sui vendidissent in Aegyptum, defecerat Aegyptus; et nisi Judaei Christum crucifixissent, perierat mundus. Joseph interpretatur Augmentatio, sive Ampliatio: sed in illo Joseph ampliationem non habuit nisi sola Aegyptus; in nostro autem Joseph augmentum habere meruit universus mundus. Ille erogavit triticum, noster erogavit Dei verbum. Dicit Jacob filiis suis, Est frumentum in Aegypto; dicit et Deus pater: Ex Aegypto vocavi Filium meum [Col. 1024C] (Matth. II). Descendunt igitur decem provectiores fratre; id est, Judaei, quasi sub Decalogo legis et numero constituti: quos ipse cognoscens, non est agnitus ab eis. Cognoscuntur Hebraei a Christo, sed ipsi non cognoscunt eum. Sequitur:

(Vers. 9 seqq.) Recordatus somniorum quae aliquando viderat, ait: Ut videatis infirmiora terrae venistis. Qui dixerunt: Non est ita, domine, sed servi tui venerunt ut emerent cibos. Omnes filii unius viri sumus; nec quidquam famuli tui machinantur mali. Quibus ille ait: Aliter est, immunita terrae hujus considerare venistis. Et illi: Duodecim, inquiunt, servi tui fratres sumus, filii viri unius in terra Chanaan; minimus cum patre nostro est, alius non est super. Hoc est ait, quod locutus sum, exploratores estis. Jam nunc experimentum vestri copiam. Per salutem Pharaonis non egrediemini hinc donec veniat frater vester minimus. Mittitete vobis unum, et adducat eum: vos autem eritis in vinculis, donec probentur quae dixistis, utrum falsa, [Col. 1024D] an vera sint; alioquin per salutem Pharaonis exploratores estis. Quid est quod Joseph vir tam sapiens, atque ita non solum ab hominibus inter quos vivebat, sed ipsa etiam post Scriptura teste laudatus, jurat per salutem Pharaonis non exituros de Aegypto fratres suos, nisi frater eorum junior venerit? an etiam bono et fideli vilis erat Pharaonis salus, qui fidem primitus domino suo servabat in omnibus, quanto magis ipsi Pharaoni, qui eum in tanto honore locaverat, si illi servavit, qui eum servum emptitium possidebat? Quod si non curabat salutem Pharaonis, numquid et perjurium pro cujuslibet hominis salute vitare non debuit? an non est perjurium? tenuit enim unum ex eis, donec veniret Benjamin; et verum factum est, quod dixerat: Non exibitis hinc nisi veniat frater vester minimus. Ad omnes enim poterat pertinere quod dictum est, neque enim digne dicerentur redire ad patrem, quorum frater vinctus tenebatur in Aegypto, cum quo et ipsi mente et animo solliciti, [Col. 1025A] velut quibusdam charitatis vinculis tenebantur astricti, nam quomodo et ille venturus esset, nisi ad eum adducendum aliqui redissent? Sed quod sequitur magis urget quaestionem, cum iterum juravit, dicens: Mittite unum e vobis, et adducite fratrem vestrum: vos autem eritis in vinculis, donec probentur quae dixistis, utrum vera, an falsa sint: alioquin per salutem Pharaonis exploratores estis. Huic sententiae interposuit jurationem, quia si vera non dixissent, exploratores essent: id est, exploratorum poena digni essent: quos tamen vera dicere sciebat, tamquam si dictum esset: Exploratores estis, exploratorum poena digni eritis. Sequitur:

(Vers. 17 seqq.) Tradidit eos in custodiam tribus diebus, tertia autem die eductis eis de carcere, ait: Facite quod dixi, et vivetis, Deum enim timeo. Si pacifici estis, frater vester unus ligetur in custodia: vos autem abite et ferte frumenta quae emistis in domum vestram; et fratrem vestrum minimum adducite ad me, ut possim vestros probare sermones, et non moriamini. [Col. 1025B] Fecerunt ut dixerat, et locuti sunt ad invicem: Merito haec patimur, quia peccavimus in fratrem nostrum, videntes angustiam animae illius, dum deprecaretur nos, et non eum audivimus. Idcirco venit super nos ista tribulatio. E quibus unus Ruben, ait: Numquid non dixi vobis: Nolite peccare in puerum? Et non audistis me. En sanguis ejus exquiritur. Nesciebant autem quod intelligeret Joseph, eo quod per interpretem loqueretur eis. Quid est quod cum inter se poenitentes filii Israel loquerentur de fratre suo Joseph, quod in illo male egerint, et hoc eis divino judicio redderetur, quod se periclitari viderent, adjungit Scriptura, et dicit: Ipsi ignorabant quod intelligeret Joseph, interpres enim inter illos erat: hoc scilicet intelligendum est, ideo eos putasse quod ille non intelligeret quae loquebantur: non ob aliud adhibitum putabant interpretem, nisi quod eorum linguam ille nesciret; nec cura erat interpretis ea dicere illi a quo positus fuerat, quae non ad illum, sed inter se loquebantur. Sequitur:

[Col. 1025C] (Vers. 24.) Avertitque se parumper, et flevit, et reversus locutus est ad eos. Nec adjungit quid illis dixerit. Unde intelligitur haec eadem dixisse quae dixerat. Sequitur.

(Vers. 25 seqq.) Tollens Simeon, et ligans illis praesentibus, jussit ministris ut implerent saccos eorum tritico, et reponerent pecunias singulorum in sacculis suis, datis supra eis cibariis in via. Qui fecerunt ita. At illi portantes frumenta in asinis profecti sunt: apertoque unus sacco, ut daret jumento pabulum in diversorio, contemplatus pecuniam in ore sacculi, dixit fratribus suis, reddita est mihi pecunia, en habetur in sacco. Et obstupefacti turbatique dixerunt mutuo, quidnam est, quod fecit nobis Deus? Si diligentius consideremus, inveniemus quia numquam fere in sanctum quis locum dicitur descendisse, nisi vituperabilem conscendisse memoretur. Quae observationes ostendunt divinam Scripturam, non ut plurimis videtur, inerudito atque agresti sermone compositam, sed secundum disciplinam divinae eruditionis aptatam, [Col. 1025D] neque historicis narrationibus, quantum rebus et sensibus mysticis servientem. Unde cum detentus fuisset Simeon in Aegypto, et fratres ejus dimissi reverterentur ad patrem, non est scriptum, quia ascenderunt ex Aegypto: Sed imponentes, inquit, frumentum super asinos suos abierunt. Cum autem, recepto fratre et cognito Joseph, sed et Benjamin in oculis ejus oblato cum laetitia reverterentur: tunc dicitur: Quia ascenderunt ex Aegypto, et venerunt in terram Chanaan ad Jacob patrem suum (Gen. XLV). Sequitur:

(Vers. 29 seqq.) Et narraverunt ei omnia quae accidissent eis, dicentes: Locutus est nobis dominus terrae dure, et putavit nos exploratores provinciae. Cui respondimus, Pacifici sumus, nec ullas molimur insidias: duodecim fratres uno patre geniti sumus; unus non est super, minimus cum patre versatur in terra Chanaan. Qui ait nobis: Sic probabo quod pacifici sitis: fratrem [Col. 1026A] vestrum unum dimittite apud me, et cibaria domibus vestris necessaria sumite, et abite: fratremque vestrum minimum adducite ad me, ut sciam quod non sitis exploratores, et istum qui tenetur in vinculis recipere possitis, ac deinceps emendi quae vultis habeatis licentiam. His dictis cum frumenta effunderent, singuli repererunt in ore saccorum ligatas pecunias. Dederunt quidem illi pecuniam, sed Joseph, id est, Christus Dominus triticum dedit, et argentum tribuit: quia non argento emitur Christus, sed gratia. Sequitur;

(Vers. 36.) Dixit Jacob filiis suis: Absque liberis me esse fecistis. Joseph non est super, Simeon tenetur in vinculis, Benjamin auferetis, deducetisque canos meos cum dolore ad inferos. Utrum ideo ad infernum, quia cum tristitia? an etiamsi abesset tristitia, tamquam ad infernum moriendo descenderet? De inferno autem magna quaestio est: et quid inde Scriptura sentiat locis omnibus ubi forte hoc commemoratum fuerit, observandum. Sequitur:

(Cap. XLIII.---Vers. 8 seqq.) Judas quoque dixit [Col. 1026B] patri suo: Mitte puerum ut proficiscamur, et possimus vivere nos et parvuli nostri. Descenderuntque in Aegyptum, et steterunt coram Joseph. Quos cum ille vidisset et Benjamin simul, praecepit dispensatori suo, dicens: Introduc viros domum, et occide victimas, et instrue convivium, quoniam mecum comessuri sunt meridie. Accedentes autem ad dispensatorem locuti sunt: Oramus, domine, ut audias: Jam ante descendimus, ut emeremus escas: quibus emptis, cum venissemus ad diversorium, aperuimus sacculos nostros, et invenimus pecuniam in ore saccorum, quam nunc eodem pondere reportavimus. At ille respondit: Deus vester et Deus patris vestri dedit vobis thesauros in sacculis vestris: nam pecuniam quam dedistis mihi probatam ego habeo. Quod a praeposito domus audiunt: Deus vester et Deus patrum vestrorum dedit vobis pecuniam in saccis vestris, argentum autem vestrum probatum habeo: mendacium videtur quod non est, sed aliquid significare credendum est, argentum enim quod datur et non minuitur, quod et probatum appellatum est, nimirum illud intelligitur [Col. 1026C] de quo alibi legimus: Eloquia Domini, eloquia casta, argentum igne examinatum, probatum terrae, purgatum septuplum (Ps. XI): id est, perfectos. Sequitur:

(Vers. 24 seqq.) Eduxitque ad eos Simeon, et introductis domum attulit aquam, et laverunt pedes suos, deditque pabula jumentis eorum. Illi vero paraverunt munera donec ingrederetur Joseph meridie, audierant enim quod ibi comessuri essent panem. Igitur ingressus est Joseph domum suam, obtuleruntque ei munera, et adoraverunt proni in terra. At ille clementer resalutatis eis, interrogavit dicens: Salvusne est pater vester senex de quo dixeratis mihi? adhuc vivit? Et incurvati adoraverunt eum. Astute namque fratrem vendere ausi sunt, ut Dei consilium mutaretur; sed divino judicio, quod declinare conati sunt, renitentes servierunt, inde quippe coacti sunt Dei voluntatem peragere, unde huic moliti sunt astute contraire. Sic divinum consilium dum vitatur, completur: sic humana sapientia dum reluctatur, comprehenditur. Timuerunt fratres [Col. 1026D] ne Joseph super eos excresceret, sed hoc quod divinitus dispositum fuerat cavendo actum est ut veniret. Humana ergo sapientia in seipsa comprehensa est, quae voluntati Dei unde per intentionem restitit, inde ejus impletioni militavit. Quod saepe nonnulli dum humana sapientia inflati, desiderii, suis divina judicia contraire conspiciunt, astutis eis machinationibus reluctari conantur; et quo ad votum vim supernae dispositionis intorqueant, calladis cogitationibus insistunt, subtiliora consilia exquirunt. Sed inde voluntatem Dei peragunt, unde hanc immutare contendunt; atque Omnipotentis consilio, dum resistere nituntur, obsequuntur: quia saepe et hoc ejus dispositioni apte militat, quod ei per humanum studium frivole resultat, sicut scriptum est: Comprehendit sapientes in astutia sua (Job. V). In astutia namque sua sapientes comprehendit, quando ejus consiliis humana facta etiam tunc congrue serviunt, cum resistunt, unde [Col. 1027A] per Psalmistam dicitur: Novit Dominus cogitationes hominum, quoniam vanae sunt (Ps. XCXIII). Pensemus igitur gestae rei ordinem, pensemus quomodo cogitationes hominum in ipsa sua provisione divinitas comprehendat. Ideo ab eis Joseph venditus fuerat ne adoraretur, sed ideo est adoratus quia venditus. Restat ergo ut in cunctis quae agimus, vim supernae voluntatis inquiramus, cui videlicet cognitae debet nostra actio famulari, et quasi ducem sui itineris sequi: ne ei etiam nolens serviat, si hanc superbiens declinat, vitari enim vis superni consilii nequaquam potest, sed magna sibi virtute hanc temperat, qui se sub ejus nutibus refrenat, ejusque sibi pondera levigat, qui haec ex subjecto cordis humero volens, portat. Sequitur:

(Vers. 29 seqq.) Attollens autem oculos Joseph vidit Benjamin, fratrem suum uterinum, et ait: Iste est frater vester minimus de quo dixeratis mihi? Et rursum, Deus, inquit, misereatur tibi, fili mi. Festinavitque quia commota fuerant viscera ejus super fratrem suum, et [Col. 1027B] erumpebant lacrymae, et introiens cubiculum flevit; rursum lota facie egressus, continuit se. Vidit Joseph Benjamin parvulum fratrem suum: mystice quoque vidit Dominus Jesus Paulum, quando lux circumfulsit eum, qui idcirco minimus dicitur, quia nondum maturam in carne fidei gerebat aetatem: unde et adolescens legitur fuisse, quando lapidantium Stephanum vestimenta servabat. Flevit Joseph super Benjamin: et caecitas Pauli, fletus est Christi. Lavat faciem suam, ut ei lumen amissum restituatur: lavit faciem suam Christus, ubi baptizatus est Paulus, per quem Dominus noster Jesus Christus a plurimis videretur. Sequitur:

(Vers. 31 seqq.) Et ait, ponite panes. Quibus appositis, seorsum Joseph, et seorsum fratribus, Aegyptiis quoque qui vescebantur simul seorsum (illicitum est enim Aegyptiis comedere cum eis, et profanum putant hujuscemodi convivium), sederunt coram eo, primogenitus juxta primogenita sua, et minimus juxta primogenita sua, [Col. 1027C] et mirabantur nimis, sumptis partibus quas ab eo acceperunt; majorque pars venit Benjamin, ita ut in quinque partes excederet: biberuntque et inebriati sunt cum eo. Solent huic ebriosi adhibere testimonio patrocinium, non propter illos filios Israel, sed propter Joseph, qui valde sapiens commendabatur. Sed hoc verbum et pro satietate solere poni in Scripturis, qui diligenter advertit, multis in locis inveniet. Unde est illud: Visitasti terram, et inebriasti eam, multiplicasti ditare eam (Ps. LXIV), eo quod in laude benedictionis hoc positum est, et donum Dei commemoratur, apparet per hanc ebrietatem, satietatem significari: nam ita inebriari, ut inebriantur ebriosi, nec ipsi terrae utile est. Sequitur:

(Cap. XLIV.---Vers. 1, 2.) Praecepit autem Joseph dispensatori domus suae: Imple saccos eorum frumento, quantum possunt capere, et pone pecuniam singulorum in summitate sacci, scyphum autem meum argenteum et pretium quod dedit tritici pone in ore sacci junioris. Factumque est ita. Movet qui sibi velit hoc factum [Col. 1027D] Joseph, quo fratres suos donec eis aperiret quis esset, toties ludificavit, et tanta exspectatione suspendit, quod licet tanto sit suavius, cum legitur, quanto illis fit inopinatius cum quibus agitur, tamen sapientiae illius gravitate, nisi magnum aliquid isto quasi ludo significaretur, nec ab illo fieret, nec ea Scriptura contineretur, in qua est tantae sanctitatis auctoritas, et prophetandorum tanta intentio futurorum quam modo exsequi exponendo suscepimus. Sequitur:

(Vers. 9 seqq.) Apud quemcumque servorum tuorum fuerit inventum quod quaeris, moriatur, et nos servi erimus domini nostri. Qui dixit: Fiat juxta sententiam vestram. Apud quem fuerit inventum, ipse sit servus meus, vos autem eritis innoxii. Itaque festinato deponentes in terram saccos, aperuerunt singuli. Quos scrutatus incipiens a majore usque ad minimum, invenit scyphum in sacco Benjamin. Sed quid sibi vult, quod scyphus Joseph inventus est in sacco Benjamin, nisi [Col. 1028A] quia in corpore Pauli jam doctrinae coelestis praefulgebat eloquium, dum esset eruditus in Lege: sed quia subjectus non erat divinae gratiae, intra saccum erat scyphus, doctrina intra Legem, lucerna sub modio. Missus tamen Ananias manum posuit, marsupium solvit; marsupio soluto, argentum resplenduit; et decidentibus squammis velut quibusdam sacci vinculis, soluto sacco, id est, deposito Legis velamine, adeptus est gratiae libertatem, et revelata facie sermones Evangelii praedicavit. Sequitur:

(Vers. 13 seqq.) At illi scissis vestibus, oneratisque rursum asinis, reversi sunt in oppidum; primusque Judas cum fratribus ingressus est ad Joseph, necdum enim de loco abierat, omnesque ante eum pariter in terram corruerunt. Quibus ille ait: Cur sic agere voluistis? An ignoratis, quod non sit similis mei inaugurandi scientia? Cui Judas: Quid respondebimus, inquit, domino meo? vel quid loquemur? aut juste poterimus obtendere? Deus invenit iniquitatem in manibus servorum tuorum. En omnes servi sumus domini mei, et nos, et apud quem [Col. 1028B] inventus est scyphus. Oraculum in corde, peregrini venerunt, famis periculum fugiebant, frumenta quaerebant, non acceperunt, et feriri se insuper criminis objectione videbant. Inter haec ducuntur ad carcerem, et post triduum educti adhuc in eadem asperitate terrentur. Jam reditur ad cor, jam culpae memoria pulsat animum, atque inter se invicem loquuntur: Merito haec patimur, quia peccavimus in fratrem nostrum, videntes angustiam animae illius, cum deprecaretur nos, et non eum audivimus. In his autem verbis cor Joseph secessum petit, solvit flendo quod pietati debuit, severus ad fratres revertitur, ut cruciatus eorum animus a culpa liberaretur. Post haec unus religatur in vinculis, dimittuntur caeteri cum frumento, ut unus frater veniat, quem minimum se habere dixerant: veniente postmodum fratre vincebat mentem pietas, cum frater innocens videretur: sed permanebat in ostensione asperitas, ut fratres noxii purgarentur: frumenta dantur, scyphus in sacco [Col. 1028C] junioris fratris absconditur, fortis post eos quaestio movetur, mittitur ut reducantur, addici in servitutem decernitur, apud quem scyphus fuisset inventus, in sacco ultimi fratris invenitur, tunc Benjamin reducitur, afflicti omnes fratres sequuntur. O tormenta misericordiae, cruciat, et amat. Reversi igitur, in terra cum lacrymis prostrati veniam postulant: memores enim quid de illo patri promiserant, moerore intolerabili tabescebant; tunc se ultra cohibere non valens, pietas clausa prorupit in medium, et excussit charitatis lacrymas de vultu serenitatis. De terrore est asperitas, quae apparebat, et non erat, quia misericordia erat, sed non apparebat. Sic vir sanctus facinus fratrum et dimisit et vindicavit, sic ore clementiam retinuit, ut delinquentibus fratribus nec sine ultione pius existeret, nec sine pietate districtus. Sequitur:

(Vers. 17.) Respondit Joseph, Absit a me, ut sic agam, qui furatus est scyphum, ipse sit servus meus, vos autem abite liberi ad patrem vestrum. Nonne clementer [Col. 1028D] considerandum puto tantam miseriam in hac perturbatione fratrum suorum, quomodo Joseph, quamdiu voluit, tenuit, ac quanta voluit mora produxit, non eos utique faciens calumniosos, quando tantae etiam ipsorum futurae laetitiae exitum cogitabat: et totum hoc quod agebat, ut eorum gaudium differretur, ad hoc cogitabat, ut eadem dilatione cumularetur: tamquam non essent condignae passiones eorum in toto illo tempore, quo turbabantur, ad futuram gloriam exsultationis, quae in eis fuit revelanda fratre cognito, quem a se perditum esse arbitrabantur. Sequitur:

(Vers. 18 seqq.) Accedens propius Judas, confidenter ait: Oro, domine mi, loquatur servus tuus verbum in auribus tuis, et ne irascaris famulo tuo. Interrogasti prius servos tuos, habetis patrem aut fratrem? et nos respondimus: Est nobis pater senex et puer parvulus, qui in senectute illius natus est, cujus [Col. 1029A] uterinus frater est mortuus, et ipsum solum habet mater sua, pater vero tenere diligit eum. Dixisti servis tuis: Adducite eum ad me, et ponam oculos meos super illum. Suggessimus domino meo: non potest puer relinquere patrem suum; si enim illum dimiserit, morietur. Et dixisti servis tuis: Nisi venerit frater vester minimus vobiscum, non videbitis amplius faciem meam. Multa in narratione Judae aliter dicta sunt quam cum illis egerat Joseph, quamvis apud eum loqueretur, ut omnino de illa simulatione quod exploratores essent nihil diceretur, quod utrum consulto tacitum sit, an id fecerit perturbationis oblivio, non apparet. Nam et illud quod dixerunt, se ab ipso Joseph interrogatos de patre et fratre suo, se autem illa interroganti indicasse, mirum si vel ad sententiam possit ista pervenire narratio, ut eam constet esse veracem: quamquam etsi aliqua in ea falsa sunt, falli potius per oblivionem potuit quam auderent mentiri, apud eum praesertim cui non sicut nescienti, sed etiam illa quae noverant eum scire, ad flectendam [Col. 1029B] ejus misericordiam narrationi inserebant. Sequitur:

(Vers. 33.) Manebo itaque servus tuus pro puero in ministerio domini mei, et puer ascendat cum fratribus suis.

(Cap. XLV.---Vers. 1 seqq.) Non se poterat ultra cohibere Joseph, elevavitque vocem cum fletu, quam audierunt Aegyptii, et dixit fratribus suis: Ego sum Joseph. Adhuc pater meus vivit? Nec poterant respondere fratres, nimio timore perterriti. Ad quos ille clementer: Accedite, inquit, ad me. Et cum accessissent prope, Ego sum, ait, Joseph frater vester, quem vendidistis; pro salute enim vestra misit me Deus ante vos in Aegyptum, ut reservemini super terram, et escas ad vivendum habere possitis. Quid est quod dicit Joseph: Misit me Deus ante vos in Aegyptum, ut servemini super terram, et escas ad vivendum habere possitis; nisi forte significat illud alium secretumque mysterium, quod ait Apostolus: Reliquiae per electionem gratiae salvae factae sunt (Rom. XI), quia [Col. 1029C] propheta praedixerat: Si fuerit numerus filiorum Israel quasi arena maris, reliquiae salvae fient (Oseae I); ad hoc enim occisus est Christus a Judaeis, et traditus gentibus, tamquam Joseph Aegyptiis a fratribus, ut et reliquiae Israel salvae fierent; unde dicit Apostolus: Nam et ego Israelita sum, et ut plenitudo gentium intraret, et sic omnis Israel salvus fieret (Rom. XI), id est ex reliquiis Israel secundum carnem et plenitudinem gentium, quae in fide Christi secundum spiritum sunt Israel: aut si genti illius Israeliticae restat fidei plenitudo, ex qua erant reliquiae, in quibus reliquiis tunc et Apostoli salvi facti sunt, hoc significatur ea plenitudine liberationis Israel, qua per Moysen ex Aegypto liberati sunt. Sequitur:

(Vers. 21 seqq.) Dedit Joseph fratribus suis plaustra secundum Pharaonis imperium et cibaria in itinere, singulisque proferri jussit binas stolas: Benjamin vero dedit trecentos argenteos cum quinque stolis optimis, tantumdem pecuniae et vestium mittens patri suo, addens ei asinos decem, qui subveherent ex omnibus [Col. 1029D] divitiis Aegypti, et totidem asinas triticum in itinere panesque portantes. Triginta argenteos a Christo accepit quicumque praedicat Trinitatem sive Christi crucem: ideoque Paulus ait: Neque enim judicavi me scire aliquid inter vos, nisi Christum Jesum, et hunc crucifixum (I Cor. II). Quinque autem stolas accepit, id est, sapientiae, omniumque sensuum multiplicem in lege disciplinam. Praecellit igitur Paulus, et exuberat ejus portio meritorum: sed tamen habent et fratres, id est, alii praedicatores gratia sua binas stolas, id est, ut confiteantur Christum et Deum esse et hominem, juxta quod in Proverbiis legitur: Omnes domestici ejus vestiti sunt duplicibus (Prov. XXXI), id est, mystica vel morali intelligentia. Mittuntur et patri munera. Filius honorat Patrem suum, et Christus populum suum promissis invitat muneribus. Portant haec munera asini illi gentiles, inutiles et laboriosi: nunc autem utiles [Col. 1030A] portent in typum Christi munera, portent in Evangelio munerum largitorem. Sequitur:

(Vers. 25.) Qui ascendentes venerunt in terram Chanaan ad patrem suum Jacob, et nuntiaverunt ei, dicentes, Joseph vivit, et ipse dominatur in omni terra Aegypti. Si enim potuisset vinci a libidine et peccasset cum uxore domini sui, non puto quod hoc a patriarchis nuntiatum de eo fuisset patri ejus Jacob: quia filius ejus viveret; hoc enim si fecisset, sine dubio non vivebat: anima enim quae peccat, ipsa moritur. Tale ergo aliquid et in Jacob indicare videtur hic sermo, quod donec longe fuit a Joseph, et non est annuntiatum ei de vita ejus, veluti defecerat in eo spiritus ejus, et lumen quod in ipso fuit, fomentis deficientibus, jam fuerat obscuratum: ubi vero venerunt qui ei annuntiaverunt de vita ejus, id est, qui dicerent, quia vita erat lux hominum (Joan. I), reaccendit in se spiritum suum, et reparatus est in eo fulgor luminis veri, et qui mortuus videbatur, fide resurrectionis vivificatur. Sed et in [Col. 1030B] nobis calcare libidinem, fugere luxuriam, omnesque voluptates corporis premere ac refrenare, hoc est principatum gerere totius Aegypti; et hoc est quod apud Israel magnum ducitur, et in admiratione habetur. Si quis vero est qui aliqua quidem vitia corporis subjiciat, aliis vero cedat et subjaceat, de isto non integre dicitur quia principatum agit totius terrae Aegypti, sed unius forte aut duarum aut trium civitatum videbitur gerere principatum. Sequitur:

(Vers. 26.) Quo audito, quasi de gravi somno evigilans, tamen non credebat eis, illi econtra referebant ordinem rei. Vocatur ergo plebs incredula, id est, Jacob, a filiis suis, id est, Petro et Paulo et Joanne, dum populus Judaeorum invitatur ad gratiam. Sequitur:

(Vers. 27, 28.) Cumque vidisset universa quae miserat, revixit spiritus ejus, et ait, Sufficit mihi si adhuc Joseph filius meus vivit, vadam et videbo illum antequam moriar. Sed ne hoc quidem otiose relinquendum est, quod non animum, sed spiritum, tamquam [Col. 1030C] meliorem sui partem ressuscitatum esse dicit. Splendor etenim lucis qui erat in eo, etiamsi exstinctus penitus non est, tunc cum obtulerunt filii ejus tunicam Joseph haedi sanguine maculatam, et mendacio eorum decipi potuit, ita ut scinderet vestimenta sua, et poneret saccum super lumbum suum, et lugeret filium suum, nec vellet omnino consolari, sed diceret: Quia descendam ad filium meum lugens in infernum; tunc etiamsi, sicut diximus, non erat penitus exstinctum in eo lumen, maxima tamen ex parte fuerat obscuratum, quod decipi potuit, quod vestimenta scindere, quod falso lugere, quod implorare mortem, quod in infernum cuperet lugendo descendere. Propter haec quoque nunc resuscitatur et reviviscit spiritus ejus, quia consequens erat ut lumen, quod in eo obscuraverat fraus mendacii, reaccenderet et refoveret veritatis auditus. Sequitur:

(Cap. XLVI.---Vers. 1 seqq.) Profectusque Israel cum omnibus quae habebat, venit ad puteum Juramenti, et mactatis ibi victimis Deo patris sui Isaac, audivit [Col. 1030D] Deum per visionem nocte vocantem se, et dicentem sibi, Jacob, Jacob. Qui respondit, Adsum. Ait illi Deus: Ego sum fortissimus Deus Patris tui. Noli timere descendere in Aegyptum, quia in gentem magnam faciam te ibi. Ego descendam tecum illuc, et ego inde adducam te revertentem. Quis est qui factus est in gentem magnam in Aegypto, et in fine revocatus est? Quantum ad Jacob illum spectat de quo dici putatur, non videbitur verum; non enim in fine revocatus est ex Aegypto, quippe qui defunctus in Aegypto est, Absurdum autem erit, si quis in eo revocatum dicit a Deo Jacob, quia corpus ejus reportatum est, quod si recipiatur, non erit verum, quia Deus non est Deus mortuorum, sed vivorum: non enim convenit haec de corpore mortuo intelligi, sed super vivos et in gentibus approbari. Videamus ergo Domini descensum in hunc mundum, et in gentem magnam, hoc est, in Ecclesiam ex gentibus factam, [Col. 1031A] consummatisque omnibus ad Patrem regressum. In hoc ergo verius quam in Jacob adimplebitur quod dictum est: Quia revocabo te inde in fine. Sed et unusquisque nostrum eodem ordine atque eadem via Aegyptum et agones ingreditur, si mereatur ut Deus semper maneat cum eo, et faciat eum in gentem magnam; magna enim gens, est virtutum numerus, et justitiae multitudo, in qua sancti quique multiplicari dicuntur et crescere. Completur in eo etiam illud quod dictum est: Quia revocabo te in fine; finis enim perfectio rerum et virtutum consummatio ponitur. Sequitur:

(Vers. 4.) Joseph quoque ponet manum suam super oculos tuos. Verus etenim Joseph, Dominus et Salvator noster, sicut corporalem manum suam posuit super oculos caeci et reddidit et visum quem perdiderat; ita etiam spiritales manus suas posuit super oculos Legis, qui per corporalem intelligentiam Scribarum et Pharisaeorum fuerunt excaecati, et reddidit ei visum, ut his quibus aperit Dominus Scripturas, [Col. 1031B] spiritalis in lege visus et intellectus appareat. Atque utinam et nobis injiciat Dominus Jesus manus suas super oculos, ut incipiamus et nos respicere, non ea quae videntur, sed quae non videntur: et aperiat nobis illos oculos qui non intuentur praesentia, sed futura: et revelet nobis cordis aspectum, quo Deus videtur in spiritu. Sequitur:

(Vers. 5, 6.) Surrexit Jacob a puteo juramenti, tuleruntque eum filii cum parvulis et uxoribus suis in plaustris quae miserat Pharao ad portandum senem, et omnia quae possederat in terra Chanaan: venitque in Aegyptum cum semine suo, filii ejus, et nepotes, filiae, cunctaque simul progenies. Quaerendum est quomodo dicat, Filias ejus cum eo, cum unam tantum filiam legatur habuisse. Superius autem filias ejus dixeramus accipi posse, neptes ejus, sicut filii Israel omnes dicuntur etiam universus populus ab illo propagatus. Sed nunc cum dicit filias filiarum, praeter unam Dinam, pluralis numerus pro singulari positus est, [Col. 1031C] sicut etiam pro plurali singularis solet poni; nisi nurus ejus quisque asserat filias ejus potuisse appellari. Sequitur:

(Vers. 15.) Hi filii Liae, quos genuit in Mesopotamia Syriae cum Dina filia; omnes enim animae filiorum et filiarum ejus triginta tres. Numquid istae omnes 33 animae ex Lia in Mesopotamia Syriae natae sunt? Sed utique sex filii et una filia, ex quibus nepotes commemorati sunt. Si ergo de uno Benjamin quaestio nata fuerat, quando numeratis 12 filii Jacob, et nominatim commemoratis dictum est: Hi filii Jacob, qui nati sunt ei in Mesopotamia Syriae; quanto major nunc quaestio, quomodo 33 animae ex Lia in Mesopotamia Syriae natae sunt, nisi quia illa locutio confirmatur, tamquam ibi omnes orti sint. Deinde et illud non dubium jam est, in una filia filias nominari, plurali numero pro singulari posito. Sed tamen videndum est quid hic respondeatur eis qui hoc testimonio confirmare nituntur, a parentibus simul animas cum corporibus propagari: animas [Col. 1031D] dictas pro hominibus, a parte totum significante locutione, nullus ambigit; sed quomodo ipsam partem ex qua totum commemoratum est, hoc est, animam, cujus nomine totus homo significatus est, alienemus ab eo quod dictum est: Exierunt de femoribus ejus, ut carnes tantum ex illo natas, quamvis solae animae nominentur. Sequitur:

(Vers. 26, 27.) Cunctae animae quae ingressae sunt cum Jacob in Aegyptum, et egressae de femore illius absque uxoribus filiorum LXVI. Filii autem Joseph qui nati sunt et in terra Aegypti, animae duae. Omnes animae domus Jacob, quae ingressae sunt Aegyptum, fuere 70. Quod legitur 66 animas intrasse cum Jacob in Aegyptum, exceptis videlicet filiis Joseph; et deinde, illis annumeratis, infertur, 70 animae erant cum quibus Jacob intravit in Aegyptum, sic accipiendum est, in domo Jacob quando intravit in Aegyptum: nam utique quos ibi invenit, non cum eis [Col. 1032A] intravit; sed quam diligentius discussa veritate reperiuntur duo nati jam fuisse cum intravit, Ephraim et Manasses: quod non solum Hebraei codices habere dicuntur, verum etiam ipsa secundum Septuaginta interpretatio in Exodo declarat (Exod. I). Nec Septuaginta Interpretes mihi videntur errasse, dum dicunt 75 animas cum Jacob intrasse Aegyptum, propter aliquam mysticam significationem, quadam velut prophetica libertate hunc numerum complere voluerunt, si adhuc vivente Jacob, illi ex duobus filiis Manasse et Ephraim propagati sunt, quos eidem numero domus Jacob aggregandos indicavere. Sed quia invenitur Jacob 17 annos vixisse in Aegypto, quomodo potuerint filii Joseph, illo vivo, etiam nepotes habere, non invenitur. Ingressus est enim Aegyptum Jacob secundo famis anno: nati sunt autem filii Joseph in annis abundantiae. Quibuslibet annis ubertatis nati existimentur, a primo anno ubertatis usque ad secundum annum famis, quo ingressus est in Aegyptum, 9 anni fiunt. His additis [Col. 1032B] 17, quibus ibi vixit Jacob, 26 anni reperiuntur. Quomodo ergo minus quam 26 annorum juvenes nepotes habere potuerunt? Sed neque ul a Hebraica veritate ista solvitur quaestio: quemadmodum enim impleri potuit ut tot nepotes susciperet Jacob, antequam intraret in Aegyptum, etiam de Benjamin, qui illa aetate venit ad fratrem? Non solum autem Scriptura eum filios habuisse commemorat, sed et nepotes et pronepotem, qui omnes annumerantur 66 cum quibus Jacob in Aegyptum, etiam secundum Hebraicam veritatem, perhibetur intrasse. Videndum est etiam quid sibi velit quod cum Joseph et filii ejus non amplius quam octo commemorentur, Benjamin vero et ejus filii simul undecim reperiantur, non 19 omnes, sicut sunt 8 et 11, sed 18 referantur in summam, et postea Joseph cum filiis suis non animae 8, sed 9, fuisse dicantur, cum 8 inveniantur. Haec omnia, quae indissolubilia videntur, magnam continent sine dubitatione rationem: sed nescio utrum possint [Col. 1032C] cuncta ad litteram convenire, praecipue in numeris quos in Scripturis sacratissimos esse et mysteriorum plenissimos, ex quibusdam, quos inde nosse potuimus, dignissime credimus. Sequitur:

(Vers. 28, 29.) Misit autem Judam ante se ad Joseph, ut nuntiaret ei, et ille occurreret ei in Gessen. Quo cum pervenisset, juncto Joseph curru suo, ascendit Joseph obviam patri ad eumdem locum, vidensque eum irruit super collum ejus, et inter amplexus flevit. Occurrit illi Judas, id est, Confessio, quia jam praecedit confessio quos antea perfidia possidebat, et sic vero Christo occurrerunt: et sic Joseph, hoc est, verus Christus illis occurrit impartiendo illis fidem; quis enim hac aetate suscipit ultimis temporibus populum Judaeorum, non secundum illius merita, sed secundum electionis suae gratiam, et imponit manus super oculos ejus, et caecitatem aufert, cujus ideo distulit caecitatem, ut postremus crederet, quia antea non putabat esse credendum in Christo. Unde Apostolus ait: Quia caecitas ex parte [Col. 1032D] in Israel facta est, donec plenitudo gentium intraret, et sic omnis Israel salvus fieret (Rom. XI). Sequitur:

(Vers. 31 seqq.) Locutus est autem Joseph ad fratres suos, et ad omnem domum patris sui, Ascendam et nuntiabo Pharaoni, dicamque ei, Fratres mei et domus patris mei, qui erant in terra Chanaan, venerunt ad me, et sunt viri pastores ovium, curamque habent alendorum gregum, pecora sua et armenta et omnia quae habere potuerunt, adduxerunt secum. Cumque vocaverit vos Pharao, et dixerit vobis: Quod est opus vestrum? respondebitis, Viri pastores servi tui, ab infantia nostra usque in praesens, et nos, et patres nostri. Commendatur in patriarchis quod pecorum nutritores erant a pueritia sua et a parentibus suis, et merito: nam haec est sine ulla dubitatione justa servitus, et justa dominatio, cum pecora homini serviunt, et homo pecoribus dominatur; sic enim dictum est cum homo crearetur: Faciamus hominem [Col. 1033A] ad imaginem et similitudinem nostram, et habeat potestatem piscium maris et volatilium coeli, et omnium pecorum quae sunt super terram (Gen. I). Ubi insinuatur rationem debere dominari irrationabili vitae. Servum autem hominem homini, vel iniquitas, vel adversitas fecit: iniquitas quidem sicut dictum est, Maledictus Chanaan, servus erit fratribus suis (Gen. IX); adversitas vero sicut accidit Joseph, ut venditus a fratribus servus alienigenis fieret. Itaque primos servos, quibus hoc nomen in Latina lingua inditum est, bella fecerunt; qui enim homo ab homine superatus, jure belli poterat occidi, quia servatus est, servus est appellatus. Inde et mancipia dicta, quia manu capta sunt. Est etiam ordo naturalis in hominibus, ut serviant feminae viris, et filii parentibus: quia et illic haec justitia est, ut infirmior ratio serviat fortiori. Haec igitur in damnationibus et servitutibus clara justitia est, ut qui excellunt ratione, excellant dominatione. Quod cum in hoc saeculo per iniquitatum hominum perturbatur, vel natura carnalium [Col. 1033B] adversitatum, ferunt justi temporalem diversitatem, in fine habituri et ornatissimam et sempiternam felicitatem. Regnaverunt hic ergo patriarchae et prophetae, ut ista regna Deum dare et auferre ostenderetur; non hic regnaverunt apostoli et martyres, ut regnum coelorum desiderandum panderetur. Illi regia bella gesserunt, ut tales quoque victorias appareret Dei voluntate praestari; isti non resistendo interfecti sunt, ut potiorem esse docerent victoriam pro fide veritatis occidi, quamquam et illic prophetae noverant mori pro veritate. Haec autem dicetis, ut habitare possitis in terra Gessen. Interpretatur autem Gessen, propinquitas, vel proximitas. Per quod ostenditur, quia etiam si in Aegypto habitat Israel, non tamen longe est a Deo, sed proximus est ei et conjunctus, sicut etiam ipse dicit, Quia ego descendam tecum in Aegyptum, et ero tecum. Et nos ergo etiam si videamur in Aegyptum descendisse, etiam si in carne positi agones mundi hujus et certamina [Col. 1033C] sustinemus, etiam si inter eos habitamus qui deserviunt Pharaoni, tamen si prope Deo sumus, si in mandatorum ejus meditatione versamur, et praecepta ejus ac judicia perquirimus, hoc est enim esse prope Deo, semper quae Dei sunt cogitare, quae Dei sunt quaerere; et Deus semper erit nobiscum. Sequitur: Quia detestantur Aegyptii omnes pastores ovium. Abominatio est enim Aegyptiis omnis pastor ovium. Merito Aegyptiis in quibus est figura praesentis saeculi, in quo abundat iniquitas, abominatio est omnis pastor pecorum; abominatio est enim iniquo vir justus. Sequitur;

(Cap. XLVII.---Vers. 1 seqq.) Ingressus ergo Joseph nuntiavit Pharaoni, dicens: Pater meus et fratres mei, oves eorum, et armenta, et cuncta quae possident, venerunt ad me de terra Chanaan, ecce consistunt in terra Gessen. Extremos quoque fratrum suorum quinque viros statuit coram rege. Quos ille interrogavit, Quid habetis operis? Responderunt, Pastores ovium sumus et nos et patres nostri, ad peregrinandum in [Col. 1033D] terra tua venimus, quoniam non est herba gregibus servorum tuorum ingravescente fame in terra Chanaan, petimusque ut esse nos jubeas in terra Gessen. Quaeri potest cum Joseph frumenta colligeret unde homines viverent, pecora unde vivebant, dum tanta fames invalesceret, maxime quia fratres Joseph Pharaoni dixerunt, non sunt enim pascuae gregibus servorum tuorum in terra Chanaan, invalescente fame, et propter hanc inopiam pascuarum se venisse commemoraverunt. Pro eo si ea fame pascua defecerant in terra Chanaan, cur in Aegypto non defecerant, eadem tunc fame invalescente? Nam sicut perhibetur ab eis qui loca illa sciunt, in multis Aegypti paludibus poterant pascua non deesse, etiam cum fames esset frumentorum, quae solent Nili fluminis inundatione provenire; magis enim dicuntur paludes illae et feracius pascua gignere, quando aqua Nili fluminis minus excrescit. Sequitur:

[Col. 1034A] (Vers. 5, 6.) Dixit itaque rex ad Joseph: Pater tuus et fratres tui venerunt ad te, terra Aegypti in conspectu tuo est, in optimo loco fac habitare eos, et trade eis terram Gessen. Tradidit post haec Joseph parentibus et fratribus optimam terram Gessen. Sic et Dominus eligens terram meliorem parentibus, id est, prophetis et patriarchis, ex quibus secundum carnem nasci dignatus est; sive omnibus sanctis, de quibus in Evangelio dicit: Hi sunt fratres mei, qui faciunt voluntatem meam (Matth. XII), his igitur daturus est terram repromissionis regni Dei, de qua dicit propheta, Credo videre bona Domini in terra viventium. Sequitur:

(Vers. 7 seqq.) Post haec introduxit patrem suum ad regem, et statuit eum coram eo: qui benedicens illi, et interrogatus ab eo: Quot sunt dies annorum vitae tuae, respondit, Dies peregrinationis meae centum triginta annorum sunt, parvi et mali, et non pervenerunt usque ad dies patrum meorum, quibus peregrinati sunt. Dicimus autem, non tam saeculum ipsum, quod die [Col. 1034B] et nocte annis currit et mensibus, appellari malum, quam ea quae in saeculo fiunt. Quo modo sufficere dicitur diei malitia sua, ita et dies Jacob modici dicuntur esse et mali, et quod ea quae sustinuit per varia eum exercuerunt tentamenta: unde et Joannes ait, Mundus in maligno positus est (I Joan. V); non quod mundus ipse sit malus, sed quod mala in mundo fiant ab hominibus. Sequitur:

(Vers. 12.) Et alebat omnem domum patris sui, praebens cibaria singulis. Verumtamen Jacob nec quando vidit Joseph adoravit, nec quando ab illo triticum accipiebat: quo modo ergo somnium Joseph impletum putabimus, et non potius majoris rei continere prophetiam? Sequitur:

(Vers. 13). In toto enim orbe panis deerat, et oppresserat fames terram maxime Aegypti et Chanaan, ex quibus omnem pecuniam congregavit, et intulit eam in aerarium regis. Pertinuit ad Scripturam in hac etiam re commendare fidem famuli Dei. Emit igitur [Col. 1034C] Joseph omnem terram Aegypti vendentibus singulis possessiones suas prae magnitudine famis, subjecitque eam Pharaoni, et cunctum populum ejus a novissimis terminis Aegypti usque ad extremos fines ejus. Respice ad originem generis, et invenies quod pater eorum Cham, qui nuditatem riserat patris, hujuscemodi sententiam meruit, ut filius ejus Chanaan servus esset fratribus suis, quo in eo nequitiam morum argueret conditio servitutis. Non ergo immerito ignobilitatem generis decolor posteritas imitatur. Haec ergo si intelligamus spiritaliter, quae sit Aegyptiorum servitus agnoscimus: quia servire Aegyptiis non est aliud quam obnoxium esse carnalibus vitiis, et daemonibus esse subjectum. In quod utique unumquemque non extrinsecus illata necessitas cogit, sed segnitia animi, et libido ac voluptas corporis subigit, cui se animus per socordiam subdit. Qui vero libertatis animae curam gerit, et dignitatem mentis coelesti cogitatione nobilitat, iste ex filiis Israel est, qui etiam si violenter opprimatur ad tempus, non [Col. 1034D] tamen libertatem suam in perpetuum perdit. Sequitur:

(Vers. 22.) Praeter terram sacerdotum quae a rege tradita fuerat eis, quibus et statuta cibaria ex horreis publicis praebebantur, et idcirco non sunt compulsi vendere possessiones suas. Denique vis scire quid intersit inter sacerdotes Dei et sacerdotes Pharaonis? Pharao concedit terram sacerdotibus suis, Dominus autem sacerdotibus suis partem non concedit in terra, sed dicit eis: Ego sum pars vestra (Num. XVIII, 20). Observate ergo qui haec legitis, omnes Domini sacerdotes, et videte quae sit differentia sacerdotum, ne forte qui partem habent in terra, et terrenis cultibus ac studiis vacant, non tam Domini quam Pharaonis sacerdotes esse videantur. Ille est enim qui vult sacerdotes suos habere possessiones terrarum, et exercere agri non animae culturam, ruri et non legibus operam dare. Christus autem Dominus noster [Col. 1035A] sacerdotibus suis quid praecipiat, audiamus. Qui non, inquit, renuntiaverit omnibus quae possidet, non potest meus esse discipulus. Contremisco haec dicens; meus enim primo omnium, meus, inquam, ipse accusator existo, meas condemnationes loquor. Negat Christus suum esse discipulum quem viderit aliquid possidentem, et eum qui non renuntiat omnibus quae possidet. Et quid agimus? Quo modo haec aut ipsi legimus, aut populis praedicamus, qui non solum non renuntiamus his quae possidemus, sed acquirere volumus ea quae numquam habuimus antequam veniremus ad Christum? Numquidnam, quia nos redarguit conscientia tegere, et non proferre quae scripta sunt, possumus modo duplicati criminis esse rei. Confiteor palam, et populo audiente confiteor haec scripta esse, etiam si nondum implesse me novi. Sed hoc saltem commoniti festinemus implere, festinemus transire a sacerdotibus Pharaonis, quibus terrena possessio est, ad sacerdotes Dei, quibus in [Col. 1035B] terra pars non est, quibus portio Dominus est. Sequitur:

(Vers. 23, 24.) Dixit ergo Joseph ad populum: En, ut cernitis, et vos et terram vestram Pharao possidet, accipite semina, et serite agros, ut fruges habere possitis. Quintam partem regi dabitis, quatuor reliquas permitto vobis in semen, et in cibos famulis et liberis vestris. Contulimus sacerdotes sacerdotibus; nunc si videtur, et populum Aegyptium populo Israelitico conferamus; dicitur enim in consequentibus quia post famem et servitutem populus Aegyptius quintam partem offerat Pharaoni, e contrario vero Israeliticus populus deferat decimas sacerdotibus. Vide et in hoc Scripturam divinam in generatione subnixam, vide Aegyptium populum quinario numero tributa pendentem: quinque enim sensibus corporalibus designantur, quibus carnalis populus servit; semper enim Aegyptii visibilibus rebus et corporalibus obsequuntur. At vero Israeliticus populus honorat decadam, perfectionis numerum: decem enim [Col. 1035C] verba legis accepit, et Decalogi virtute constrictus, ignota mundo huic sacramenta largitione divina suscepit. Sed et in novo Testamento similiter venerabilis est denarius numerus, sicut et fructus spiritus divinis exponitur germinare virtutibus, et servus fidelis de negotiationibus sui lucri decem mnas offert Domino, et decem civitatum accipit potestatem. Verum quia unus est auctor omnium, et fons, et initium unus est Christus, idcirco populus decimas quidem ministris et sacerdotibus praestat; primo vero offert primogenito omnis creaturae, et initia initio omnium, de quo scriptum, Qui est initium primogenitus omnis creaturae (Col. I). Vide ergo ex his omnibus differentiam populi Aegyptiorum et populi Israel, et differentiam sacerdotum Pharaonis et sacerdotum Domini, et discutiens temetipsum, praevide, de quo populo sis, et cujus ordinis sacerdotium teneas: si adhuc carnalibus sensibus servis, si adhuc quinario numero vectigal exsolvis, et respicis [Col. 1035D] ea quae visibilia et temporalia sunt, et non respicis ea quae invisibilia et aeterna sunt, de Aegyptio populo te esse cognosce. Si vero Decalogum legis et decadam novi Testamenti, quae supra exposuimus, semper ante oculos habeas, et de his decimas offers, et primogenita sensus tui in fide immolas primogenito ex mortuis, et initia tua refers ad initium omnium, verus Israelita es, in quo dolus non est. Sequitur:

(Vers. 29.) Cumque appropinquare cerneret Israel diem mortis suae, vocavit filium suum Joseph, et dixit ad eum: Si inveni gratiam in conspectu tuo, pone manum tuam sub femur meum, et facies mecum misericordiam et veritatem. Ea filium adjuratione constringit, qua servum constrinxerat Abraham: ille mandans unde uxor ducatur filio suo; iste sepulturam commendans corporis sui. In utramque causam tamen nominata sunt duo illa quae magna habenda atque pendenda sunt, in Scripturis omnibus quaecumque [Col. 1036A] dispersim leguntur, misericordia et justitia, vel misericordia et judicium, vel misericordia et veritas, sicut scriptum est: Universae viae Domini misericordia et veritas (Ps. XXIV). Haec ergo duo commendata, multum consideranda sunt. Servus Abrahae dixerat, Si facitis cum Domino meo misericordiam et justitiam (Gen. XXIV); et iste filio dicit, Ut facias in me misericordiam et veritatem. Sequitur:

(Vers. 30) Ut non sepelias me in Aegypto, sed dormiam cum patribus meis, et auferas me de hac terra, condasque in sepulcro majorum. Quid sibi autem velit tanto viro tam sollicita corporis commendatio, ut non in Aegypto sepeliatur, sed in terra Chanaan juxta patres suos. Mirum videtur et quasi absurdum, nec quasi conveniens tantae excellentiae mentis propheticae, si hoc ex hominum consuetudine etiam curet: si autem in omnibus his sacramenta quaerantur, majoris admirationis gaudium ipsi qui invenerit orietur. Cadaveribus mortuorum peccata [Col. 1036B] significari non dubium est, cum jubentur homines post eorum contactionem, sive qualicumque contactu, tamquam ab immunditia purificari, et hinc illa sententia dicta est, Qui baptizatur a mortuo, et iterum tangit illum, quid prodest lavatio ejus (Eccl. XXXIV)? Sepultura ergo mortuorum, remissionem significat peccatorum, eo pertinens quod dictum est, Beati quorum remissae sunt iniquitates, et quorum tecta sunt peccata (Ps. XXXI). Ubi ergo sepelienda erant hoc significantia cadavera patriarcharum, nisi in ea terra ubi ille crucifixus est, per quem facta est remissio peccatorum: et si quid aliud de re tanta vel hoc modo, vel sublimius intelligi potest. Nec tamen frustra arbitremur tales ac tantos homines tantam gessisse curam pro sepeliendis corporibus suis, cum sit atque esse debeat fidelium ista securitas, quod ubicumque corpora eorum sepeliantur, vel insepulta etiam per inimicorum rabiem relinquantur, aut pro eorum libitu dilacerata absumantur, non ideo vel minus integram, vel minus gloriosam eorum resurrectionem [Col. 1036C] credimus esse futuram. Sequitur:

(Vers. 31.) Respondit Joseph, Ego faciam quod jussisti. Et ille, Jura ergo, inquit, mihi. Quo jurante, oravit Israel Deum, conversus ad lectuli caput. Merito quaeritur quid sit quod dictum est, Adoravit Israel Deum conversus ad lectuli caput; in quo utique senex jacebat, et sic positum caput habebat, ut in eo sine labore, quando vellet, oraret: quod scilicet postquam juravit filius, securus de petitione quam rogaverat, adoraret Deum contra caput lectuli sui. Sanctus quippe et Deo deditus vir, oppressus senectute, sic habebat lectum positum, ut ipse jacentis habitus absque difficultate ulla ad orationem esset paratus. Sequitur:

(Cap. XLVIII.---Vers. 1 seqq.) His ita transactis, nuntiatum est Joseph quod aegrotaret pater ejus. Qui assumptis duobus filiis suis, Manasse et Ephraim, ad eum perrexit. Dictumque est seni, Ecce Joseph filius tuus venit ad te. Qui confortatus sedit in lectulo, et ingresso [Col. 1036D] ad se, ait, Deus omnipotens apparuit mihi in Luza, quae est in terra Chanaan, benedixitque mihi, et ait, Ego te augebo, et multiplicabo, et faciam in turbas populorum; daboque tibi terram hanc, et semini tuo post te, in possessionem sempiternam. Etiam hinc commemorat Jacob promissiones Dei erga se factas, dicitque sibi dictum: Faciam te in turbas populorum. Quibus verbis magis fidelium vocationem significat quam carnalis generis propagationem. Sequitur:

(Vers. 5.) Duo igitur filii tui, qui nati sunt tibi in terra Aegypti antequam huc venirem ad te, mei erunt, Ephraim et Manasses, sicut Ruben et Benjamin reputabuntur mihi. Si quis autem ambigit, quod septuaginta animae introissent in Aegyptum filiorum Israel, et quod Joseph eo tempore quo ingressus est Jacob, non novem, sed duos tantum filios habuerit, praesenti capitulo confirmatur, siquidem ipse Jacob loquitur duos eum habuisse filios, non novem. Quod si econtrario nobis illud opponitur, quo modo in Actibus [Col. 1037A] Apostolorum in concione Stephani dicatur ad populum, Septuaginta quinque animas ingressas esse Aegyptum (Act. VII), facilis excusatio est; non enim debuit sanctus Lucas, ipsius scriptor historiae, ingens Actuum Apostolorum volumen emittens gentibus contrarium aliquid scribere adversus eam Scripturam quae jam fuerat gentibus divulgata: et utique majoris opinionis illo dumtaxat tempore Septuaginta Interpretum habebatur auctoritas quam Lucae, qui, ignotus et vilis, non magnae fidei in nationibus habebatur. Hoc autem generaliter observandum, quod ubicumque sancti apostoli aut apostolici viri loquuntur ad populos, his plerumque testimoniis utuntur quae jam fuerant in gentibus divulgata. Quod autem dicit, Ephraim et Manasses sicut Ruben et Simeon erunt mihi, illud significat, Sicut Ruben et Simeon duae tribus erunt, et ex suis vocabulis appellabuntur, duosque populos procreabunt, et sic haereditabunt repromissionis terram, sicut et caeteri filii mei. Sequitur:

[Col. 1037B] (Vers. 6.) Reliquos autem, quos genueris post eos, tui erunt et nomine fratrum suorum vocabuntur in possessionibus suis. Non, inquit, accipient separatim terram, nec funiculos habebunt proprios, ut reliquae tribus, sed in tribubus Ephraim et Manasse, quasi appendices populi commiscebuntur. Sequitur:

(Vers. 7.) Mihi enim, quando veniebam de Mesopotamia, mortua est Rachel mater tua in terra Chanaan, in ipso itinere. Eratque vernum tempus; et ingrediebar Euphratam, et sepelivi eam juxta viam Ephratae, quae alio nomine vocatur Bethleem. Quod Jacob filio suo Joseph tamquam nescienti voluit indicare, ubi et quando sepelierit matrem ejus, cum et ipse simul fuerit cum fratribus suis; sed etsi erat, tam parvus aetate erat, ut illud vel curare vel animo retinere non posset; quae res compulit modo dici, nisi forte ad rem pertinuit commemorare ibi sepultam matrem Joseph ubi Christus erat nasciturus. Sicut autem duo filii Isaac, Jacob et Esau, figuram habuerunt [Col. 1037C] duorum populorum in Judaeis et Christianis, quamvis quantum ad carnis propagationem pertinet, nec Judaei venerunt de semine Esau, sed Idumaei, nec Christianae gentes de Jacob, sed potius Judaei; ad hoc enim tantum figura, qua dictum est, Major serviet minori; ita factum est etiam in duobus filiis Joseph: nam major gessit typum Judaeorum, Christianorum minor. Quos cum benediceret Jacob, manum dextram ponens super minorem, quem habebat ad sinistram, sinistram vero super majorem, quem habebat ad dexteram; grave visum est patri eorem, et admonuit patrem velut corrigens ejus errorem, et quisnam eorum major esset ostendens. At ille noluit mutare manus, sed dixit, Scio, fili mi, scio: et hic erit in populum et exaltabitur; sed frater ejus junior major illo erit, et semen ejus erit in multitudine gentium. Etiam hic duo illa promissa demonstrat, nam ille in populo, hic in multitudine gentium. Quid evidentius, quam his duabus promissionibus contineri populum [Col. 1037D] Israelitarum orbemque terrarum in semine Abrahae, illum secundum carnem, istum secundum fidem? Sequitur:

(Vers. 21, 22.) Ait quoque Jacob ad filium suum Joseph: En ego morior, et Deus erit vobiscum, reducetque vos ad terram patrum vestrorum. Do tibi partem unam extra fratres tuos, quam tuli de manu Amorrhaei in gladio et arcu meo. Sichyma juxta Graecam et Latinam consuetudinem declinata est, alioquin Hebraice Sichem dicitur, ut Joannes quoque evangelista testatur, licet vitiose, ut Sichar dicatur, error inolevit: et est nunc Neapolis, urbs Samaritanorum. Quia igitur Sichem ex lingua Hebraea transfertur in humerum, pulchre alludit ad nomen, dicens, Et ego tibi dabo humerum unum. Unum autem pro praecipuum ponitur. Quod autem ait, se eam in arcu et gladio possedisse, arcum et gladium justitiam vocat, per quam meruit peregrinus et advena, interfecto Sichem, et Emor, de periculo liberari: timuit enim, [Col. 1038A] ut supra diximus, ne vicina oppida atque castella ob eversionem foederatae urbis, adversus se consurgerent, et Dominus non dedit eis, ut nocerent illi. Vel certe sic intelligendum est: Dabo tibi Sichymam, quam emi in fortitudine mea, hoc est, in pecunia, quam multo labore et sudore acquisivi. Quod autem ait, Super fratres tuos, ostendit absque sorte dedisse eam tribui Joseph, siquidem eo loco sepultus est Joseph, et mausoleum ejus usque in praesens cernitur. Proculdubio ergo aliquod hic latet propheticum sacramentum, quia ex Joseph quadam praecipua significatione Christum figuravit, et ei datur illa terra ubi disperdiderat obruendo deos alienos Jacob, ut Christus intelligatur possessurus gentes diis patrum suorum renuntiantes et credentes in eum. Haeredem ergo bonorum operum sanctum Joseph prae caeteris elegit, cujus opera fratres aequare non poterant: et ideo locum stupris et flagitiis vacantem ad incolatum sanctorum verbis coelestibus et gladio capiens spiritali, ut ubi habitatores antea lasciviae et principes [Col. 1038B] luxuriae versabantur, ubi fuerunt incentiva libidinis et fomenta nequitiae, ibi nunc sancti sacerdotes magisteria doceant castitatis, et plurima virginalis integritatis exempla quodam supernae lucis fulgore resplendeant. Sequitur:

(Cap. XLIX.---Vers. 1, 2.) Vocavit autem Jacob filios suos, et ait eis: Congregamini ut annuntiem quae ventura sunt vobis diebus novissimis, congregamini et audite, filii Jacob, audite, Israel patrem vestrum. Qui ante juniorem seniori praetulerat, coepit a primo, ut in illo mysterii praeferret gratiam, in hoc ordinem servaret aetatis. Sequitur:

(Vers. 3, 4.) Ruben primogenitus meus, tu fortitudo mea, et principium doloris mei, prior in donis, major in imperio. Effusus es sicut aqua: non crescas, quia ascendisti cubile patris tui, et maculasti stratum ejus. Est autem sensus hic: Tu es primogenitus meus, major in liberis, debebas juxta ordinem nativitatis tuae et haereditatem quae primogeniti jure debebatur, sacerdotium [Col. 1038C] accipere et regnum: hoc quippe in portando onere et praevalido robore demonstratur: verum quia peccasti et quasi aqua quae vasculo non tenetur, voluptatis effusus es impetu, idcirco praecipio tibi ut ultra non pecces, sisque in fratrum numero poenam ex peccato luens, quod primogeniti ordinem perdidisti. Secundum mysticam intelligentiam, Ruben prioris populi videtur ferre personam; et ideo redargui magis quam benedici videtur, qui et primogenitus est sicut propheta dicit, Israel primogenitus meus: etenim juxta quod primogenitis debebatur, ipsius erat accipere sacerdotium et regnum. Additur, Tu virtus mea: utique quia ex ipso populo fundamentum fidei, ex ipso virtus Dei quae est Christus, advenit. Quo modo autem ipse sit principium dolorum, nisi dum Deo patri semper irrogaret injuriam, dum convertit ad eum dorsum et non faciem? Iste prior in donis, quia primis ipsis credita sunt eloquia Dei, primis ipsis legis latio et testamentum, [Col. 1038D] sive promissio. Major est hic in imperio, utique pro magnitudine virium dixit, quia copiosius caeteris in hoc saeculo idem populus regnavit. Effusus est autem sic peccando in Christo, quasi aqua quae vasculo non tenetur, voluptatis effusus est impetu; et idcirco addidit, Ultra non crescas; quia populus ipse, postquam in universo orbe dispersus est, valde imminutus atque abbreviatus est. Sed quare talia meruerit, subjungit, Quia ascendisti cubile patris tui, et maculasti stratum ejus: praedicat enim passionem Domini, et primogenitae plebis audaciam, quia ascendit cubile Dei Patris, et maculavit stratum ejus, quando corpus Domini, in quo plenitudo divinitatis requiescebat, raptum in cruce suspendit, et ferro maculavit. Sequitur:

(Vers. 5 seqq.) Simeon et Levi, fratres, vasa iniquitatis bellantia, in consilio eorum ne veniat anima mea, et in coetu illorum non sit gloriatio mea, quia in furore suo occiderunt virum, et in voluntate sua suffoderunt [Col. 1039A] murum. Maledictus furor eorum, quia pertinax, et indignatio eorum, quia dura. Dividam eos in Jacob, et dispergam illos in Israel. Significat autem non sui fuisse consilii quod Sichem et Emor foederatos viros interfecerint, contra jusque pacis et amicitiarum sanguinem fuderint innocentem, quasi quodam furore sic crudeliter obstinati, muros et hospites urbis everterint. Unde sequitur, et dicit, Maledictus furor eorum, quia pertinax, et indignatio eorum, quia dura: dividam eos in Jacob, et dispergam illos in Israel. Levi enim haereditatem propriam non accepit, sed in omnibus coeptis paucas urbes ad habitandum habuit. De Simeon vero in libro Jesu Nave scriptum est, quod et ipse proprium funiculum non fuerit consecutus, sed de tribu Juda quaedam fuerit consecutus. In Paralipomenon autem libro manifestius scribitur, quod cum multiplicatus fuisset, et non habuerit possessionis locum, exierit in desertum. Per Simeon et Levi scribae et sacerdotes Judaici populi intelliguntur. De Simeon enim scribae [Col. 1039B] sunt Judaeorum; de tribu vero Levi principes sacerdotum: de quibus scriptum est, quia consilium fecerunt ut Jesum morti traderent (Matth. XXVI). De quo consilio iste patriarcha qui jam mente Deum videbat, dicit, In consilio eorum ne veniat anima mea; horrebat, enim jam in illo tempore iste sanctus patriarcha videre tantorum scelerum facinus, quod in novissimis temporibus facturi erant Judaei. Sequitur: Quia in furore suo occiderunt virum, id est, Dominum Jesum Christum et in dolore suo suffoderunt murum, quando lancea confoderunt illud spiritale et fortissimum propugnaculum, qui custodit Israel. Maledictus furor eorum, quia pertinax ad tantum facinus utique perpetrandum, quando furore accensi et ira obtulerunt Christum Pontio Pilato, dicentes illi: Crucifige, crucifige (Luc. XXIII); et, si hunc dimittis, non es amicus Caesaris (Joan. XVIII); Et indignatio eorum, quia dura, dum Barabbam latronem dimittendum peterent, et principem vitae crucifigendum postularent. [Col. 1039C] Dividam eos in Jacob, et dispergam illos in Israel. Hic duo nominantur, divisio et dispersio: idcirco quia nonnulli ex ipsis in Dominum crediderunt, quidam in infidelitate permanserunt; divisi enim dicuntur ii, qui ab eis separantur, et veniunt ad fidem: dispersi autem ii, quorum patria temploque subverso, per orbem terrae incredulum genus illorum spargitur. Sequitur:

(Vers. 8 seqq.) Juda, te laudabunt fratres tui. Manus tuae in cervicibus inimicorum tuorum: adorabunt te filii patris tui. Catulus leonis Juda; ad praedam, fili mi, ascendisti, requiescens accubuisti ut leo et quasi leaena, quis suscitabit eum? Non auferetur sceptrum de Juda, nec dux de femoribus ejus, donec veniat qui mittendus est: et ipse erit exspectatio gentium, ligans ad vineam pullum suum, et ad vitem, o fili mi, asinam suam. Lavabit in vino stolam suam, et in sanguine uvae pallium suum. Pulchriores sunt oculi ejus vino, et dentes ejus lacte candidiores. Licet de Christo mysterium sit, tamen juxta litteram prophetatum est quod [Col. 1039D] reges ex Juda per David stirpem generarentur, et quod adorarent eum omnes tribus: non enim ait, Filii matris tuae; sed, Filii patris tui. Et quod sequitur, Ex germine, fili mi, ascendisti, in Hebraeo habet, De captivitate, fili mi, ascendisti, ut ostenderet eum captivos populos esse ducturum. Hic certe nemo dubitat prophetantis personam esse dilucidatam. Audiamus igitur quid dicat filio suo Judae, de cujus tribu Christus venit ex semine David, secundum carnem, sicut apostolica doctrina testatur (Rom. I). Juda, te laudabunt fratres tui. Per hunc enim Judam verus confessor exprimitur Christus, quia ex ejus tribu secundum carnem est genitus. Ipsum laudant fratres sui, apostoli scilicet, et omnes cohaeredes ejus, quia qui per adoptionem filii Deo patri effecti sunt, et Christi fratres per gratiam, quorum ipse est Dominus per naturam. Manus tuae in cervicibus inimicorum tuorum; iisdem enim manibus, et eodem crucis [Col. 1040A] tropaeo, et suos exuit, et inimicos atque adversarias potestates curavit: juxta quod et pater promittit ei dicens: Sede ad dexteram meam, donec ponam inimicos tuos scabellum pedum tuorum (Ps. CIX). Adorabunt te filii patris tui, quoniam multi ex filiis Jacob adoraverunt eum, qui per electionem gratiae salvi facti sunt. Catulus leonis Juda, quoniam nascendo parvulus factus est, sicut scriptum est, Parvulus natus est nobis (Isai. IX). Praedam, fili mi, ascendisti: id est, ascendens in crucem captivos populos redemisti, et quos ille leo contrarius invaserat, tu moriens eripuisti. Denique rediens ab inferis ascendisti in altum, captivam duxisti captivitatem. Requiescens accubuisti, ut leo. Manifestissime in passione Christus recubuit, quando inclinato capite tradidit spiritum (Joan. XIX), sive quando in sepulcro securus, velut quodam corporis somno quievit. Sed quare ut leo, et velut catulus leonis? In somno enim suo leo fuit; quia non necessitate, sed potestate hoc ipsum implevit juxta quod et ipse dixerat: Potestatem [Col. 1040B] habeo ponendi animam meam, et nemo eam a me aufert, sed ego eam ponam (Joan. X). Quod vero addidit, Et ut catulus leonis Juda, quia inde mortuus unde natus. Physici autem de catulo leonis scribunt, quod cum natus fuerit tribus diebus et tribus noctibus dormiat, tunc deinde patris fremitu vel rugitu veluti tremefactus cubilis locus suscitare dicitur catulum dormientem. Quod valde congruenter de passione mortis aptatur in Christo, qui tribus diebus, et tribus noctibus in cubili sepulcri jacens somnum mortis implevit. Bene ergo Christus ut leo requievit, quia non mortis acerbitatem timuit, sed etiam in ipsa morte mortis imperium vicit. Bene idem iterum ut catulus leonis, quia die tertia resurrexit, unde, et sic adjungitur de resurrectione ejus, Quis suscitabit eum? Hoc est, quia nullus hominum, nisi ipse se, juxta quod idem de corpore suo dixit: Solvite templum hoc, et post triduum suscitabo illud (Joan. II). Non deficiet princeps de Juda, nec dux de femoribus ejus, [Col. 1040C] donec veniat qui mittendus est, et ipse erit exspectatio gentium. Hic locus manifestissime ad Judam refertur; tamdiu enim fuit ex semine ejus apud Judaeos intemerata successio regni, donec Christus ad redemptionem mundi ex virgine nasceretur. Probant hoc historiae Judaeorum, quibus ostenditur primum alienigenam regem in gente Judeorum fuisse Herodem, quo tempore natus est Christus. Quod si putant Judaei non venisse Christum, ergo de tribu Juda usque hodie Judaeorum permanet regnum. Itaque non defuit vel dux vel princeps de semine Juda, donec veniret cui repositum est. Sed quia non solum Judaeis profuit qui mittendus erat, ideo sequitur, Et ipse erit exspectatio gentium. Alligans ad vineam pullum suum: quod videlicet pullum asinae, cui supersedit Jesus, hoc est gentilium populum vineae apostolorum qui ex Judaeis sunt, copulaverint, cui adhuc numquam legis onus impositum est; nam vinea Domini, domus est Israel. Et ad vitem, o fili mi, asinam suam. Quod autem dicit, fili mi, apostropham ad ipsum Judam [Col. 1040D] facit, quod Christus haec sit universa facturus: nam ipse dixit, Ego sum vitis vera (Joan. XV). Ad hanc ergo vitem alligavit asinam suam cui supersedit, id est, Ecclesiam ex gentibus congregatam. Hanc itaque ad vitem corporis sui alligavit in vinculo charitatis, et disciplinae evangelicae nexu, ut de imitatione illius vivens efficiatur haeres Dei, cohaeres autem Christi. Alii namque hanc asinam, synagogam interpretantur, tardigradam scilicet et gravi pondere legis oppressam. Lavabit in vino stolam suam. Bona stola est caro Christi, quae omnium peccata operuit, omnium delicta suscepit, omnium texit errores. Bona stola est, quae universos induit vestem jucunditatis. Hanc lavit in illo vino, quod pro multis effusum est in remissionem peccatorum. Et in sanguine uvae pallium suum, hoc est in passione corporis sui diluit gentes sanguine suo; pallium enim ejus sunt gentes quas corpore suo contexuit, sicut scriptum est: Vivo ego, [Col. 1041A] dicit Dominus, nisi hos omnes induam sicut vestimentum. Non ergo sanguine suo propria peccata quae non erant, sed nostra quae fecimus delicta mundavit. Et bene uvam dixit, quia sicut uva pependit in ligno. Ipse est vitis, ipse est uva: vitis, ligno adhaerens; uva, quia lancea militis apertum latus habuit, et emisit aquam et sanguinem; aquam ad lavacrum, sanguinem ad pretium; aqua nos abluit, sanguis redemit. Pulchriores oculi ejus vino. Oculi Christi, apostoli sunt et evangelistae, qui scientiae lumen universo corpori Ecclesiae praestant. Ii pulchriores vino probantur, quia eorum doctrina austeritatem vini veteris exsuperat, id est, priscae legis traditionem. Evangelica enim praecepta longe clariora sunt quam veteris Testamenti mandata. Et dentes lacte candidiores. Dentes, praedicatores sunt sancti, qui praecidunt ab erroribus homines, et eos quasi comminuendo, in Christi corpore transferunt. Nomine autem lactis doctrina legis significatur, quae carnalem populum tamquam parvulos loco lactis alebat, cujus quidem [Col. 1041B] candidiores effecti sunt doctores Ecclesiae, quia fortem et solidum cibum verbi mandunt atque distribuunt. De quibus Apostolus dicit in Epistola ad Hebraeos: Perfectorum autem est solidus cibus (Hebr. V). Et bene candidiores lacte dentes dicit; omnes enim qui perfecti sunt, et qui Scripturarum cibos explanantes, subtilem et minutum intellectum, qui spiritalis dicitur, corpori subministrant, candidi esse debent et puri, atque ab omni macula liberi. Sequitur:

(Vers. 13.) Zabulon, in littore maris habitabit, et in statione navium, pertingens usque ad Sidonem. Zabulon qui interpretatur Habitaculum pulchritudinis, Ecclesiam significat, fortissimam ad omnem tolerantiam passionis. Haec in littore maris inhabitat, ut videat aliorum naufragia. Ipsa immunis periculi exspectat alios fluctuantes in freto istius mundi, qui circumferuntur omni vento doctrinae: ipsa fidei radice immobilis perseverat, exspectans haereticorum procellas et naufragia Judaeorum, quoniam gubernatorem, [Col. 1041C] quem habuerunt, abnegaverunt. Circa fluctus igitur habitat, non fluctibus commovetur: magisque ad subveniendum parata, quam periculo obnoxia, ut si qui tempestatibus acti gravibus confugere ad portum velint, praesto sit Ecclesia tamquam portus salutis, quae expansis brachiis in gremium tranquillitatis suae vocet periclitantes, locum fidei stationis ostendens. Ecclesia igitur in hoc saeculo tamquam portus maritimi per littora diffusi, occurrit laborantibus, dicens esse credentibus refugium praeparatum, quo ventis quassata navigia possint subducere. In iis Ecclesiis sunt principes Zabulon et principes Neptalim, sicut docet David in psalmo (Ps. LXVII): quorum alii liberatores sunt, ac tempestate nocturna clamantes, Abjiciamus opera tenebrarum, et induamur arma lucis, alii sunt latitudines apostolicae, qui possunt dicere: Os nostrum patet ad vos, o Corinthii, cor nostrum dilatatum est (II Cor. VI). Isti sunt ipsi, qui cum essent in tenebris, lucem viderunt magnam, sicut propheta [Col. 1041D] testatur, dicens: Terra Zabulon et terra Neptalim via maris trans Jordanem, populus qui sedebat in tenebris, vidit lucem magnam; habitantibus in regione umbrae mortis lux orta est eis (Isai. IX). Exploratores igitur secus ascensus navium posuit Dominus Deus noster patriarchae hujus haeredes, cujus cura pervigil et spiritalis successio pertendit usque ad Sidonem, hoc est, usque ad gentes pervenit, ut Domini misericordia peccata ablueret nationum. Sidon enim primitivus est filius Cham, illius utique, qui propter irreverentiam paternae pietatis maledictione damnatus est. Patris ergo liberatio nocturna, tamquam in excubiis posita propugnaculum spiritale, ne quis scopulos vitae hujus possit incidere, pertendit usque ad gravissimorum criminum peccatores et Sidonios ipsos, qui ante superstitione vehementi, venatores scelerum nuncupabantur, ut interpretatio docet; soluta haereditate maledicti, donatam haereditatem maledictioni absolvit, ut ubi major reatus erat, ibi nunc [Col. 1042A] uberior sit gratia. Isachar, asinus fortis, accubans inter terminos, vidit requiem quod esset bona, et terram quod optima, et supposuit humerum ad portandum, factusque est tributis serviens. Quia supra Zabulon dixerat, quia maris magni esset littora possessurus, Sidonem quoque et reliquas Phoenicis urbes contingeret: nunc et ad Mediterraneam provinciam redit, et Isachar qui juxta Neptalim pulcherrimam Galilaeae regionem possessurus esset, benedictione sua habitatorem facit. Asinum autem eum fortem vocat, et humerum ad portandum deditum: quia in labore terrae et vehendis ad mare omnibus quae in suis finibus nascebantur, plurimum laborarat, regibus quoque tributa comportans. Aiunt Hebraei quod per metaphoram cuncta haec significaret, qui Scripturas sanctas die ac nocte meditans studium suum dederit ad laborandum, et idcirco ei omnes tribus servierint, quasi magistro dona portantes. Inter terminos accubare, est praestolato mundi fine requiescere, nihilque de his quae nunc in medio versantur quaerere, [Col. 1042B] sed ultima desiderare. Et fortis asinus requiem bonam et terram optimam videt, cum simplex gentilitas idcirco se ad robur boni operis erigit, quia ad aeternae vitae patriam tendit. Qui et ad portandum humerum supponit, quia conspecta superna requie praeceptis etiam gravibus in operatione se subjicit, et quidquid intolerabile pusillanimitas asserit, hoc ei leve ac facile spes remunerationis ostendit. Sequitur:

(Vers. 16 seqq.) Dan judicabit populum suum, sicut et alia tribus in Israel. Fiat Dan coluber in via, cerastes in semita, mordens ungulas equi, ut cadat ascensor ejus retro. Salutare tuum exspectabo, Domine. Sampson judex Israel, de tribu Dan fuit. Hoc ergo dicit nunc videns in spiritu nutrisse comam Sampson Nazaraeum, tum caecis hostibus triumphare, qui in similitudine colubri regulique obsidentis vias, nullum per terram Israel transire permittat: si quis temerarius virtute sua, quasi equi velocitate confisus, [Col. 1042C] eam voluerit praedonis more populari, effugere non valebit: totum tamen per metaphoram serpentis et equi loquitur. Videns ergo tam fortem Nazaraeum, tum quod et ipse propter meretricem mortuus est, et moriens nostros occidit inimicos, putavi, o Deus, ipsum esse Christum filium tuum verum: sed quia mortuus est, et non resurrexit, et rursum captivus deductus est Israel, alius mihi salvator mundi et mei generis praestolandus est: ut veniat cui repositum est, et ipse erit exspectatio gentium. Quid hoc loco, equi nomine, nisi praesens saeculum designatur? Quo in testimonio, quid equus significet, cujus ungulas coluber mordet (Gen. XLIX), melius ostendemus, si et ea quae circumstant paulo subtilius exponamus: nonnulli enim de tribu Dan venire Antichristum ferunt, pro eo quod hoc loco Dan et coluber asseritur et mordens. Unde non immerito dum Israeliticus populus terras in castrorum portione susciperet, prius Dan ad aquilonem castrametatus [Col. 1042D] est, illum significans scilicet, qui in corde suo dixerat: Sedebo in monte testamenti in lateribus aquilonis, ascendam super altitudinem nubium, similis ero altissimo (Isai. XIV). Qui non solum coluber, sed etiam cerastes vocatur: cerata enim cornua dicuntur, serpensque hic cornutus esse perhibetur, per quem digne antichristi adventus significatur, quia contra vitam fidelium cum morsu pestiferae praedicationis, armatus etiam venit cum cornu potestatis. Quis autem nesciat semitam angustiorem esse quam viam? Fit ergo Dan coluber in via, quia in praesentis vitae latitudine eos ambulare provocat, quibus quasi parcendo blanditur: sed in via mordet, quia eos, quibus libertatem tribuit, erroris sui veneno consumit. Fit cerastes in semita, quia quos fideles reperit, et sedem ad praecepti coelestis angusta itinera constringentes, non solum nequitia callidae persuasionis impedit, sed etiam terrore potestatis premit, et in persecutionis angore post beneficia fictae dulcedinis [Col. 1043A] exercet cornua potestatis. Quo in loco equus etiam hunc mundum significat, qui per elationem suam in cursum labentium temporum spumat. Et quia antichristus extrema mundi apprehendere nititur, cerastes iste equi ungulam mordere perhibetur. Ungulam quippe equi mordere, est extrema saeculi feriendo contingere. Ut cadat ascensor ejus retro. Ascensor equi est, quisquis extollitur in dignitatibus mundi. Qui retro cadere dicitur, et non in faciem: sicut Saulus cecidisse memoratur. In facie enim cadere, est in hac vita sua unumquemque culpas agnoscere, easque poenitendo deflere. Retro vero cadere est ex hac vita quae non videtur, repente decidere, et ad quae supplicia ducatur, ignorare. Et quia Judaea erroris sui laqueis capta pro Christo antichristum exspectat, bene Jacob eodem loco repente in electorum vocem conversus est, dicens: Salutare tuum exspectabo, Domine; id est, non sicut infideles antichristum, sed eum qui ad redemptionem nostram venturus est, verum credo fideliter Christum. Sequitur: [Col. 1043B] Gad accinctus praeliabitur ante eum, et ipse accingetur retrorsum. Totum autem illud est quod ante Ruben et dimidiam tribum Manasse, ad filios quos trans Jordanem in possessione dimiserat post XIV annos revertens, praelium adversus eos gentium vicinarum grande reperit, et victis hostibus fortiter dimicavit. Iste Gad accinctus, personam Domini exprimit, qui in prima adventus sui humilitate ante adventum antichristi praeliandus occurrit, accinctus gladio verbi sui circa femur potentissime, quo inimicos divisit, id est, filium a patre, filiam a matre, nurum a socru, juxta quod legitur in Evangelio: Non veni pacem mittere, sed gladium. Quod autem ait, Et ipse accingetur retrorsum (Marc. X), claritas Domini nostri in secundo regno ejus ostenditur, quia cum venerit antichristus item occurret retrorsum, id est, post ejus vestigia, Christus celeri adventu progrediens ut interficiat eum gladio oris sui. Unde et bene idem Gad latrunculus interpretatur, eo quod posterius, [Col. 1043C] id est, secus pedes quasi latrunculus rapido atque improviso adventu exsiliat, contra apertam antichristi oppugnationem. Christus vero ante et retro praeliare contra antichristum scribitur. Ante eum namque in occulto adventu humilitatis, post eum vero manifestus in gloria majestatis. Aser, pinguis panis ejus, et praebebit delicias regibus. Aser cujus nomen significat delicias sive divitias, idem Christus est, cujus est altitudo divitiarum sapientiae et scientiae (Rom. XI), qui propter nos pauper factus est, cum esset dives (II Cor. VIII); cujus panis pinguis factus est caro scilicet ejus quae est esca sancta sanctorum, quam quisquis manducat, vivet in aeternum. Iste etiam praebet delicias sapientiae regibus, id est, qui sensus proprios bene regunt, qui dominantur vitiorum suorum, qui castigant corpora sua, et animae suae in servitute subjiciunt. Sequitur, Neptalim, cervus emissus, et dans eloquia pulchritudinis. Significat quod aquae calidae in ipsa nascantur tribu, sive quod super lacum Genesareth et fluenta Jordanis [Col. 1043D] irrigua sit. Hebraei autem volunt propter Tiberiadem, quae legis videtur habere notitiam, agrum irriguum et eloquia pulchritudinis prophetari: quod potest cervus emissus transferri propter temporaneas fruges velocitatem terrae uberioris ostendens: sed melius si ad doctrinam Salvatoris referamus, Neptalim, qui interpretatur latitudo, apostolos et praedicatores significat, quorum doctrina in latitudine totius mundi diffusa est. Ex hac enim tribu fuerunt apostoli qui sunt principes et duces Ecclesiarum, et principes Zabulon et Neptalim, qui sine dubio ad personam referuntur Apostolorum, ipsi sunt filii excussorum, id est, prophetarum, qui in manu potentis Dei positi sunt et tamquam sagittae excussae pervenerunt usque ad fines terrae. Unde et bene hic Neptalim cervus emissus scribitur, quia nimirum apostoli sive praedicatores Evangelii veloci saltu exsilientes, more cervorum transcendunt implicamenta [Col. 1044A] saeculi hujus, sicque excelsa et sublimia meditantes dant eloquia pulchritudinis, id est, praedicant cunctis gentibus doctrinam Domini salvatoris. Sequitur:

(Vers. 22 seqq.) Filius accrescens Joseph, filius accrescens et decorus aspectu, filiae discurrerunt super murum, sed exasperaverunt eum et jurgati sunt, invideruntque illi habentes jacula. Sedit in forti arcus, et dissoluta sunt vincula brachiorum ejus, et manuum illius per manum potentis Dei Jacob, inde pastor egressus est lapis Israel. Juxta litteram autem iste est sensus capituli hujus. O Joseph, qui ideo sic vocaris quia adduxit te mihi Dominus, sive quia inter fratres tuos major futurus es. Fortissima siquidem tribus fuit Ephraim, ut in Regum et Paralipomenon libris legimus. O, inquam, fili mi Joseph, qui tam pulcher es, ut te tota de muris et turribus ac fenestris puellarum Aegypti turba prospectet, inviderunt tibi, et ad iracundiam provocaverunt fratres tui, habentes livoris sagittas, et zeli jaculis vulnerati: verum tu [Col. 1044B] arcum tuum et arma pugnandi posuisti in Deo, qui fortis est propugnator, et vincula tua, quibus te fratres ligaverunt, ab ipso soluta sunt et dirupta, ut ex tuo semine tribus nascatur Ephraim, fortis et stabilis et instar lapidis durioris invicta, imperans quoque decem tribubus Israel. Haec in prophetia post passionem Domini paternae vocis imagine praetulit; quo redeunte in coelum post victoriam Christum alloquitur, dicens: Filius accrescens Joseph, filius accrescens, utique in gentibus, quia ob incredulitatem Synagogae populum reliquisset, innumeram sibi plebem Ecclesiae ex omnibus gentibus ampliavit. Quod et David cecinit dicens: Reminiscentur et convertentur ad Dominum universi fines terrae (Ps. XXI). Filius accrescens et decorus aspectu; omnes enim superat illius pulchritudo, juxta quod et psalmista de illo decorus testatur, dicens: Speciosus forma prae filiis hominum. Filiae discurrerunt super murum (Ps. XLIV); id est, gentes, vel Ecclesiae quae crediderunt in Christo. Hae [Col. 1044C] super soliditatem fidei, quasi super murum amore pulchritudinis Christi accensae discurrunt, ut virum sponsumque per contemplationem aspiciant, et osculo charitatis illi copulentur atque adhaereant. Sed objurgati sunt eum, subauditur Christum, quando falsis eum testimoniis calumniantes sanctum Domini opprimere synagogae populi tentavere. Invideruntque illi habentes jacula; neque enim quisquam in Joseph conjecit sagittam, vel aliquod vulneris telum; sed hoc specialiter evenit in Christo. Sedit in forti arcus ejus. Christus enim arcum suum et arma pugnandi posuit in Deum, qui fortis est propugnator: cujus virtute evertitur omnis nequitia perfidorum. Et dissoluta sunt vincula brachiorum ejus, quibus fratres, hoc est Judaei, eum vinctum Pontio Pilato tradiderunt, vel quibus eum suspensum ligno crucifixerunt; recisa enim sunt per manus omnipotentis Jacob, hoc est, per manus omnipotentis Dei Jacob, ex cujus ore ipse Christus bonus pastor egressus est lapis et firmitas credentium in Israel. Deus patris tui erit adjutor [Col. 1044D] tuus. Quis adjuvit filium, nisi solus pater, qui dixit: Jacob puer meus, suscipiet eum anima mea? Et omnipotens benedicet tibi benedictionibus coeli desuper, benedictionibus abyssi jacentis deorsum; universa enim subjecit ei, coelestia per benedictionem coeli, et terrena per benedictionem abyssi jacentis deorsum, ut omnibus angelis et hominibus dominetur: benedictionibus uberum, id est, duorum Testamentorum, quorum altero nuntiatus est, altero demonstratus; sive benedictionibus Mariae uberum quae vere benedicta est, quia eadem sancta Virgo Domino potum lactis immulsit. Unde et illa mulier in Evangelio ait: Beatus venter qui te portavit, et ubera quae suxisti (Luc. XI). Benedictionibus uberum et vulvae. Etiam hic benedicitur vulva ejusdem matris, illa utique virginalis quae nobis Christum Dominum edidit, de qua patet per Jeremiam, qui ejusdem personam gestavit, sub ipsius figura ad se dictum audivit: Priusquam te formavi in [Col. 1045A] utero, novi te, et antequam exires de utero, sanctificavi te (Jerem. I). Benedictiones patris tui confortatae sunt benedictionibus tuorum. Benedictiones, inquit, patris tui coelestis, quae datae sunt tibi a summo coeli et abyssi, confortatae sunt, id est, praevaluere benedictionibus patrum tuorum; ultra enim omne sanctorum meritum prophetarum, sive patriarcharum convaluit benedictio omnipotentis patris in filium, ita ut et nullus sanctorum aequaretur. Donec veniat desiderium collium aeternorum. Colles isti, sancti sunt, qui Christi adventum prophetantes, magno cum desiderio incarnationem ejus exspectaverunt, de quibus Dominus dicit: Quia multi justi et prophetae cupierunt videre quae videtis (Matt. XIII). Hi ergo sancti dicti sunt colles propter excellentiam sanctitatis. Qui etiam aeterni vocantur, quia vitam consequuntur aeternam, nec intereunt cum mundo, sed esse creduntur aeterni. Fiant in capite Joseph: omnes scilicet istae benedictiones super caput Christi ponuntur, quas incarnatus accepit: et super verticem Nazaraei, de quo scriptum [Col. 1045B] est, Quoniam Nazaraeus vocabitur (Matt. II), hoc est, sanctus Dei. Inter fratres suos, quia ipse est caput omnium eminens universorum sanctorum, quos et fratres vocat in Psalmis. Sequitur: Benjamin, lupus rapax, mane comedet praedam, et vespere dividet spolia. Hoc capitulum ita Hebraei edisserunt, ut altare in quo immolabantur hostiae et victimarum sanguis ad basim illius fundebatur, in parte tribus Benjamin fuerit. Hoc, inquiunt, significat quod sacerdotes mane immolarent hostias, et ad vesperam dividerent ea quae sibi a populo ex lege collata erant, lupum sanguinarium vel rapacem super altaris interpretatione ponentes, et spoliorum interpretationem super sacerdotibus, qui servientes altari vivebant de altari. Benjamin, lupus rapax, mane comedet praedam, et vespere dividet spolia. Quibus dictis Paulus apostolus designatur, de Benjamin stirpe progenitus; qui mane rapuit praedam, id est, in primordiis fideles, quos potuit, devastavit. Vespere autem spolia divisit, [Col. 1045C] quia fidelis postmodum factus, sacra eloquia audientibus, discretione mirifica dispensavit. Legimus quemdam ex doctoribus ad urbem Jerusalem ea quae de Benjamin scripta sunt referentem. Benjamin, inquit, filius doloris interpretatur. Hic sorte haereditatis eum locum accepit, in quo terrena est Jerusalem, quae nunc propter incredulitatem abjecta est atque repulsa; haec enim in filiis suis sub persona Benjamin designatur. Nam sicut Benjamin ultimam consecutus est benedictionem, ita et idem populus ultimus est salvandus, postea quam plenitudo gentium introierit; dicit enim: Benjamin, lupus rapax; lupus scilicet, quia ipse populus effudit sanguinem prophetarum; rapax autem propter aviditatem dicitur; ex multa enim fame verbi Dei et inedia veniet rapax, quia et ipse violenter diripiet regnum Dei. Hic autem mane comedet praedam. Mane, illud tempus creditur significari, quo legem accepit; tunc enim primo quaedam illuminatio scientiae data est. Comedet autem mane, quia legem, quam mane accepit, edit adhuc, meditatur [Col. 1045D] et legit, sequens legis justitiam, in legem fidei non pervenit. Ad vesperam autem dividet spolia. Vespere erit illud tempus novissimum quo convertetur. Tunc dividet spolia, id est, tunc intelliget dividendam esse litteram a spiritu: et tunc cognoscet, quia littera occidit, spiritus autem vivificat (I Cor. III). Quia ergo, jam per gratiam Domini illuminatus, incipit legis spiritalia a corporibus dividere et separare, ideo dicitur: ad vesperam dividet spolia, sive escam, eo quod tota die in lege meditans ante non fecit. Quaeritur autem de Jacob cur omnes quos de liberis et de ancillis genuit aequali honore filios et haeredes constituerit, nisi ut ostenderet, quod Christus Dominus omnibus gentibus, quae per fidem corpori ejus conciliantur, cunctos pari honore et gloria habens, coelestia praemia largiatur: nec est distinctio. Judaeus an Graecus, Barbarus an Scytha, servus an liber iste sit (Col. III), quia per omnia et in omnibus [Col. 1046A] Christus est. Propterea enim figuram servi Salvator noster et Dominus induit, et pro libero et pro servo servivit, ut omnibus credentibus in se aequale donum bonorum coelestium largiatur: nec praefertur apud illum quis secundum carnem nobilior sit; quicumque enim fidem Domini promerentur, nullis maculis carnalis nativitatis obfuscantur: nam et hoc ita futurum etiam per prophetam promittitur, dicente Domino: Erit in novissimis diebus, effundam de spiritu meo super omnem carnem (Act. II). Sequitur:

(Cap. L.---Vers. 1 seqq.) Finitisque mandatis, quibus filios instruebat, collegit pedes suos super lectulum, et obiit appositusque est ad populum suum. Quod cernens Joseph, ruit super faciem patris flens et deosculans eum. Videndum quo modo dicant Scripturae quod assidue dicunt de mortuis. Et appositus est ad patres suos; vel, Appositus est ad populum suum: sicut de Jacob dicitur, jam quidem mortuo, sed nondum sepulto; sed ad quem populum apponatur, non in promptu est videre. Ex illo enim populus [Col. 1046B] prior natus est, qui dictus est populus Israel. Qui vero eum praecessere, tam pauci justi nominantur, ut eos populum appellare cunctemur. Nam si dictum esset, Appositus est ad patres suos, nulla quaestio fieret. An forte populus est, non solum hominum sanctorum, verum etiam angelorum, populus civitatis illius, unde dicitur ad Hebraeos: Accessistis ad montem Sion, et civitatem Hierusalem, et millia angelorum exsultantium. Huic populo apponuntur, qui hanc vitam placentes Deo finiunt; tunc enim dicuntur apponi, quando nulla jam remanet sollicitudo tentationum et periculum peccatorum. Sequitur: Praecepitque servis suis medicis, ut aromatibus condirent patrem; quibus jussa explentibus transierunt quadraginta dies: iste quippe mos erat cadaverum conditorum. Flevitque eum Aegyptus septuaginta dies. Quadraginta dies sepulturae quos commemorat Scriptura forte significant aliquid poenitentiae, qua peccata sepeliuntur, non enim frustra quadraginta dies jejuniorum sunt constituti, quibus [Col. 1046C] Moyses et Elias et ipse Dominus jejunavit, et Ecclesia praecipuam observationem jejuniorum, quadragesimam vocat; et Jonas propheta Ninivitis praedicavit, Adhuc quadraginta dies, et Ninive subvertetur, ut per tot dies accommodatos, humiliatio poenitentium et accepta remissio peccatorum intelligatur. Sequitur: Expleto planctus tempore, locutus est Joseph ad familiam Pharaonis: Si inveni gratiam in conspectu vestro, loquimini in auribus Pharaonis, eo quod pater meus adjuravit me, dicens, En morior: in sepulcro meo, quod fodi mihi in terra Chanaan, sepelies me. Ascendam igitur et sepeliam patrem meum, ac revertar. Dixitque ei Pharao: Ascende, et sepeli patrem tuum. Quo ascendente, ierunt cum eo omnes senes. Quod ait Joseph ad potentes Aegypti, ut dicerent Pharaoni ex nomine ejus: Pater meus adjuravit me dicens, In monumento meo, quod ego fodi mihi in terra Chanaan, ibi me sepelies, quaeri potest quo modo sit verum, cum haec verba patris ejus, quando de sua sepultura mandavit, non legantur. Sed ad sententiam verba referre [Col. 1046D] debemus, sicut in aliis supra similiter iteratis verbis vel narrationibus admonuimus. Fodisse autem sibi Jacob sepulcrum, nusquam superius in hac Scriptura legitur; sed nisi fieret cum in eisdem terris esset, modo non diceretur. Sequitur: Veneruntque ad aream Achar, quae sita est trans Jordanem. Quid sibi vult quod cum pergerent ad sepeliendum Jacob, Scriptura dicit, Et venerunt ad aream quae est trans Jordanem. Praetergressi sunt enim locum in quo erat mortuus sepeliendus, millia, sicut perhibent qui novere, plus quam quingenta; tantum quippe spatii est plus minus ab eo loco ubi sepulti sunt patriarchae, usque ad hunc locum quo eos advenisse narratur. Nam post factum ibi luctum et planctum magnum, redierunt ad locum quem praeterierant, rursus Jordane transjecto. Nisi forte quis dicat aliquorum hostium vitandorum causa per eremum eos venisse, cum corpore, qua etiam via populus Israel ductus est, per [Col. 1047A] Moysen ab Aegypto liberatus. Illo quippe itinere, et plurimum circuitur, et per Jordanem venitur ad Abramium, ubi sunt corpora patriarcharum, id est, ad terram Chanaan. Sed quo modo factum sit ut trans illa loca versus ad orientem tantum iretur, et inde ad ea per Jordanem veniretur, significationis causa factum esse credendum est, quod per Jordanem venturus erat ad eas terras postea Israel in filiis suis. Sequitur: Ubi celebrantes exsequias, planctu magno atque vehementi, impleverunt septem dies. Quod cum vidissent habitatores terrae [illius, id est] Chanaan, dixerunt, Planctus magnus est iste Aegyptiis. Et idcirco appellaverunt nomen loci illius, Planctus Aegypti. Fecerunt ergo filii Jacob sicut praeceperat eis: et portantes eum in terram Chanaan, sepelierunt in spelunca duplici. Nescio utrum inveniatur alicui sanctorum in Scripturis celebratum luctum esse per novem dies, quod apud Latinos novendium appellatur. Unde evidenter apparet ab hac consuetudine prohibitos Christianos [Col. 1047B] istum in mortuis numerum servare, qui magis est in gentilium consuetudine. Septimus vero dies auctoritatem in Scripturis habet. Unde alio in loco scriptum est: Luctus mortui, septem dies: fatui autem, omnes dies vitae ejus. Septenarius autem numerus, propter sabbati sacramentum, praecipue quietis indicium est. Unde merito mortuis tamquam requiescentibus exhibetur. Quem tamen numerum in luctu Jacob decuplaverunt Aegyptii, qui eum septuaginta diebus luxerunt. Sequitur: Vixitque Joseph centum et decem annos, et vidit Ephraim filios usque ad tertiam generationem. Filii quoque Machir, filii Manasse, nati sunt in genibus Joseph. Mortuusque est expletis centum et decem vitae suae annis, et conditus aromatibus sepultusque [Col. 1048A] est in Aegypto. Cum hos filios filiorum vel nepotes filiorum dicat Scriptura Joseph vivendo vidisse, quo modo eos jungit illis septuaginta hominibus, cum quibus Jacob Aegyptum dicitur intrasse, quandoquidem Joseph senescendo pervenit, ut eos natos videret? Jacob autem quando ingressus est Aegyptum, juvenis erat Joseph; et eum pater moriens quinquagesimum et sextum fere aetatis annum agentem reliquit. Unde constat certi mysterii causa illum numerum, id est, septuagenarium, Scripturam commendare voluisse. Si autem quisquam exigit, quo modo etiam secundum historicam fidem verum sit, Jacob cum septuaginta animabus in Aegyptum intrasse: non illo uno die quo venit, ejus ingressum oportet intelligi; sed quia in filiis suis plerumque appellatur Jacob, hoc est, in posteris suis, et per Joseph eum constat in Aegyptum intrasse, introitus ejus accipiendus est, quamdiu vixit Joseph, per quem factum est ut intraret. Toto quippe illo tempore nasci et vivere [Col. 1048B] potuerunt omnes qui commemorantur, ut septuaginta, vel juxta Septuaginta interpretes, septuaginta quinque animae compleantur, usque ad nepotes Benjamin; sicut enim dicit: Hi filii Liae, quos peperit Jacob in Mesopotamia Syriae, loquens etiam de iis qui nondum erant nati, quia illic parentes eorum de quibus nati sunt, pepererant, ibi eos perhibet natos, quoniam causa qua nascerentur ibi nata est, id est, parentes eorum, quos ibi Lia peperit: ita quoniam causam intrandi in Aegyptum Jacob in Joseph habuit, totum tempus quo in Aegypto vixit Joseph, ingressio erat Jacob in Aegyptum per suam progeniem, quae illo vivo propagabatur, per quem factum est ut ingrederetur.




[Col. 1047]
COMMENTARII IN LIBROS REGUM. (C,G,S)*



LIBER PRIMUS.

[Col. 1047C] Regum tempora post judices, quando David, Saule reprobato, coepit regnare, incipiuntur; unde et liber, ubi res gestae continentur, quem nunc aggredimur, Malachim, id est, Regum vocitatur, quod tertio et quarto volumine continetur; meliusque est multo, Malachim, id est, Regum quam Malachot, id est, Regnorum, dicere: non enim multarum gentium regna describit, sed unius Israelitici populi, qui tribubus duodecim continetur, plus tamen in terrena Hierusalem, tribus Juda, una ex duodecim diuturna successione regnavit: in qua civitate, reprobato Saule, prior David regnavit. In quibus temporibus multa varia sacramenta Christi et Ecclesiae figurantur: nam in ipso exordio Regum, commutatum sacerdotium in Samuele, reprobato Heli, et commutatum regnum in David, reprobato Saule, exclamat, praenuntiari novum sacerdotium novumque regnum, reprobato vetere, quod umbra erat futuri in Domino Jesu Christo venturi. Nonne ipse David, cum panes propositionis manducavit, [Col. 1047D] quos non licebat manducare nisi solis sacerdotibus, in una eademque persona utrumque futurum, id est, in uno Jesu Christo regnum et sacerdotium figuravit? Et aspice regum tempora, quia primo judicum, postea regum, sic erit judicium, postea regnum. Hujus autem libri tale principium est:

I. De Helcana. Cap. I.---Fuit vir unus de Ramatha Sophim, de monte Ephraim, et nomen ejus Helchana filius Hieroboam, filii Heliu, filii Tau, filii Suph, Ephrathaeus. Helcana non de Amram ortus, sed de Isaar, qui et ipse filius fuit Caath, et Caath filius Levi. Hic Isaar pater fuit Chore, quo pereunte, filii ejus remanserunt. De cujus stirpe fuit Samuel, quorum posteritas postea temporibus David et Salomon, cantatores et prophetae in populo et templo Dei fuerunt. Hujus Caath familiae acceperunt urbes et suburbana [Col. 1048C] ad inhabitandum, ut liber Jesu Nave testatur, in monte Ephraim, ubi fuerunt civitates Sichem, et Gazer, et Cethsain, et Bethoron; fuit enim Helchana filius Hieroboam, filii Heliu, filii Tau, filii Suph, filii Helchana, filii Johel, filii Azariae, filii Sophoniae, filii Thaat, filii Asir, filii Abisaph, filii Chore, filii Isaar, filii Caath, filii Levi, filii Israel, ut Verba dierum narrant. Et habuit duas uxores, nomen uni Anna, et nomen secundae Phenenna. Fueruntque Phenennae filii, Annae autem non erant liberi, etc. Iste ergo laudabilis vir habuit duas uxores, nomen uni Anna, et nomen secundae Phenenna. Habebat autem filios de secunda Phenenna, sterilis vero erat prior illa, quae et nobilior erat. Similia invenies etiam in Genesi: cognata quippe sibi est Scriptura divina. Invenies ibi (Cap. XVI) primam uxorem Abrahae Saram nobiliorem; secundam vero Aegyptiam Agar, ignobilem fuisse; et ante patrem effectum Abraham de ignobili quam de nobili. Fuit tamen postmodum etiam de nobili conjuge [Col. 1048D] pater. Ita ergo etiam nunc Helchana hic qui est possessio Dei, prius de secunda uxore efficitur pater: quoniam quidem concluserat Deus vulvam Annae, sicut et prius concluserat vulvam Sarae. Post plurimos vero partus Phenennae, etiam Annae vulva orationibus et precibus aperitur, et efficitur etiam ipsa mater filii ejus, obtulit Deo. Quid ergo haec in se sacramenti contineant videamus. Phenenna interpretatur conversio, Anna autem interpretatur gratia. Unusquisque ergo nostrum, qui vult effici possessio Dei, istas sibi duas jungat uxores, et cum ipsis sibi nuptias celebret. Primam sibi jungat, quae nobilior est et generosior, gratiam: haec enim nobis per fidem prima conjungitur, sicut et Apostolus dicit, Gratia salvi facti estis per fidem (Eph. II). Secundae vero conjungimur Phenennae, id est, conversioni, quia post gratiam [Col. 1049A] credulitatis, emendatio fit morum et vitae conversio. Sed cum iste sit ordo nuptiarum, alius ordo procreationis efficitur. Prima nobis filios parit Phenenna, quia primos fructus de conversione proferimus, et prima justitiae germina de actibus et operibus procreamus: primum namque justitiae opus est, converti a peccatis, quia nisi ante convertamur et declinemus a malo, non poterimus de Anna effici patres, nec de gratia liberos generare. Videamus ergo nunc uniuscujusque differentias. Phenenna filios habet, sed qui non assistunt Deo, neque enim tales filii possunt esse conversionis, ut assistant et adhaereant Deo; nec tamen inanes et penitus alieni sunt a rebus Dei: accipiunt namque partes de sacrificiis divinis, et edunt de hostiis Dei. Unusquisque ergo nostrum primo convertitur a peccato, et ex conversione generat opera justitiae; postea vero excitata in nobis Anna, per zelum et aemulationem boni precem fundat ad Deum, ut ipsa filios generet. Quales ergo Anna, quae est gratia, filios generat, qui assideant Deo? Gratia enim [Col. 1049B] et veritas per Jesum Christum facta est. Hic ergo filius gratiae, qui verbo Dei et Deo vacat.

II. De cantico Annae. Cap. II.---Post haec oravit Anna, et ait: Confirmatum est cor meum in Domino, et exaltatum est cornu meum in Deo salutari meo. Dilatatum est os meum super inimicos meos, laetata sum in salutari tuo, etc. Itane vero verba haec unius putabuntur esse mulierculae, de nato sibi filio gratulantis? Tantum mens hominum a luce veritatis aversa est, ut non sentiat supergredi modum feminae hujus dicta quae fudit? Porro qui rebus ipsis, quae jam coeperant etiam in hac terrena peregrinatione compleri, convenienter movetur, nonne intendit et aspicit et cognoscit per hanc mulierem, cujus etiam nomen, id est, Anna, gratia ejus interpretatur, ipsam religionem Christianam, ipsam civitatem Dei cujus rex est et conditor Christus, ipsam postremo Dei gratiam prophetico spiritu sic locutam; a qua superbi alienantur ut cadant, qua humiles implentur ut surgant, quod [Col. 1049C] maxime hymnus iste personuit: nisi forte quisquam dicturus est, nihil istam prophetasse mulierem, sed Deum tantummodo propter filium, quem precata impetravit, exsultanti laudatione laudasse. Quid ergo sibi vult quod ait: Arcus fortium superatus est, et infirmi accincti sunt virtute, pleni panibus minorati sunt, et esurientes transierunt terram, quia sterilis peperit septem, et multa in filiis infirmata est? Numquid septem ipsa pepererat? Quamvis sterilis fuerit, unicum habebat quando ista dicebat; sed nec postea septem peperit, sive sex, quibus septimus esset ipse Samuel, sed tres mares et duas feminas. Deinde illo populo cum adhuc nemo regnaret, quod in extremo posuit, Dat virtutem regibus nostris, et exaltavit cornu Christi sui; unde dicebat, si non prophetabat? Dicat ergo Ecclesia Christi civitas legis magni gratia plena, prole fecunda dicat, quod tanto ante de se prophetatum per os hujus piae matris agnoscit. Confirmatum est cor meum in Domino, et exaltatum est cornu meum in Deo meo. Vere confirmatum est cor, et cornu exaltatum, [Col. 1049D] quia non in se, sed in Domino Deo suo. Dilatatum est super inimicos meos os meum. Quia et in angustiis pressurarum sermo Dei non est alligatus, nec in praeconibus alligatis. Laetata sum, inquit, in salutari tuo. Christus est iste Jesus, quem Simeon, sicut in Evangelio legitur, senex amplectens parvulum, agnoscens magnum: Nunc dimittis, inquit, Domine, servum tuum in pace, quoniam viderunt oculi mei salutare tuum (Luc. II). Dicat itaque Ecclesia: Laetata sum in salutare tuum. Quoniam non est sanctus ut est Dominus, et non est justus sicut Deus noster. Tamquam sanctus et sanctificans, justus et justificans. Non est sanctus praeter te, quia nemo fit nisi abs te. Denique sequitur: Nolite gloriari superbi, et nolite loqui excelsa. Neque exeat magniloquium de ore vestro, quoniam Deus scientiarum Dominus. Ipse vos scit, et ubi nemo scit; quoniam qui putat se aliquid esse, cum nihil sit; seipsum seducit (Gal. VI). Haec dicuntur adversariis [Col. 1050A] civitatis Dei, ad Babyloniam pertinentibus de sua virtute praesumentibus in se, non in Domino gloriantibus, ex quibus sunt etiam carnales Israelitae, terrenae Hierusalem cives terrigenae, qui, ut dicit Apostolus, Ignorantes Dei justitiam, id est, quam dat Deus homini, qui solus est justus atque justificans; et suam volentes constituere, id est, velut a se sibi paratam, non ab illo impartitam, justitiae Dei non sunt subjecti (Rom. X): utique quia superbi, de suo putantes, non de Dei, placere se Deo: qui est Deus scientiarum, atque ideo et arbitror conscientiarum, ibi videns cogitationes hominum, quoniam vanae sunt, si hominum sunt, et ab illo non sunt. Et praeparans, inquit, adinventiones suas. Quas adinventiones putamus, nisi ut superbi cadant, et humiles surgant? Has quippe adinventiones exsequitur, dicens: Arcus potentium infirmatus est, et infirmi praecincti sunt virtute. Infirmatus est arcus, id est, intentio eorum qui tam potentes sibi videntur, ut sine Dei dono atque adjutorio, humana sufficientia divina possint implere [Col. 1050B] mandata; et praecinguntur virtute, quorum in terra vox est: Miserere mei, Domine, quoniam infirmus sum. Pleni panibus, inquit, minorati sunt esurientes transierunt terram. Qui sunt intelligendi pleni panibus, nisi iidem ipsi quasi potentes, id est, Israelitae, quibus credita sunt eloquia Dei? Sed in eo populo ancillae filii minorati sunt, quod verbo minus, bene tamen expressum est, quod ex majore minores facti sunt, quia et in ipsis panibus, id est, divinis verbis, quae Israelitae soli tunc ex omnibus gentibus acceperunt, terrena sapiunt. Gentes autem quibus lex illa non erat data, posteaquam per novum Testamentum ad illa eloquia venerunt, multum esuriendo terram transierunt, quia in eis non terrena, sed coelestia sapuerunt. Et hoc velut quaereretur causa cur factum sit. Quia sterilis peperit septem, et multa in filiis infirmata est. Hic totum quod prophetabatur eluxit agnoscentibus numerum septenarium, quo est universae Ecclesiae significata perfectio. Propter quod [Col. 1050C] et Joannes Apostolus ad septem scribit Ecclesias; eo modo se ostendens ad unius plenitudinem scribere; et in Proverbiis Salomonis hoc antea praefigurans, Sapientia aedificavit sibi domum, et suffulsit columnas septem; sterilis enim erat in omnibus gentibus Dei civitas, antequam iste fetus, quem cernimus, oriretur. Cernimus etiam quae multa in filiis erat nunc infirmatam terrenam Hierusalem, quoniam quicumque filii liberae in ea erant, virtus ejus erat: nunc vero quoniam ibi littera est, et spiritus non est amissa virtute infirmata est. Dominus mortificat et vivificat, deducit ad inferos et reducit. Mortificavit illam quae multa erat in filiis, et vivificavit hanc sterilem, quae peperit septem; quamvis commodius possit intelligi eosdem vivificare quos mortificaverit: id enim velut repetivit, addendo, Deducit ad inferos, et reducit; quibus enim dicit apostolus: Si mortui estis cum Christo, quae sursum sunt quaerite, ubi Christus est in dextera Dei sedens (Col. III); salubriter utique mortificantur a Domino: quibus [Col. 1050D] adjungit, Quae sursum sunt sapite, non quae super terram; ut ipsi sint illi, qui esurientes transierunt terram: mortui enim estis, inquit. Ecce quo modo salubriter mortificat Deus. Deinde sequitur: Et vita vestra abscondita est cum Christo in Deo. Ecce quo modo eosdem ipsos vivificat Deus. Sed numquid eosdem deduxit ad inferos, et reduxit? Hoc utrumque sine controversia fidelium, in illo potius videmus impletum capite scilicet nostro, cum quo vitam nostram Apostolus dixit absconditam in Deo (Col. III); nam qui proprio Filio non pepercit, sed pro nobis omnibus tradidit eum (Rom. VIII), isto modo utique mortificavit eum; et quia resuscitavit a mortuis, eumdem rursus vivificavit; et quia in prophetia vox ejus agnoscitur, Non derelinques animam meam in inferno, eumdem deduxit ad inferos, et reduxit. Hac ejus paupertate ditati sumus. Dominus enim pauperes facit et ditat (Jacob. IV). Nam quid hoc sit ut sciamus, quod sequitur [Col. 1051A] audiamus: Humiliat et exaltat. Utique superbos humiliat, et humiles exaltat: quod enim alibi legitur: Deus superbis resistit, humilibus autem dat gratiam, hoc totum habet sermo hujus, cujus nomen interpretatur, gratia ejus. Jam vero quod adjungitur, Suscitat a terra pauperem, de nullo melius quam de illo intelligo, qui propter nos pauper factus est, cum dives esset: ut ejus paupertate, sicut paulo ante dictum est, ditaremur (II Cor. VIII): ipsum enim de terra suscitavit, tam cito ut caro ejus non videret corruptionem. Nec illud ab illo alienabo quod additum est, Et de stercore erigit inopem. Inops quippe, idem qui pauper, stercus vero, unde erectus est, rectissime intelliguntur Judaei persecutores; in quorum numero cum se dixisset Apostolus Ecclesiam persecutum: Quae mihi fuerunt, inquit, lucra, haec propter Christum damna esse duxi: nec solum detrimenta, verum etiam stercora existimavi esse, ut Christum lucrifacerem. De terra ergo suscitatus est ille, supra omnes divites pauper; et de illo stercore erectus supra omnes opulentos, [Col. 1051B] ille inops. Et sedeat cum principibus populi. Quibus ait, Sedebitis super duodecim sedes, sed sedem gloriae dans eis haereditatem. Dixerant potentes illi, Ecce nos dimisimus omnia, et secuti sumus te. Hoc votum potentissimi voverunt. Sed unde hoc eis nisi ab illo de quo continuo dictum est, Dans votum voventi. Alioquid ex illis exi potentibus, quorum arcus infirmatus est. Dans, inquit, votum voventi. Non enim quisquam Domino quid rectum voveret, nisi quia ab illo acciperet quod voveret. Sequitur: Et benedixit dans annos justi. Ut cum illo scilicet sine fine vivat, cui dictum est, Et anni tui non deficient: ibi enim stant anni, hic autem transeunt, immo pereunt; ante enim quam veniant, non sunt; cum enim venerint, non erunt, quia cum suo fine veniunt. Horum autem duorum, id est, Dans volum voventi, et benedixit annos justi, unum est quod facimus, alterum quod sumimus. Sed hoc alterum Deo largitore non sumitur, nisi cum ipso adjutore primum illud efficitur. Quia [Col. 1051C] non in virtute potens est vir (Jerem. IX). Dominus enim infirmum facit adversarium suum, illum scilicet qui homini voventi invidet, et resistit, ne valeat implere quod vovit. Potest ex ambiguo Graeco intelligi, et adversarium suum: cum enim Dominus possidere nos coeperit, profecto adversarius qui noster fuerat, ipsius fit, et vincetur a nobis, sed non in viribus nostris, quia non in virtute sua potens est vir. Dominus ergo infirmum faciet adversarium suum, Dominus sanctus; ut vincatur a sanctis quos Dominus Sanctus sanctorum efficit sanctos. Ac per hoc non glorietur prudens in prudentia sua, et non glorietur potens in potentia sua, et non glorietur dives in divitiis suis, sed in hoc glorietur qui gloriatur, intelligere et scire Deum, et facere judicium et justitiam in medio terrae. Non parva ex parte intelligit et scit Dominum, qui intelligit et scit etiam hoc a Domino sibi dari, ut intelligat et sciat Dominum: Quid enim habes, ait Apostolus: quod non accepisti? Si autem accepisti, quid gloriaris, quasi non acceperis (I Cor. IV)? id est, quasi a te ipso [Col. 1051D] tibi sit unde gloriaris. Facit autem judicium et justitiam, qui recte vivit: recte autem vivit, qui obtemperat praecipienti Deo: et finis praecepti, id est, ad quod refertur praeceptum, charitas est corde puro, et conscientia bona, et fide non ficta. Porro ista charitas, sicut Joannes apostolus testatur, ex Deo est (I Joan. IV). Facere igitur judicium et justitiam ex Deo est. Sed quid est in medio terrae? Neque enim non debent facere judicium et justitiam qui habitant in extremis terrae? Quis hoc dixerit? Cur ergo additum est, In medio terrae? Quod si non adderetur, et tantummodo diceretur, Facere judicium et justitiam, magis hoc praeceptum ad homines utrosque pertineret, et mediterraneos et maritimos. Sed, ne quisquam putaret, post finem vitae, quae in hoc agitur corpore, superesse tempus judicium justitiamque faciendi, quam, dum esset in carne, non fecit, et sic divinum evadi posse judicium, in medio terrae mihi videtur dictum, [Col. 1052A] cum quisque vivit in corpore: in hac quippe vita, suam terram quisque circumfert, quam moriente homine recipit terra, consurgenti utique redditura: proinde in medio terrae, id est, cum anima nostra isto terreno clauditur corpore, faciendum est judicium atque justitiam, quod nobis prosit in posterum, quando recipit quisque secundum ea quae per corpus gessit, sive bonum, sive malum. Per corpus quippe ibi dixit Apostolus, per tempus quo vixit in corpore: neque enim si quis maligna mente atque impia cogitatione blasphemet, neque id ullis membris corporis operetur, ideo non erit reus, quia id motu corporis non gessit, cum hoc per illud tempus gesserit, quo gessit et corpus. Isto modo congruenter intelligi potest etiam illud quod in psalmo legitur: Deus autem rex noster ante saecula operatus est salutem in medio terrae (Ps. LXXIII): ut Dominus Jesus accipiatur Deus noster, qui est ante saecula, quia per ipsum facta sunt saecula; operatus est salutem in medio terrae, cum Verbum caro factum est, et terreno habitavit [Col. 1052B] in corpore. Deinde posteaquam prophetatum est in his verbis Annae, quo modo gloriari debeat, qui gloriatur, non in se utique, sed in Domino, propter retributionem quae in die judicii futura est: Dominus ascendit, inquit, in coelos, et intonuit; ipse judicabit extrema terrae, quia justus est. Prorsus ordinem tenuit confessionis fidelium: ascendit enim in coelum Dominus Christus, et inde venturus est ad vivos et mortuos judicandos. Nam quis ascendit, sicut dicit Apostolus, nisi qui descendit in inferiores partes terrae? Qui descendit, ipse est et qui ascendit super omnes coelos, ut adimpleret omnia (Eph. IV). Per nubes ergo suas tonuit, quia Spiritu sancto cum ascendisset implevit. De quibus hoc illi Hierusalem, hoc est, ingratae vineae comminatus est apud Isaiam prophetam, ne pluant super eam imbrem. Sic autem dictum est. Ipse judicabit extrema terrae (Isa. V), ac si diceretur, etiam extrema hominis; non enim alias partes non judicabit qui omnes homines proculdubio judicabit. [Col. 1052C] Sed melius intelliguntur extrema terrae, extrema hominis: quoniam non judicabuntur, quae in melius vel in deterius medio terrae commutantur, sed in quibus extremis inventus fuerit qui judicabitur. Propter quod dictum est, Qui perseveraverit usque in finem, hic salvus erit (Matth. X): Qui ergo perseveranter facit judicium et justitiam in medio terrae, non damnabitur, cum judicabuntur extrema terrae. Et dat, inquit, virtutem regibus nostris, ut non eos judicando condemnet. Dat eis virtutem, qua carnem sicut reges regant, et in illo mundum, qui propter eos fudit sanguinem, vincant. Et exaltavit cornu Christi sui. Quomodo Christus exaltavit cornu Christi sui? de quo enim supra dictum est, Dominus ascendit in coelos, et intellectus est Dominus Christus, ipse, sicut hic dicitur, Exaltabit cornu Christi sui. Quis ergo est Christus Christi? An cornu exaltabit uniuscujusque fidelis sui, sicut ista ipsa in principio hujus hymni ait: Exaltatum est cornu meum in Deo meo? Omnes quippe unctos ejus chrismate, recte Christos possumus dicere: [Col. 1052D] quod tamen totum cum suo corpus: unus est Christus. Haec Anna prophetavit, Samuelis mater, sancti viri, multumque laudati. In quo quidem tunc figurata est mutatio veteris sacerdotii; et nunc impleta, quando infirmata est quae multa erat in filiis, ut novum haberet sacerdotium in Christo, sterilis quippe peperit septem. Hoc canticum juxta Septuaginta interpretum translationem inserere compulsi sumus, ut a beato Augustino positum est: pro eo quod in ipsa translatione ampliorem et veriorem continet historiam. Interea Samuel erat ministrans in templo Dei, accinctus ephot. Porro filii Heli divina sacrificia temerantes peccabant coram Domino, et deridebant per eos multi sacrificia Domini. Unde Heli sacerdos pro eorum iniquitate damnatus est, quod eos peccantes minus severa animadversione plectebat. Equidem coercuit, equidem corripuit, sed lenitate et mansuetudine patris, non severitate et auctoritate [Col. 1053A] pontificis. Qua sententia discant sacerdotes quomodo filiorum etiam propter scelera puniantur quique, et quamvis sancti sint, culpa tamen subditorum eisdem, si non coerceant, imputatur.

III. De prophetia ad Heli et filios suos. Cap. II---Post haec evidentius ad ipsum Heli sacerdotem missus loquitur homo Dei, cujus quidem nomen tacetur, sed intelligitur officio ministerioque suo sine dubitatione esse propheta: sic enim scriptum est: Venit autem vir Dei ad Heli, et ait ad eum: Haec dicit Dominus, Numquid non aperte revelatus sum domui patris tui, cum esset in Aegypto in domo Pharaonis, et elegi eum ex omnibus filiis Israel mihi in sacerdotem, ut ascenderet ad altare meum, et adoleret mihi incensum, et portaret ephot coram me, et dedi domui patris tui omnia de sacrificiis filiorum Israel? Quare calce abjecistis victimam meam, et munera quae praecepi ut offerrentur in templo, et magis honorasti filios tuos quam me, ut comederetis primitias omnis sacrificii Israel populi mei? Propterea ait Dominus Deus Israel: Loquens locutus [Col. 1053B] sum, ut domus tua et domus patris tui ministraret in conspectu meo usque in sempiternum. Nunc autem dicit Dominus: Absit hoc a me; sed quicumque glorificaverit me, glorificabo eum; qui autem contemnunt me, erunt ignobiles. Ecce dies veniunt et praecidam brachium tuum et brachium domus patris tui, ut non sit senex in domo tua, et videbis Christum aemulum tuum in templo, in universis prosperis Israel, et non erit senex in domo tua omnibus diebus. Verumtamen non auferam penitus virum ex te ab altari meo, sed ut deficiant oculi tui, et tabescat anima tua; et pars magna domus tuae morietur, cum ad virilem aetatem venerit. Hoc autem erit tibi signum quod venturum est duobus filiis tuis Ophni et Phinees. In die uno morientur ambo, et suscitabo mihi sacerdotem fidelem, qui juxta cor meum et animam meam faciat. Non est ut dicatur ista prophetia, ubi sacerdotii veteris tanta manifestatione praenuntiata mutatio est, in Samuele fuisse completa; quamquam enim esset de [Col. 1053C] tali tribu Samuel quae constituta fuerat a Domino ut serviret altari, tamen non erat de filiis Aaron, cujus progenies fuerat deputata unde fierent sacerdotes; ac per hoc in ea quoque re gesta eadem mutatio quae per Christum Jesum futura erat, adumbrata est, et ad vetus Testamentum proprie pertinebat, figurate vero ad novum, prophetia facti etiam ipsa non verbi, id scilicet facto significans quod verbo ad Heli sacerdotem dictum est per prophetam: nam fuerunt postea sacerdotes regnante David ex genere Aaron, sicut Sadoch et Abiathar, et alii deinceps antequam tempus veniret quo ista quae de sacerdotio mutando tanto ante praedicta sunt, effici per Christum oportebat. Quis autem nunc fideli oculo haec intuens non videbat esse completa, quandoquidem nullum tabernaculum, nullum templum, nullum altare, nullum sacrificium, et ideo nec ullus sacerdos remansit Judaeis, quibus ut de semine Aaron ordinaretur, in Dei fuerat lege mandatum, quod et hic commemoratum est, illo dicente propheta: Haec dicit Dominus Deus Israel, Loquens [Col. 1053D] locutus sum, ut domus tua et domus patris tui ministraret in conspectu meo usque in aeternum. Nunc autem dicit Dominus: Absit hoc a me; sed quicumque glorificaverit me, glorificabo eum; qui autem contemnunt me, erunt ignobiles; quod enim nominat domum patris ejus, non eum de proximo patre dicere; sed illo Aaron, qui primus sacerdos est institutus, de cujus progenie caeteri sequerentur, superiora demonstrant, ubi ait: Revelatus sum domui patris tui, cum esset in Aegypto in domo Pharaonis, et elegi eum ex omnibus tribubus Israel mihi in sacerdotem. Quis patrum fuit hujus in illa Aegyptia servitute? Unde cum liberati essent, quis electus est ad sacerdotium, nisi Aaron? De hujus ergo stirpe isto loco dixit futurum fuisse ut non essent ulterius sacerdotes, quod jam videmus impletum. Vigilet fides, praesto sunt tres, cernuntur, tenentur, et videre nolentium oculis ingeruntur. Ecce, inquit, dies veniunt, et praecidam brachium [Col. 1054A] tuum et brachium domus tuae, ut non sit senex in domo tua, et videbis Christum aemulum tuum in templo, in universis prosperis Israel. Ecce dies qui praenuntiati sunt jam venerunt; nullus sacerdos secundum ordinem Aaron; et quicumque ex ejus genere est homo, cum videt sacrificium Christianorum toto orbe pollere, sibi autem honorem illum magnum esse subtractum, deficiunt oculi ejus, et defluit anima ejus tabe moeroris. Proprie autem ad hujus domum Heli, cui haec dicebantur, quod sequitur pertinet: Et pars magna domus tuae morietur, cum ad virilem aetatem venerit. Hoc autem erit tibi signum, quod venturum est duobus filiis tuis, Ophni et Phinees, in die una morientur ambo. Hoc ergo signum factum est mutandi sacerdotii domui hujus quo signo significatum est mutandum sacerdotium domus Aaron: mors quippe filiorum hujus significavit mortem non hominum, sed ipsius sacerdotii de filiis Aaron.

IV. De sacerdote fideli. Quod autem sequitur, ad illum jam pertinet sacerdotem, cujus figuram gessit [Col. 1054B] huic succedendo Samuel. Proinde quae sequuntur de Christo Jesu novi Testamenti vero sacerdote dicuntur: Suscitabo mihi sacerdotem fidelem, qui juxta cor meum et animam meam faciat. Sub figura Samuelis, de Domino salvatore, summo videlicet ac vero pontifice debet intelligi, qui nimirum sicut Samuel defuncto Heli successit in sacerdotium, non de stirpe Aaron, sed de alia Levi familia electus. Fuit enim, ut jam supra meminimus, filius Helchana, filii Hieroboam, filii Thau, filii Suph, filii Helchana, filii Johel, filii Azariae, filii Sophoniae, filii Thaat, filii Asir, filii Abiasaph, filii Chore, filii Isaar, filii Caath, filii Levi, filii Israel (I Reg. I; I Par. VI), ut Verba dierum narrant. Ita mediator Dei et hominum, ut esset nobis pontifex, non de Levi, sed de alia utique tribu, id est, a Juda carnis originem sumpsit; aliam quam legalem hostiam, id est, ipsam suam carnem obtulit Patri pro nobis; alios quam de genere Aaron pontificatus sui reliquit haeredes, filios videlicet gratiae [Col. 1054C] novi Testamenti de universa gentium natione collectos. Quod vero quasi humano more eloquens Deus dicit: Qui juxta cor meum et animam meam faciat, de Samuele quidem recte potest intelligi, quod in omnibus ejus voluntati, sicut homo Deo paruerit; de Domino ac Salvatore, quod sicut Filius unigenitus paternorum sit in omnibus conscius arcanorum, juxta quod de se ipse manifeste testatur, dicens: Et a me ipso facio nihil, sed sicut docuit me Pater, haec loquor, et qui misit me, mecum est, et non reliquit me solum, quia quae placita sunt ei, facio semper (Joan. VIII). In hoc vero quod ait Deus, qui omnia quae in corde meo, et quae in anima mea sunt, faciat, non arbitramur animam habere Deum, cum sit conditor animae; sed ita hoc de Deo tropice, non proprie dicitur, sicut manus, pes, et alia corporis membra. Et ne secundum hoc credatur homo in carnis hujus effigie factus ad imaginem Dei, adduntur et alae, quas utique non habet homo, et dicitur Deo, Sub umbra alarum tuarum protege me (Ps. XVI), ut intelligant homines, de illa [Col. 1054D] ineffabili natura non propriis, sed translatis rerum vocabulis ista dici. Et aedificabo ei domum fidelem, et ambulabit coram Christo meo cunctis diebus. Ipsa est domus quam aedificat Pater, de qua Apostolus ait: Quae domus sumus nos, si fiduciam et gloriam spei usque in finem firmam retineamus (Hebr. III); et haec domus ambulabit coram Christo ejus, ipso videlicet summo pontifice. Ambulabit, dixit, conversabitur, sicut superius dixerat de domo Aaron: Loquens locutus sum, ut domus tua et domus patris tui ministraret in conspectu meo usque in sempiternum. Quod autem ait: Coram Christo meo ambulabit, de ipsa domo utique intelligendum est, non de illo sacerdote qui est Christus mediator atque salvator. Domus ergo ejus coram illo ambulabit. Potest et ambulabit intelligi de morte ad vitam, omnibus diebus quibus peragitur usque in finem saeculi hujus ista mortalitas. Alioquin quomodo de [Col. 1055A] Samuele potest accipi, quod aedificata sit domus fidelis, quae coram Christo Domini, id est, ipso Samuele cunctis diebus incederet, cum legamus in sequentibus quod filii illius aversi de viis ejus post avaritiam declinaverint et perverterint judicium: nisi forte domum ejus hoc loco plebem Israeliticam intelligamus, quae cunctis diebus sacerdotii ejus Domino servierit, de qua scriptum est: Et requievit omnis domus Israel post Dominum; et paulo post: Abstulerunt filii Israel Baalim et Astaroth, et servierunt Domino soli. Quod vero adjungitur: Futurum est autem, ut quicumque remanserit in domo tua, veniat, ut oretur pro eo, non proprie de domo dicitur hujus Heli, sed illius Aaron, de quo usque ad adventum Jesu Christi homines remanserunt, de quo genere etiam nunc usque non desunt. Nam de illa domo hujus Heli jam supra dictum erat: Et omnis qui supererit domus tuae, decidet in gladio virorum. Quomodo ergo hic vere dici potuit: Et erit qui remanserit in domo tua, veniat ut oretur pro eo? si illud est verum, quod [Col. 1055B] ultore gladio nemo inde supererit; nisi quia illos intelligi voluit, qui pertinent ad stirpem, scilicet illius totius sacerdotii secundum ordinem Aaron. Ergo, si de illis est praedestinatis reliquiis, de quibus alius propheta dixit, Reliquiae salvae fient (Isa. X); unde et Apostolus: Sic ergo, inquit, et in hoc tempore reliquiae per electionem gratiae salvae factae sunt (Rom. XI): quia de talibus reliquiis bene intelligitur esse, de quo dictum est, Qui remanserit in domo tua; profecto credit in Christum, sicut temporibus apostolorum ex ipsa gente plurimi crediderunt, neque nunc desunt qui, licet rarissimi, tamen credant; et impletur in eo quod hic iste homo Dei continuo secutus adjunxit: Et offerat nummum argenteum, et tortam panis, dicatque, Dimitte me, obsecro, ad unam partem sacerdotalem, ut comedam buccellam panis. Quid per nummum argenteum, nisi oris confessio designatur, quae fit credentibus ad salutem? argentum enim pro eloquio poni solet, Psalmista testante ubi canitur, Eloquia [Col. 1055C] Domini, eloquia casta, argentum igne examinatum, probatum terrae purgatum (Ps. XI). Sed quod dicit iste qui venit: Dimitte me, obsecro, ad unam partem sacerdotalem, ut comedam buccellam panis, sacerdotalem partem corpus Christi, id est, Ecclesiam dicit, cujus plebis ille sacerdos est mediator Dei et hominum, homo Christus Jesus, cui plebi dicit apostolus Petrus, Plebs sancta, regale sacerdotium (I Petr. II). In hanc partem sacerdotalem, postulat comedere buccellam panis. Quibus verbis ipsum sacrificium Christianorum eleganter expressum est, de quo dicit sacerdos ipse: Panis quem ego dabo, caro mea est pro mundi vita; ipsum quippe est sacrificium, non secundum ordinem Aaron, sed secundum ordinem Melchisedech.

V. De caligine oculorum Heli. Cap. III.---Factum est autem in die quodam Heli jacebat in loco suo, et oculi ejus caligaverunt, nec poterat videre lucernam Dei antequam exstingueretur. In tabernaculo foederis erat candelabrum, ubi a vespere usque mane summo pontifice lucernas vespere concinnante jugiter extra [Col. 1055D] velum praeparatae lucebant, ut Dominus jusserat; isto pontifice intrante in tabernaculum jam grandaeva senectute confecto, oculi ejus intantum caligaverant, ut nec incensam lucernam posset aspicere, quanto magis exstinctam? Figuraliter vero lucerna Dei Heli fuerat, quando dignitate sacerdotali pollens justitia claritatis fulgebat, quam exstinctam propheta asserit, dum ob scelera filiorum sacerdotii potestatem meritorumque lumen amisit. Crevit autem Samuel, et Dominus erat cum eo, et non cecidit ex omnibus verbis jus in terra. Significat quia nihil ex iis quae locutus est irritum fuit, sed omnia sunt rebus completa quae dixit. Cadunt namque in terra verba supervacua, quae pro nihilo habenda, et universorum sunt calcanda despectu, sicut et beatus Job dixit: Et lux vultus mei non cadebat in terra; qui nimirum in tanta gravitate vultum tenere consueverat, ut numquam contemptibili laetitia resolveretur, sed quotiescumque [Col. 1056A] hilariorem se praesentibus exhiberet, certa semper hoc causa utilitatis eorum faceret.

VI. De captivitate arcae. Cap. IV.---Igitur posteaquam haec in figura mutationis veteris Testamenti a propheta illo praenuntiata sunt ad Heli, offendente Dominum Israel, instruxerunt aciem Philistaei contra eos; tollunt autem Israelitae arcam ad stationem suam, capta est ab hostibus arca, ipsique non solum victi sunt, et in fugam versi, immo etiam magna strages facta est occisorum. Nonnulla tamen futurorum significat res gesta haec: in prophetia enim arca illa ab alienigenis capta, indicabat testamentum Dei transiturum ad gentes. Quando enim nuntiatum est Heli sacerdoti captam fuisse arcam Domini, cecidit de sella, et mortuus est. Transeunte arca Domini ad gentes, periit atque interiit sacerdotium Judaeorum. Duo quoque filii Heli corruerunt, unius uxor viduata, et mox in partu mortua est, propter eamdem perturbationem. Quod evidenti signo praefiguratum est, post exstinctum sacerdotium Judaeorum, carnalem interiisse [Col. 1056B] Synagogam, illi carnaliter adhaerentem; prostratoque Heli de sella, pontifices Judaeorum sedem habuere vacuam, et gloriam sacerdotii, regnique exstinctam. Sed quid est quod dum posuissent Philistiim arcam Domini in templo Dagonis dei sui, intraverunt templum, et invenerunt deum suum prostratum atque confractum, caput ejus duaeque manus abscissae? Statim enim ut testamentum Domini pervenit in gentes, confestim idola quae deceptum possidebant orbem destructa sunt, omnisque error simulacrorum corruit, praesentiam Dei ferre non sustinens; nam in manibus praecisis Dagon, potest idololatriae finis agnosci: limen enim finem itineris significat. Etiam et illud, ad magnam pertinet significationem in ipsa ruina Dagon dei sui atque fractura, quod dorsum illius solum invenerunt, fractis omnibus ejus membris; dorsum quippe fugam significat: quicumque enim fugiunt, persequentibus dorsum dant: unde scriptum est de hostibus, Quoniam pones eos dorsum [Col. 1056C] (Psal. XX); ubi enim idola perierunt, et si aliqua remanentia ab aliquibus absconduntur, fugerunt. Quod autem percussi sunt in posteriora ii qui arcam Dei captivaverunt, hac poena significatum videtur: quia si qui susceperint testamentum Dei, et posteriora vitae dilexerint, ex ipsis justissime cruciabuntur, quae, sicut Apostolus, existimare debent sicut stercora: qui enim sic assumunt testamentum divinum, ut in posteriora respicientes veteri se vanitate non exuant, similes sunt hostibus illis, qui arcam testamenti captivam juxta idola sua posuerunt; et illa quidem veraciter etiam nolentibus cadunt, quia omnis caro fenum, et claritas omnis, ut flos feni, aruit fenum, et flos decidit (Isa. XL). Arca autem Domini manet in aeternum: secretum scilicet testamentum regni coelorum, ubi manet Dei verbum.

VII. De reversione arcae. Cap. VI.---Cum vero de terra Philistiim arca Domini ad terram Israelitarum rediret, plaustro superposita est, et vaccae plaustro subjunctae sunt, quae fetae fuisse memorantur, quarum [Col. 1056D] filios clauserant domi, ut scriptum est: Ibant autem in directum vaccae per viam quae ducit Bethsamis, uno itinere gradiebantur pergentes, et mugientes, et non declinabant neque ad dexteram neque ad sinistram. Quid igitur vaccae, nisi fideles quosque in Ecclesia signant, qui dum sacri eloquii praecepta considerant, quasi superimpositam Domini arcam portant. De quibus hoc est etiam notandum, quod fuisse fetae memorantur, quia sunt plerique qui in via Dei intrinsecus positi, foris carnalibus affectibus ligantur; sed non declinat a recto itinere, qui arcam Dei portat in mente; ecce enim vaccae Bethsamis pergunt. Bethsamis quippe dicitur domus solis: Propheta ait: Vobis autem, qui timetis Dominum, orietur Sol justitiae. Si igitur ad aeterni Solis habitationem tendimus, dignum profecto est ut de Dei itinere pro carnalibus affectibus non declinemus: tota enim virtute pensandum est, quod vaccae Dei plaustro suppositae [Col. 1057A] pergunt et gemunt. Dant ab intimis mugitus, et tamen de itinere non retorquent gressus. Amorem quidem per compassionem sentiunt, sed colla posterius non deflectunt. Sic nimirum praedicatores, sic fideles quique intra sanctam Ecclesiam esse debent, ut et compatiantur proximis per charitatem, et tamen de via Dei non exorbitent per compassionem. Arca quippe superposita Bethsamis pergere est, cum superna scientia ad internae lucis habitaculum appropinquare. Sed tunc vere Bethsamis tendimus, cum viam rectitudinis gradientes, ad vicina erroris latera non pro affectu pignorum declinamus. Sic namque, sic necesse est ut incedere debeant, qui sacrilegiis suppositi, jam per internam scientiam Domini arcam portant, quatenus per hoc quod propinquorum necessitatibus condolent, accepto rectitudinis itinere non declinent. Quorum nimirum gratia mentem nostram tenere debet, ne haec eadem mens aut, si affectu non tangitur, dura sit, aut, plus tacta si inflectitur, remissa.

VIII. De percussione Bethsamitarum.---Percussit [Col. 1057B] autem de viris Bethsamitis, eo quod vidissent arcam Domini, percussit de populo septuaginta viros, et quinquaginta millia plebis. Populus et plebs pro una eademque re indifferenter accipitur: nam et ex uno Graeco quod est , solet utrumque transferri. Sed in hoc videtur esse distantia, quod in priore commate versiculi additum est viros, viros enim majores natu significat: ut sit sensus: Quia de optimatibus populi septuaginta sunt percussi, de ipsa autem turba vulgari hominum quinquaginta millia. Quod ne pateretur in Exodo populus a longe stabat et orabat, solusque Moyses ascendit ad Dominum. Isti ob hoc a Deo percussi sunt, quia non solum appropinquaverunt, sed etiam, ut alia translatio habet, despexerunt, quod rationi plus congruum est. Nam in Exodo, viderunt et audierunt, perspicua divinae potentiae inspexerunt, nec perierunt: et ideo isti, non de visione, sed de despectione et temeritate multati sunt.

IX. De eo quod scriptum est, Ex qua die, etc. Cap. VII.---Et [Col. 1057C] factum est, ex qua die mansit arca Domini in Cariathiarim, multiplicati sunt dies. Erat quippe jam annus vicesimus, et requievit omnis domus Israel post Dominum. Non ita intelligendum est quasi viginti anni, quibus arca maneret in Cariathiarim, ad octavum usque annum regni David, quo eam congregata frequentia populi in Jerusalem adduxit, sint computandi. Invenitur namque in sequentibus quod temporibus Saulis fuerit elata de hac civitate, et allata in castra, pugnante eo adversus Philistaeos: sic etenim scriptum est: Et ait Saul ad Ahaim, Applica arcam Dei; erat enim arca Dei in die illa cum filiis Israel. Et quia constat quod David eam in Jerusalem adduxerit de domo Aminadab, in quam nunc illata esse perhibetur, restat intelligi quod in diebus Saulis relata de castris, et in praefatam sit illata civitatem, unde denuo regnante David affertur in Jerusalem. Est ergo sensus temeratae sententiae, quia ex quo mansit arca in Cariathiarim, erat annus vicesimus, cum eam inde transferri temporibus Saul causa belli [Col. 1057D] contingeret; vel certe vicesimus annus, cum adhuc omnis domus Israel post Dominum requievit, abjectis videlicet idolis illi soli serviens; quod eam fecisse toto tempore praesulatus Samuelis, qui Josepho teste duodecim annis completus est, et primo tempore regni Saul, quod eodem historico affirmante viginti annis tenuit, nullus sanctae historiae curiosus ignorat. Namque postmodum cum recessisset a Saule Spiritus Domini, et agitaret eum spiritus nequam, maxime ad persequendum David innoxium et justum, necesse erat partem militiae vel plebis ejus nonnullam, malitiae illius exstitisse complicem. Cariathiarim ipsa est quae alio nomine Cariath Baal vocatur, civitas saltuum, una de urbibus Gabaonitarum, pertinens ad tribum Juda euntibus ab Jerusalem Diospolim milliario nono. De hac fuit Urias propheta, quem interfecit Joachim in Jerusalem, sicut scribitur. Samuel autem post mortem Heli regebat Israel.

[Col. 1058A] X. De precibus Samuelis pro populo. Cap. VIII.---Congregato autem omni populo exclamavit ad Dominum pro Israel, et exaudivit eum. Et cum offerret holocaustum accedentibus alienigenis ad pugnam contra populum Dei, intonuit Dominus super eos, et confusi sunt, et offenderunt coram Israel, atque superati sunt. Tunc assumpsit Samuel lapidem unum et posuit eum inter Masphat et Sicelech; et ut interpretes Septuaginta transtulerunt, inter Masphat novam et veterem et vocavit nomen ejus, Lapis adjutorii, et dixit, Usque adhuc auxiliatus est nobis Deus. Masphat interpretatur intentio. Lapis ille adjutorii, medietas est Salvatoris, per quem transeundum est a Masphat vetere ad novam, id est, ab intentione quae exspectabatur in carnale regnum, quod erat beatitudo falsa, ad intentionem quae per novum Testamentum exspectaretur in regnum coelorum, ubi est beatitudo verissima spiritualis: qua quoniam nihil est melius, hucusque auxiliatur Deus. Iste Samuel invocato nomine Domini exaudivit eum Deus, et in [Col. 1058B] tempore messis pluviam impetravit: pluvia enim in sanctis Scripturis, verba sunt Evangelii sive legis, sicut et Moyses dicit: Exspectetur sicut pluvia eloquium meum, et descendant sicut ros verba mea (Deut. XXXII). Hanc igitur pluviam dedit mundo Christus in tempore messis, id est, quando gentes colligi oportebat, ut sicut frumentum in horreis, sic intra Ecclesiae sinum congregentur. Judicavit autem Samuel Israel omnibus diebus vitae suae, fueruntque usque ad eum judices et principes super Israel.

XI. De filiis Samuelis. Cap. IX.---Porro filii Samuel declinaverunt post avaritiam et accipiebant munera, et tam iniqui judices exstiterunt, ut populus nequaquam ferens, regem sibi in similitudinem gentium caeterarum postularet: quibus dedit Dominus Saul regem, cum quaereret asinas patris sui, et veniret ad Samuelem in Ramatha: inter caetera quae locuti sunt, simul praedicens ei signa Samuel, quae ventura erant ei eo die, cum recederet ab eo; cumque [Col. 1058C] ab eo recessisset, venit ad collem Domini, ubi erat statio Philistinorum; jam primum peractum, sicut locutus fuerat homo Dei. Et ecce cuneus prophetarum obvius ei, et insiluit super eum Spiritus Dei, et prophetavit in medio eorum. Videntes autem omnes qui noverant eum heri et nudius tertius, quod esset cum prophetis, dixerunt ad invicem: Quaenam res accidit filio Cis? num et Saul inter prophetas? Hoc quidem non puto habere aliquid quaestionis: Spiritus enim ubi vult spirat (Joan. III), et spiritum prophetiae nullarum animarum potest maculare contactus; attingit enim ubique propter suam munditiam: afficit enim omnes non eodem modo, sed alios per informationem spiritus eorumdem hominum, ubi rerum demonstrantur imagines, alios per fructum mentis ad intelligentiam, alios utraque inspiratione; alios etiam nescientes per informationem spiritus duobus modis: aut per somnia, sicut non solum plerique sancti, sed et Pharao et Nabuchodonosor rex vidit, quod nemo eorum intelligere valebat, sed tamen videre uterque [Col. 1058D] poterant; aut demonstratione in ecstasi, quod Latini nonnulli pavorem interpretantur, mirum si proprie, sed vicine; et tamen cum sit mentis alienatio a sensibus corporis, ut spiritus hominis divino Spiritu assumptus capiendis atque intuendis imaginibus vacet, sicut Danieli demonstratum est, quod non intelligebat; et Petro illud vas submissum est de coelo quatuor lineis (Act. X): nam et ipse quid illa demonstratio figuraret postea cognovit. Per fructum autem mentis ad intelligentiam, uno modo cum haec ipsa quae demonstrantur in imaginibus, quid significent, et quo pertineant, revelantur, quae certior prophetia est: nam magis ipsam vocat Apostolus prophetiam, sicut Joseph meruit intelligere, quod Pharao non nisi videre; et Daniel exponit regi, quod ille cernit et nescit. Cum vero mens ita afficitur ut non rerum imagines conjecturali examinatione intelligat, sed res ipsas intueatur, sicut intelligitur sapientia et [Col. 1059A] justitia, omnisque incommutabilis et divina species ad prophetiam non pertinet, de qua nunc agimus. Utroque autem munere prophetiae donantur, qui et rerum imagines in spiritu vident, et quid valeant simul intelligunt; aut certe manifestis locutionibus in ipsa demonstratione informantur, sicut in Apocalypsi quaedam exponuntur. Nescientes autem afficit prophetiae spiritus, sicut Caiphas cum esset pontifex prophetavit de Domino, quod expediret unum mori pro tota gente, cum aliud in verbis quae dicebat attenderet, quae non a se ipso dicere nesciebat. Abundant in sanctis libris exempla. Hoc autem verbo quod positum est, Insiluit in eum spiritus, tamquam ex abdito divinitatis secreto, repentinus significatur afflatus. Horum igitur modorum quonam potius affectum esse intelligamus Saul, satis apparet ex eo quod ibi scriptum est, Convertit Deus in Saul cor aliud; sic enim aliam cordis affectionem significat, quam convertendo fecit Deus, ut imaginum [Col. 1059B] significantium et praefigurantium capax fieret ad propheticam divinationem. Tantum autem distat inter prophetiam prophetarum, sicut Isaias, sicut Jeremias, et caeteri hujusmodi fuerunt, atque istam transitoriam quae in Saul apparuit, quantum distat inter loquelam humanam, cum loquuntur homines, et cum eadem loquela propter necessarium prodigium asina locuta est, in qua sedebat Balaam propheta (Num. XXII): accepit enim hoc ad tempus illud jumentum, ut Deus quod statuerat demonstraret, non ut habitu perpetuo bestia loqueretur. Aut si hoc exemplum majore differentia remotum est, multo minus mirandum est homini reprobo datam fuisse ad momentum temporis affectu transitorio prophetiam, quando ille dederat, qui et asinam, cum voluit, loqui fecit; magis enim distat pecus ab homine quam homo reprobus ab electis etiam hominibus: non enim si quisquam dixerit aliquid quod ad sapientiam pertinet, continuo sapiens existimandus est; sic nec quisquam, si aliquando prophetavit, jam inter prophetas [Col. 1059C] numerabitur, cum et Dominus in Evangelio dicat quosdam cum gaudio verbum excipere, et radicis altitudinem non habere, sed esse temporales. Ideoque sicut consequens indicat lectio, factum est in parabola, Et Saul inter prophetas (I Reg. X). Hoc igitur mirari desinamus, cum in hominibus apparet divinitus aliquid, quorum vel meritum vel habitum excedit, cum forte vult Deus cujusdam significationis gratia tale aliquid demonstrari. Si autem hoc movet quod postea Saul malo spiritu invadente praefocabatur, qui prophetiae prius spiritum acceperat, neque hoc mirandum est: illud enim factum est ex dispensatione aliquid significandi, hoc ex merito vindicandi. Nec movere nos debent haec alternantia in animo humano, hoc est, in creatura mutabili, praesertim eodem tempore quo caro corruptibilis mortalisque portatur. Aut non videmus in ipso Petro, quantum indicat Evangelium, exstitisse tantam confessionem, ut audire meruerit: Beatus es, Simon Barjona, quia non tibi revelavit caro et sanguis, sed [Col. 1059D] Pater meus qui in coelis est (Matth. XVI); et paulo post tam carnaliter eum de Domini passione sensisse, ut statim audiret: Vade post me, Satanas, scandalum mihi es, non enim sapis quae Dei sunt, sed quae hominum (Ibid.). Et fortasse aliquanto interius intelligentibus tantum valet ad illa visa mentis haec differentia, qua Petrus intellexit, Deo Patre revelante, quod Filius Dei esset Christus, et postea ne moreretur extimuit, quantum valet ad distinguenda visa quae in spiritu hominis alienata mente imaginarie fiunt, revelatio prophetiae, qua primo afflatus est Saul, et commixtio spiritus mali, quo postea premebatur.

XII. De unctione Saul. Cap. X.---Ungitur post haec, jubente Domino, rex prior a propheta in regnum; qui et ipse quidem, in id quod unctus est, imaginem Christi portavit: unde et beatus David, et ipse Christus nuncupatus, ait ad eum qui se finxerat [Col. 1060A] Saulum occidisse: Quomodo non timuisti injicere manum tuam in Christum Domini? Hinc est quod ab humero sursum Saul supereminebat omnibus, quia caput nostrum sursum est supra nos, quod est Christus. In id autem quod reprobatus postea et rejectus est succedente in regnum David, populi, ut praedictum est, Israel personam gestavit; qui populus regnum adeptum fuerat amissurus, Christo Domino nostro per novum Testamentum, non carnaliter, sed spiritaliter regnaturo. Filius unius anni erat Saul cum regnare coepisset; duobus autem annis regnavit super Israel. Uno anno postquam rex electus est a Samuele, in domestica domo sedens dissimulavit se esse regem, reliquis duobus annis publice judicavit omnem Israel, tenens obedientiam cum humilitate, et hoc fuit illud tempus antequam mandatum Domini transgrederetur in Amalech; reliquo vero tempore quo vixit et imperavit, transgressor mandati Domini exstitit. Post haec exspectans Saul Samuelem in Galgalis, videns quod tardaret, obtulit holocaustum. [Col. 1060B] Veniensque Samuel, inter caetera ait ad Saul: Stulte egisti, nec custodisti mandatum Domini quod praecepit tibi: quod si non fecisses, jam nunc parasset Dominus regnum tuum super Israel in sempiternum; sed nequaquam regnum tuum ultra consurget. Quaesivit sibi Dominus virum juxta cor suum, et praecepit ei ut esset dux super populum suum, eo quod non servaveris quae praeceperit Dominus. Non sic accipiendum est, ac si ipsum Saulem in aeternum Deus praeparaverit regnaturum, et hoc postea noluerit servare peccanti, neque enim eum nesciebat; sed praeparaverit regnum ejus, in quo figura esset regni aeterni. Ideo addidit: Et nunc regnum tuum non stabit tibi. Stetit ergo, et stabit quod in illo significatum est, sed non huic, quia non in aeternum ipse fuerat regnaturus, nec progenies ejus, ut saltem per posteros alter alteri succedentes, videretur impleri quod dictum est, In aeternum. Et quaeret, inquit, Dominus sibi hominem. Sive David, sive ipsum mediatorem significans novi [Col. 1060C] Testamenti, qui praefigurabatur in chrismate, etiam quo unctus est ipse David et progenies ejus. Non autem quasi nesciat ista, sibi hominem Deus quaerit, sed hominibus more hominum loquitur, quia sic loquendo nos quaerit: non solum enim Deo Patri, verum ipsi quoque unigenito ejus, qui venit quaerere quod perierat, usque adeo jam eramus noti, ut in ipso essemus electi ante constitutionem mundi. Quaeret sibi, ergo dixit, suum habebit. Unde in Latina lingua hoc verbum accipit praepositionem, et Acquirit dicitur, quod satis apertum est quid significet: quamquam et sine additamento praepositionis, quaerere intelligatur acquirere; ex quo lucra vocantur et quaestus. Porro faber ferrarius non inveniebatur in omni Israel; caverant enim Philistiim ne forte facerent Hebraei gladium aut lanceam. Sicut enim tunc Philistiim caverant ne forte facerent Hebraei gladium aut lanceam, et ne haberent fabros ferrarios qui arma ad repugnandum facerent, ita Chaldaei, destructa Hierusalem, et vastata omni terra repromissionis, [Col. 1060D] satagebant ut nullus in ea remaneret artifex, nullus clusor, qui vel foedata urbis moenia componere, vel posset resarcire dirupta; quin potius quidquid apud gentem exterminatam artis invenerant, totum in Babyloniam transferunt, ut vel ad nihilum ultra valeat, vel illius civitatis utilitatibus proficiat. Arma quibus contra diabolum repugnantes, libertatem a Domino nobis donatam defendamus, quae sunt alia, nisi eloquia Scripturarum in quibus et ipsius Domini, et sanctorum ejus exemplis, quo ordine bella vitiorum superari debeant, luce clarius discimus? Sed Philistaei filios Israel fabris armorum privant, cum maligni spiritus animos fidelium a meditatione sacrae lectionis, saecularia illis negotia inserendo, retardant; ne vel ipsi per hujus exercitium resistendi fiduciam sumant; vel alios forte qui legere nesciunt, ad resistendum vitiis exhortando aut corripiendo accendant.

[Col. 1061A] XIII. De jejunio indicato a Saul. Cap. XIV.---Tollunt fabros armorum, cum eos qui sacra eloquia norunt, in tantis sceleribus obruunt, ut dicere bona quae didicerant, prorsus erubescant. Saul autem post haec dum pergeret dimicaturus adversus Philistiim, indixit cuncto exercitui jejunium, quousque reverterentur a praelio; sed Jonathan filius ejus videns supra faciem agri mel, extendit summitatem virgae, et intinxit in favum mellis, et gustavit, et illuminati sunt oculi ejus. Non utique ad videndum illuminati, quia antea videbat, sed ad discernendum, quia vetita tetigerat; tunc enim casus ille, sicut et Adam, fecit illum attentum, reddiditque confusum; quo facto admoneremur omnes illecebras voluptatum in saeculo debere contemnere, qui Deo nitimur militare; non enim potest contra allophylos spiritales, id est, adversus principes tenebrarum viribus animi concurrere, qui adhuc hujus mundi negligit dulcedinem declinare. Mel enim distillant labia meretricis (Prov. III), quod est delectatio voluptatis carnalis; de quo [Col. 1061B] putatur juxta mysticos intellectus hunc gustasse Jonathan, et forte deprehensum vix precibus populi liberatum.

XIV. De praelio Saul contra Amalech. Cap. XV.---Iniit iterum Saul praelium adversus Amalech, interfectis cunctis hostibus ab Evila usque Sur. Est una Evilath regio, quam circuit fluvius Phison, exiens de paradiso, quae hodie India vocatur; dicta autem Evilath a quodam nepote Noe. Est et alia Evilath, solitudo contra faciem Aegypti; haec enim Evila, illa Evilath debet nuncupari. Sur quoque est solitudo inter Cades et Barath, extendens desertum usque ad mare Rubrum et Aegypti confinia. Percusso hoc termino pepercit Agag regi, nec voluit disperdere omnia juxta praeceptum Domini, irasciturque ei Dominus. Factum est autem verbum Domini ad Samuel, dicens: Poenitet me quod constituerim Saul regem, quia dereliquit me, et verba mea opere non implevit. Neque enim sicut hominem, ita Deum cujusquam facti sui [Col. 1061C] poenitet, cujus est de omnibus omnino rebus tam fixa sententia, quam certa praescientia. Nos vero cum de Deo hoc in divinis Scripturis audimus, indignum arbitramur hoc de illo sentire; sed necesse est ut aliquid dicatur per quod hoc aliquo modo demonstretur. Cum verba omnia quibus humana colloquia conseruntur, illius sempiterna virtus et divinitas mirabiliter atque incunctanter excedat, quidquid de illo humaniter dicitur, quod etiam hominibus aspernabile videatur, ipsa humana admonetur infirmitas, etiam illa quae congruenter in Scripturis sanctis de Deo dicta existimat, humanae capacitati aptiora esse quam divinae sublimitati; ac per hoc etiam ipsa esse transcendenda, est sanior intellectus, sicut ista qualicumque modo transcensa sunt: quis est enim hominum, cui non occurrat in Deo cuncta praesciente poenitentiam esse non posse? Et certe tamen haec duo verba sunt, poenitentia et praescientia, quorum quia unum congruere [Col. 1061D] credimus Deo, id est, praescientiam, negamus in eo esse poenitentiam. Cum vero alius liquidiore consideratione ista pertractans quaesierit quemadmodum vel ipsa praescientia Deo congruat, et invenerit hujus etiam verbi notionem illius ineffabili divinitate longe alteque superari, non miratur utrumque de illo propter homines dici potuisse, de quo utrumque propter ipsum incongrue diceretur, quid est enim praescientia, nisi scientia futurorum? quid est autem futurum Deo, qui omnia tempora supergreditur? si enim scientia Dei res ipsas habet, et non sunt ei futurae, sed praesentes, ac per hoc non jam praescientia, sed scientia dici potest: si autem sicut in ordine temporalium creaturarum, ita et apud eum nondum sunt, quae futura sunt, sed ea praevenit sciendo: bis ergo ea sentit, uno quidem modo secundum futurorum praescientiam, altero vero secundum praesentium scientiam. Aliquid ergo temporaliter accidit scientiae Dei, quod absurdissimum atque falsissimum [Col. 1062A] est; nec enim potest quae ventura praenoscit nosse, nisi cum venerint, nisi bis innotescant, et praenoscendo antequam sint, et cognoscendo cum jam sunt: ita fit ut quod longe a veritate seclusum est, temporaliter aliquid accidat scientiae Dei, cum temporalia quae praesciuntur, etiam praesentia sentiuntur, quae non sentiebantur. Si vero etiam cum venerint quae praesciebantur esse ventura, nihil novi accidet scientiae Dei, sed manebit illa praescientia sicut erat, etiam priusquam venirent quae praesciebantur, quomodo jam praescientia diceretur quando non est rerum futurarum? jam enim praesentia sunt, quae futura cernebat, et paulo post erunt praeterita. Praeteritarum autem rerum sicut praesentium, nullo modo potest dici praescientia. Reditur ergo ad id, ut fiat rebus jam praesentibus scientia, quae eisdem rebus futuris erat praescientia, et cum ea quae praescientia erat prius, postea scientia fiat in Deo, admittit mutabilitatem, et temporalis est, cum sit Deus, qui vere summeque est, nec ulla ex parte mutabilis, nec [Col. 1062B] ullo motu novitio temporalis. Placet igitur ut non dicamus praescientiam, sed tantummodo scientiam. Quaeramus et hoc quomodo: non enim scientiam solemus dicere in nobis, nisi cum sensa et intellecta memoria retinemus, cum meminimus aliquid sensisse nos vel intellexisse, ut id quod volumus, recolamus. Quod si ita in Deo est, ut possit proprie dici intelligit et intellexit, sentit et sensit, admittit tempus, et subrepit nihilominus illa mutabilitas, quae longe a Dei substantia removenda est, et tamen et scit Deus, et praescit Deus ineffabili modo, sic eum et poenitet ineffabili modo, cum enim scientia Dei longe distet ab humana scientia, ita ut irridenda sit comparatio, utraque tamen scientia vocatur: et haec quidem humana talis est, ut de illa dicat Apostolus etiam, scientia destruetur (I Cor. XIII): quod nullo modo de scientia Dei recte dici potest, sic et ira hominis turbida est, et non sine cruciatu animi: ira vero Dei, de qua dicitur in Evangelio: Sed ira Dei manet super [Col. 1062C] eum (Joan. III); et Apostolus: Revelatur enim Dei ira de coelo super omnem impietatem (Rom. I): illo in tranquillitate jugiter manente, in creatura subdita exercet admirabili aequitate vindictam. Misericordiam quoque hominis nonnulla cordis sequitur miseria. Unde etiam in Latina lingua nomen accepit. Nam inde est etiam, quod non solum gaudere cum gaudentibus, sed etiam flere cum flentibus, hortatur Apostolus (Rom. XII). Quis autem sano capite dixerit ulla miseria tangi Deum? quem tamen ubique Scriptura misericordem esse testatur. Ita zelum humanum non sine peste livoris intelligimus, zelantem vero Deum non ita, sed eodem verbo, non eodem modo. Longum est percurrere caetera, et sunt innumerabilia quibus ostenduntur multa divina eisdem nominibus appellari, quibus humana cum incomparabili diversitate sejuncta sint. Nec tamen frustra eadem sunt rebus utrisque indita vocabula, nisi quia haec cognita quae in quotidiana consuetudine versantur, et experimentis usitatioribus innotescunt, nonnulla ad intelligenda [Col. 1062D] illa sublimia praebent viam. Cum enim dempsero de humana scientia mutabilitatem, qua transitus quosdam a cogitatione in cogitationem recolimus, ut cernamus animo quod in contuitu ejus paulo ante non erat; atque ita de parte in partem crebris recordationibus transilimus, unde etiam ex parte dicit esse Apostolus nostram scientiam. Cum ergo haec cuncta detraxero, et reliquero solam vivacitatem certae atque inconcussae veritatis, una atque aeterna contemplatione collustrantis; immo non reliquero, non enim habet hoc humana scientia, si pro viribus cogitavero: insinuatur mihi utcumque scientia Dei: quod tamen nomen ex eo quod sciendo aliquid non latet hominem, potuit esse rei utrique commune: quamquam et in ipsis hominibus solet discerni a sapientia scientia, ut etiam Apostolus dicit: Alii quidem datur per spiritum sermo sapientiae, alii sermo scientiae secundum eumdem spiritum (I Cor. XII). In Deo autem [Col. 1063A] non sunt haec duo, sed unum; et in hominibus quidem ita discerni probabiliter solent, ut sapientia pertineat ad intellectum aeternorum, scientia vero ad ea quae sensibus corporis experimur. Sed licet alius aliam differentiam proferat, nisi tamen diversa essent, non sic ab Apostolo distinguerentur: quod sane si ita est, ut nomen scientiae rebus, quas per sensum corporis experimur, deputandum sit, nulla est omnino scientia Dei: non enim Deus per seipsum ex corpore et anima constat, sicut homo; sed melius dicitur aliam esse scientiam Dei, et non ejusdem generis, cujus ista est, quae hominum dicitur: sicut etiam id ipsum, quod Deus dicitur, longe aliud est, quam quemadmodum est dictum, quod stetit in synagoga deorum: tamen ad non latere quoquo modo pertinet communicatio ipsa vocabuli: sic etiam de ira hominis detraho turbulentum motum, ut remaneat vindictae vigor, atque ita utcumque surgo ad innotescentiam illius, quae appellatur ira Dei. Item de misericordia si auferas compassionem de eo quod [Col. 1063B] miseraris, participatus es miseriae, ut remaneat tranquilla bonitas subveniendi, et a miseria liberandi insinuatur misericordiae divinae qualiscumque cognitio. Zelum quoque non repudiemus et aspernemur, cum scriptum invenimus; sed auferamus de humano zelo pallidam tabem doloris, et morbidam perturbationem animi remaneatque illud solum judicium, quo corruptio castitatis impunita esse non sinitur, et assurgimus ut incipiamus aliquo modo capere zelum Dei. Quapropter cum legimus etiam Deum dicentem: Poenitet me (Gen. VI): consideremus quod id esse soleat in hominibus opus poenitendi, cum proculdubio reperitur voluntas mutandi, sed in homine cum dolore animi est: reprehendit enim in se, quod temere fecerit. Auferamus ergo ista, quae de humana infirmitate atque ignorantia veniunt, et remaneat solum, velle, ut non ita sit aliquid, quemadmodum erat. Sic potest aliquantum intimari menti nostrae, qua regula intelligatur quod poenitet Deum: cum enim poenitere [Col. 1063C] dicitur, vult non esse aliquid, sicut fecerat, ut esset, sed tamen cum ita esset, ut ita esse debeat, et cum ita esse jam non sinitur, jam non esse debet, ita perpetuo quodam et tranquillo aequitatis judicio, quo Deus cuncta mutabilia incommutabili voluntate disponit. Sed quomodo praescientiam et scientiam cum laude solemus in hominibus appellare, iramque ipsam solet humanum genus in magnis potestatibus tremere potius quam reprehendere, congruenter putamus talia dici de Deo. Qui autem zelat, et quem aliquid poenitet, quoniam vel culpari solet, vel culpam in se corrigere, atque ideo cum reprehensione ista de hominibus dici, propterea movet, cum legimus esse aliquid in Deo ejusmodi. Sed illa Scriptura omnibus consulens, propterea magis et ista ponit, ne illa quae placent sic intelligantur in Deo, quomodo consueverunt in hominibus intelligi: per haec enim quae displicent, cum ea non videamus sic intelligere, ut inveniuntur in homine, discimus etiam illa sic quaerere quae apta esse atque convenientia putabamus. [Col. 1063D] Nam si propterea non est illud de Deo dicendum, quia in homine displicet, non dicamus incommutabilem Deum, quia de hominibus cum reprehensione dictum est, non enim est illis commutatio (Ps. LIV). Item sunt quaedam quae in homine laudabilia sunt, in Deo autem esse non possunt, sicut pudor, quod aetatum viridiorum magnum est ornamentum, sicut timor Dei, non tantum in veteribus libris laudatur, sed Apostolus etiam dicit, Perficientes sanctificationem in timore Dei (II Cor. VII), qui utique nullus in Deo est. Sicut ergo quaedam laudabilia hominum recte intelliguntur in Deo, non ita in hominibus, sed vocabulis tantummodo communibus, longe alia ratione et modo. Nam paulo post idem Samuel, cui dixerat Dominus: Poenitet me quod constituerim regem Saul; ipsi Sauli ait de Deo: Quoniam non est sicut homo, ut poeniteat eum; ubi videlicet satis ostendit etiam cum dicit Deus. Poenitet me, non humano more [Col. 1064A] accipiendum esse, sicut jam quantum valuimus disputavimus.

XV. De objurgatione Samuelis in Saul. Cap. XV.---Veniens autem Samuel ad Saul . . . . ait ad Saul: Sine me, et indicabo tibi quae locutus sit ad me Dominus nocte. Dixitque ei: Loquere. Et ait Samuel: Nonne cum parvulus esses in oculis tuis, caput in tribubus Israel factus es? Parvulus in oculis suis est, qui in eo quod semetipsum considerat, imparem se alienis meritis pensat. Nam quasi grandem se conspicit, quisquis se super aliena merita elatione cogitationis extendit. Saul autem reprobus in bono quod coeperat non permansit, quia fastu susceptae potestatis intumuit. At contra David semper de sese humilia sentiens, ejusdemque Saul se comparatione postponens, postquam feriendi locum reperit, pepercit; et eidem saevienti adversario humili se professione substravit dicens: Quem persequeris, rex Israel, quem persequeris? canem mortuum et pulicem unum. Et certe jam unctus in regem fuerat, jam exorante Samuele, [Col. 1064B] et cornu super se oleo fundente didicerat quod eum divina gratia Saul reprobato ad regni gubernacula possidenda servabat; et tamen persequenti adversario mente se humili substernebat, cui divino judicio praelatum esse se noverat. Illi itaque se postponebat humilem, cui per gratiam electionis incomparabiliter se noverat esse meliorem. Increpans Samuel Saul, cur non audisset vocem Domini, sed versus ad praedam, fecisset malum in oculis Domini, parcendo et non interficiendo Amalech, ait Samuel, Numquid vult Dominus holocausta et victimas, et non potius ut obediatur voci Domini? Melior est enim obedientia quam victimae, et auscultare magis quam offerre adipem arietum; quoniam quasi peccatum ariolandi est repugnare, et quasi scelus idololatriae nolle acquiescere. Pro eo ergo quod abjecisti sermonem Domini, abjecit te ne sis rex. Obedientia victimis jure praeponitur, quia per victimas aliena caro, per obedientiam vero voluntas propria mactatur. Tanto [Col. 1064C] igitur quisque Deum citius placat, quanto ante ejus oculos repressa arbitrii sui superbia, gladio praecepti se immolat, quo contra ariolandi peccatum inobedientia dicitur, ut quanta sit virtus obedientiae demonstretur. Ex adverso ergo melius ostenditur quid de ejus laude sentiatur: si enim quasi ariolandi peccatum est repugnare, et quasi scelus idololatriae nolle acquiescere, sola est quae fidei meritum possidet, sine qua quisque infidelis convincitur, etiamsi fidelis esse videatur. Hinc per Salomonem in ostensione obedientiae dicitur: Vir obediens loquitur victorias (Prov. XXI). Vir obediens victorias loquitur, quia dum alienae voci humiliter subdimur, nosmetipsos in corde superamus. Hinc in Evangelio Veritas dicit: Eum qui venit ad me non ejiciam foras, quia de coelo descendi, non ut faciam voluntatem meam, sed voluntatem ejus qui misit me (Joan. VI); quid enim si suam faceret, eos qui ad eum veniunt repulisset? Quis autem nesciat quod voluntas Filii a Patris voluntate non discrepet? Sed quoniam primus homo, qui suam [Col. 1064D] facere voluntatem voluit, a paradisi gaudio exivit, secundus ad redemptionem hominum veniens, dum voluntatem se Patris et non suam facere ostendit, permanere nos intus docuit. Cum igitur non suam, sed Patris voluntatem facit, eos qui ad se veniunt foras non ejicit, quia dum exemplo suo nos obedientiae subdit, viam nobis egressionis claudit. Conversus est autem Samuel ut abiret. Saul autem apprehendit summitatem pallii ejus, quae et scissa est. Et ait ad eum Samuel: Scidit Dominus regnum Israel hodie a te, et tradidit illud proximo tuo meliori te. Compellimur juxta Septuaginta interpretum translationem hanc ponere sententiam, quia multo amplius habetur illic; ita enim illic scriptum est: Non revertar tecum, quia sprevisti verbum Domini; et spernet te Dominus, ne sis rex super Israel. Et convertit Samuel faciem suam, ut abiret, et tenuit Saul pinnam diploidis ejus et disrupit eam. Et dixit ad eum Samuel: Disrumpet Dominus regnum [Col. 1065A] Israel de manu tua hodie, et dabit proximo tuo bono super te, et dividetur Israel in duo, et non convertetur, neque poenitebit eum, quoniam non est sicut homo, ut poeniteat eum: ipse minatur et non permanet. Iste cui dicitur, Spernet te Dominus, ne sis rex super Israel, et disrumpet Dominus regnum ab Israel de manu tua hodie. Quadraginta annos regnavit super Israel, tanto scilicet spatio temporis, quanto et ipse David, et audivit hoc primo tempore regni sui: ut intelligamus ideo dictum, quia nullus de stirpe ejus fuerat regnaturus, et respiciamus ad stirpem David, unde exortus est secundum carnem, mediator Dei et hominum, homo Christus Jesus (I Tim. II). Non autem habet Scriptura, quod in plerisque Latinis codicibus legitur, Disrumpet Dominus regnum Israel de manu tua, sicut a nobis positum est, et inventum in Graecis. Disrumpet Dominus regnum ab Israel de manu tua, ut hoc intelligatur de manu, quod est ab Israel. Populi ergo Israel personam figurate gerebat homo iste. Qui populus regnum fuerat amissurus, Christo [Col. 1065B] Jesu Domino nostro per novum Testamentum non carnaliter, sed spiritaliter regnaturo. De quo cum dicitur, Et dabit illud proximo tuo, ad carnis cognationem refertur; ex Israel enim Christus secundum carnem, unde et Saul. Quod vero additum est, Bono super te, potest quidem intelligi meliori te, ut quia ille bonus est, ideo sit super te, juxta illud propheticum, Donec ponam inimicos tuos sub pedibus tuis (Ps. CIX), in quibus est Israel, cui suo persecutori regnum abstulit Christus, quamvis fuerit illic et Israel, in quo dolus non erat, quoddam quasi frumentum illarum palearum. Nam utique inde erant apostoli, inde tot martyres, quorum prior Stephanus, inde tot Ecclesiae, quas apostolus Paulus commemorat, in conversione ejus magnificantes Deum. De qua re non dubito intelligendum esse quod sequitur, et Israel dividetur in duo, in Israel scilicet inimicum Christo, in Israel ad ancillam, et Israel ad liberam pertinentem; nam ista duo genera primum simul erant velut [Col. 1065C] Abraham adhuc adhaereret ancillae, donec sterilis per Christi gratiam fecundata clamaret: Ejice ancillam et filium ejus. Propter peccatum Salomonis, regnante filio ejus Roboam, scimus Israel in duo divisum esse, atque ita perseverasse, habentibus singulis partibus reges suos, donec illa gens tota a Chaldaeis esset ingenti vastatione subversa atque translata. Sed quid hoc ad Saulem? Si tale aliquid comminandum esset, ipsi David fuerat potius comminandum, cujus erat filius Salomon. Postremo nunc inter se gens Hebraea divisa non est, sed indifferenter in ejusdem erroris societate dispersa per terras. Divisio vero illa quam Deus sub persona Saulis, illius populi et regni figuram gerentis, eidem regno et populo comminatus est, aeterna atque immutabilis significata est, per hoc quod adjunctum est, Et non convertetur, neque poenitebit eum, quoniam non est sicut homo, ut poeniteat eum; ipse minatur et non permanet, id est, homo minatur et non permanet. Non autem sic Deus, [Col. 1065D] quem non poenitet sicut hominem; ubi enim legitur quod poeniteat eum, mutatio rerum significatur, immutabiliter manente praescientia divina; ubi vero non poenitere dicitur, non mutare intelligitur. Prorsus insolubilem videmus per haec verba prolatam divinitus fuisse sententiam de ista divisione populi Israel, et omnino perpetuam; quicumque enim ad Christum transierunt, vel transeunt, vel transibunt, inde non erant, nisi secundum Dei praescientiam, non secundum humani generis unam eamdemque naturam. Prorsus quicumque ex Israelitis adhaerentes Christo, perseverant in illo, numquam erunt cum Israelitis, qui ejus inimici usque in finem vitae hujus esse persistunt, sed in divisione quae praenuntiata est, perpetuo permanebunt: nihil enim prodest Testamentum vetus de monte Sina in servitutem generans, nisi quia testimonium perhibet Testamento novo. Alioquin quamdiu legitur Moyses velamen supra corda eorum positum est, cum quisque transierit [Col. 1066A] ad Christum, aufertur velamen. Transeuntium quippe intentio ipsa mutatur de vetere ad novum, ut non quisque intendat accipere carnalem, sed spiritalem felicitatem. Sumpsit ergo Samuel gladium, et in frusta concidit Agag (I Reg. XV); quod faciendo Samuel usque adeo non peccavit, ut non faciendo peccaret. Dominus enim jusserat interfici Amalechitas, qui utique non solum secundum facta, verum etiam secundum cor hominis, quid unusquisque vel per quem perpeti debeat. Dignus ergo erat Saul cui talia injungerentur, atque Amalechitae, ut talia paterentur, qui divino nomini honorem non dederunt, sed populum Dei, qui sicco vestigio mare transierunt, interimere voluerunt. Igitur recedente a Saul Domino propter inobedientiam, arreptus est maligno spiritu a Domino, irruebatque spiritus Domini in eo malignus. Jam vero illud quod etiam malus appellatus est Spiritus Domini, sic intelligitur quomodo dictum est, Domini est terra, tamquam creatura, et in ejus posita potestate. Aut si propterea non congruit hoc locutionis [Col. 1066B] exemplum, quia terra non est mala, omnis enim creatura Dei bona est, illud congruat, quod ipse Saul jam reprobus et sceleratus, atque iratus sancto David, persecutor etiam ejus cum saevissimae invidiae facibus agitaretur, tamen adhuc Christus Domini dicebatur: sic eum appellavit ipse David, cum vindicavit exstinctum. Sed magis arbitror malignum spiritum a quo vexabatur Saul, et ideo dictum Domini, quod occulto judicio Domini Saulem vexabat: utitur enim Deus ministris, etiam spiritibus malis ad vindictam malorum vel ad bonorum probationem, alio modo ad illam rem, alio ad istam: quamvis enim inde quisque sit malignus spiritus, quia voluntate nocere appetit, tamen nocendi potestatem non accepit, nisi ab illo sub quo sunt omnia, certis et justis meritorum gradibus ordinata; quia sicut non est mala voluntas a Deo, sic non est potestas nisi a Deo (Rom. XIII); quamvis enim sit in cujusque potestate quid velit, non est tamen in cujusque quid possit, vel facere [Col. 1066C] cuiquam, vel a quoquam pati: nam et ipse Filius unicus Dei passurus ad tempus, humiliter, superbe loquenti homini, et dicenti quod potestatem haberet occidendi eum et dimittendi, Non haberes, inquit, in me potestatem, nisi tibi data esset desuper (Joan. XIX). Diabolus enim volens nocere justo viro Job, nocendi quidem voluntate diabolus erat, sed tamen a Domino Deo potestatem petebat dicens, Mitte manum tuam et tange carnem ejus (Job II), quamvis et ipse hoc, si permitteretur, esset facturus: ipsam enim permissionem petebat hoc modo, et manum Domini appellabat permissam a Domino manum suam, id est, ipsam potestatem quam volebat accipere. Cui congruit illud in Evangelio, quod Dominus discipulis ait: Hac nocte postulavit Satanas vexare vos sicut triticum (Luc. XXII). Dictus est ergo spiritus Dei malus, hoc est minister Dei ad faciendum in Saul quod eum judex omnipotentissimus pati judicabat, quoniam spiritus ille voluntate qua malus erat, non erat Dei, [Col. 1066D] creatura vero quia conditus erat, Dei erat; potestas autem, quam non sua, sed Domini omnium aequitate acceperat, Dei erat. Verba etiam ipsa Scripturarum ita se habent, XVI. De daemonio Sauli. Cap, XVI.---Et perrexit Samuel, et abiit in Ramatha. Spiritus autem Domini recessit a Saul, et comprehendit eum spiritus malignus a Domino, et suffocabat eum. Et dixerunt pueri Saul ad eum: Ecce Spiritus Domini malus suffocat te. Hoc igitur a pueris ejus quomodo sit dictum Spiritus Domini malignus, superiora verba indicant narrantis Scripturae et dicentis: Spiritus malignus a Domino: secundum hoc enim Domini, quod a Domino, quia per seipsum necare velle habebat, id est, comprehendere Saul: posse autem non habebat, nisi summa justitia sineretur; si enim juste vindicat Deus, quemadmodum ipse dicit Apostolus (Rom. I), cum tradit homines ad concupiscentias cordis eorum, non mirum si nihilominus juste vindicans tradit eos etiam in concupiscentias aliorum nocere volentium, [Col. 1067A] sua semper incommutabili aequitate servata. Animadvertendum sane cum additamento dici, Spiritus Domini malus. Cum autem tantummodo dicitur, Spiritus Domini, etiamsi non addatur bonus, ex hoc intelligitur bonus: unde apparet, bonum spiritum secundum substantiam, malum autem secundum ministerium dici spiritum Dei: quamquam quaeri adhuc possit utrum cum Spiritus Dei dicitur, et ex ipso jam etsi nihil addatur, intelligitur bonus ille qui est in Trinitate consubstantialis Patri et Filio, Spiritus sanctus; de quo dicitur, Ubi autem Spiritus Domini, ibi libertas (I Cor. III); et iterum, Nobis autem revelavit Deus per Spiritum suum (I Cor. II); et illud, Sic et qui Dei sunt, nemo scit nisi Spiritus Dei; et multis hic modis dicitur Spiritus Dei, et intelligitur Spiritus sanctus, etiamsi non addatur, quoniam ea quae circumstant satis indicant de quo dicatur, ita ut aliquando nec Dei addatur, et tamen intelligatur ille Spiritus Dei principaliter sanctus; nam quem alium [Col. 1067B] commemorat ubi dicit, Ipse Spiritus dat testimonium spiritui nostro, quia sumus filii Dei (Rom. VIII), et, Ipse Spiritus adjuvat infirmitatem nostram, et omnia haec operatur unus atque idem Spiritus, dividens singulis prout vult; et divisiones donationum, idem autem Spiritus (I Cor. XII): in his enim omnibus sententiis nec Dei nec sanctus est additum, et tamen ipse intelligitur. Sed nescio utrum manifesto aliquo exemplo probari possit alicubi dictum Spiritum Dei sine additamento, ubi Spiritus ille sanctus non significetur; sed aliquis quamvis bonus, creatus tamen et conditus: quae enim praeferuntur dubia, indigent clariore documento, sicut illud quod scriptum est, Spiritus Dei ferebatur super aquas (Gen. I); nam et ibi Spiritum sanctum accipere quid impediat non invenio: cum enim aquarum nomine illa materies insinuaretur informis, quae de nihilo facta est, unde omnia fierent, quid prohibet intelligere Spiritum sanctum conditoris, qui superferebatur huic materiae non locorum gradibus intervallisque spatiorum, [Col. 1067C] quod nequaquam de ulla re incorporea recte dicitur, sed excellentia et eminentia dominantis supra omnia voluntatis, ut omnia conderentur: praesertim cum ea locutio, sicut illarum Scripturarum mos est, etiam propheticum quoddam sonet mysterium, quo futuri baptismatis ex aqua et Spiritu sancto populi praefigurarentur. Non ergo cogit quod dictum est, Spiritus Dei ferebatur super aquas, illum intelligere spiritum, sicut nonnulli intelligunt, quo mundi moles universa ista corporea velut animatur ad ministerium quorumque gignentium, et in sua specie continendarum corporalium creaturarum: creatura est enim quidquid est tale. Illud etiam quod scriptum est, Quoniam Spiritus Domini replevit orbem terrarum (Sap. I), non desunt qui eumdem spiritum velint accipere, invisibilem scilicet creaturam, cuncta visibilia universali quadam aspiratione vegetantem atque continentem. Sed neque hic video quid impediat Spiritum sanctum intelligere, cum ipse Deus dicat [Col. 1067D] apud prophetam, Coelum et terram ego impleo (Jer. XXIII); non enim sine suo Spiritu sancto implet Deus coelum et terram. Quid ergo mirum si de Spiritu sancto ejus dictum est, Replevit orbem terrarum (Sap. I)? Aliter etiam replet sanctificando, sicut de Stephano dicitur, Repletus est Spiritu sancto, et de caeteris talibus aliter: replet sanctificante gratia, sicut quosdam sanctos; aliter astante atque ordinante praesentia, sicut omnia. Quamobrem nescio utrum certo aliquo documento Scripturarum possit ostendi, cum sine ullo additamento dicitur Spiritus Dei, vel Spiritus Domini, aliquid aliud significari quam Spiritum sanctum. Sed etsi est forte quod impraesentiarum non occurrat, illud certe arbitror non temere dici, quoties in sanctis eloquiis commemoratur Spiritus Dei, nec additur aliquid, sive illi Patri et Filio consubstantialis Spiritus sanctus, sive aliqua creatura invisibilis intelligatur, malum autem non posse intelligi nisi addatur etiam malus; malo enim quia bene utitur Deus ad [Col. 1068A] ministerium judicii sui; appellatur etiam ipse Spiritus Dei ad vindictam malorum et disciplinam vel probationem bonorum. Nec illud jam movere nos debet, quod postea scriptum est eumdem Saulem Spiritu Dei super se facto prophetasse: quomodo post bonum Spiritum, spiritus malus, et rursus post malum bonus: hoc enim fit non mutabilitate Spiritus sancti, qui est incommutabilis cum Patre et Filio, sed mutabilitate animi humani, Deo cuncta distribuente, sive malis pro merito damnationis vel emendationis, sive bonis pro largitate gratiae suae: quamquam videri possit etiam idem fuisse Dei Spiritus semper in Saul, malus autem illi quod ejus substantiae capax non esset; sed non recte hoc videtur: tutior est enim ille sensus et verior, ut pro mutabilitate affectionis humanae, Spiritus Dei bonus bene afficiat, vel ad prophetiam, vel ad opus quodlibet in munere divino: afficiat autem malus qui propter mysterium divinae aequitatis omnia distribuentis, et omnia recte utentis, dicitur et ipse Spiritus Dei: praesertim quia [Col. 1068B] dictum est, Recessit ab eo Spiritus Dei, ei comprehendit eum spiritus malignus a Domino; nullo pacto enim potest idem videri recessisse et apprehendisse. Porro in nonnullis exemplaribus, et in eis maxime quae de lingua Hebraea ad verbum videntur expressa, invenitur Spiritus Dei sine additamento positus, et intelligitur malus ex eo quod arripiebat Saul, et reficiebat eum David tangendo citharam. Manifestum est tamen ideo non additum malus, quia paulo superius jam dictum erat, et de vicinitate Scripturae subaudiri et intelligi poterat: ita enim in ejusmodi exemplaribus legitur. Igitur quandocumque Spiritus Dei arripiebat Saul, tollebat David citharam, et percutiebat manu sua, et refocillabatur Saul, et levius habebat: recedebat enim ab eo spiritus malus. Sive ergo quod dictum hic non est, Spiritus Dei, sed tantummodo spiritus malus, quod ibi minus dictum erat, tamquam redditum apparet: sive quia superius ita positum erat, Et dixerunt servi Saul ad eum, Ecce [Col. 1068C] spiritus Dei malus exagitat te; jubeat dominus noster ut servi tui qui coram te sunt, quaerant hominem scientem psallere cithara, ut quando te arripuerit spiritus Dei malus, psallat manu sua, et levius feras. Non opus erat, cum rursum diceretur, Quandocumque spiritus Dei arripiebat Saul, addere malum, quia notum erat de quo tunc diceretur.

XVII. De unctione David. Cap. XVI.---Itaque Saul propter inobedientiam reprobato, mittit Dominus Samuel ad Isai, et sumpto cornu olei, unxit in regem David. Sed videamus David quomodo Christum prophetice signaverit. David enim interpretatur Manu fortis, sive desiderabilis. Ecquid fortius leone illo de tribu Juda, qui vicit mundum? ecquid desiderabilius illo, de quo dicitur, Veniet desideratus cunctis gentibus (Aggaei II)? Ungitur iste David in regem futurum, denuntians per unctionem illam Christum. Christus enim a chrismate appellatur, David ab officio pastorali ad hominum regimen transfertur; noster [Col. 1068D] autem David ipse Jesus ab ovibus Judaicae plebis ablatus, in regno gentium translatus est; a Judaea enim plebe modo Christus ablatus est, unde nunc gentium greges pascit. Erat autem David in canticis musicus eruditus: diversorum enim sonorum rationabilis moderatusque concentus, concordi varietate compactam ordinatae Ecclesiae insinuat unitatem, quae miris modis quotidie resonat, et suavitate mystica modulatur. Iste adhuc puer in cithara suaviter, immo fortiter canens, malignum spiritum qui operabatur in Saule compescuit, non quod citharae illius tanta virtus erat, sed figura crucis Christi quae de ligno et extensione nervorum mystice gerebatur, ipsaque passio cantabatur, in hoc tribuens moraliter exemplum, ut fastum divitum sermone humili ad aliquod bonum provocemus. Plerumque enim superbus dives exhortationis blandimento placandus est, quia et plerumque dura vulnera per lenia fomenta mollescunt, et furor insanorum saepe ad salutem medico [Col. 1069A] blandiente reducitur. Cumque eis in dulcedine condescenditur, languor insaniae mitigatur; neque enim negligenter intuendum est quod cum Saulem spiritus adversus invaderet, apprehensa David cithara ejus vesaniam mitigabat: quid enim per Saulem nisi elatio potentium, et quid per David innuitur, nisi humilis vita sanctorum? Cum ergo Saul ab immundo spiritu arripitur, David canente ejus vesania temperatur, quia cum sensus potentium per elationem in furorem vertitur, dignum est ut ad salutem mentis quasi dulcedine citharae, locutionis nostrae tranquillitate revocetur.

XVIII. De certamine David et Goliae. Cap. XVII.---Post haec David in praelio gigantem superavit, cum adversus populum Dei alienigenae dimicarent. Provocavit diabolus Christum, accepit arma bellica sanctus David, ut adversus Goliam procederet. Hic arma per aetatem et parvam staturam corporis portare non valuit, abjecit onerantia, accepit quinque lapides de flumine, et posuit in vase pastorali; his armatus processit et vicit. Hoc quidem ille David. Sed [Col. 1069B] si mysteria perscrutemur, in David Christus intelligitur, qui tempore revelationis novi Testamenti, insinuandae et commodandae gratiae praevidens arma deposuit, quinque lapides tulit. Deposuit ergo corporalia sacramenta legis quae non sunt imposita gentibus. Deposuit quae non observamus, quia veterem legem legimus, et non observamus, sed tamen ad aliquam significationem praemissa et posita intelligimus. Denique haec arma deposuit tamquam onera sacramentorum veteris legis, et ipsam legem accepit; quinque enim lapides, quinque libros Moysis significant. Tulit ergo illos quinque lapides de flumine, id est, de saeculo; labitur enim mortale saeculum, et praeterfluit quidquid venit in mundum: erant enim in flumine tamquam in populo illo primo lapides, erant illic inutiles et vacabant; nihil proderant, transibant sicut fluvius. Sed quid fecit David, ut lex ipsa utilis esset? accepit gratiam: lex enim sine gratia impleri non potest: plenitudo enim legis [Col. 1069C] charitas (Rom. XIII). Quia ergo gratia facit impleri legem, significatur gratia lacte: hoc enim est in carne gratuitum, ubi mater non quaerit accipere, sed satagit dare. Hoc mater gratis dat, et contristatur si desit qui accipiat. Quomodo ergo ostendit David legem sine gratia operari non posse, nisi cum illos lapides quinque, quibus significabatur lex in libris quinque, quos conjungere voluit gratiae, posuit in vase pastorali, quo lac mulgere consueverat? His armatus processit adversus Goliam superbum, se jactantem, de se praesumentem; tulit unum lapidem, et dejecit diabolum; in frontem percussit, et cecidit ex eo loco corporis ubi signum Christi non habuit. Hoc quoque licet attendas. Quinque lapides deposuit, unum misit. Quinque libri legis sunt, sed unitas vicit: Plenitudo enim legis charitas ut ait Apostolus (Ibid.); sufferentes invicem in dilectione, studentes servare unitatem spiritus in vinculo pacis (Eph. IV). Deinde illo percusso atque dejecto, gladium ejus [Col. 1069D] abstulit, et deinde illi caput abscidit. Et hoc facit noster David. Dejecit diabolum de suis, qui credunt magis ei quos ille in manu habebat, et de quibus certas animas trucidabat. Convertunt linguas suas contra diabolum, et sic Goliae de gladio suo caput inciditur. Convenit etiam et hoc illi viro qui recta fide plenus, quae sanctis solet ad justitiam deputari, cum ea ipsa Scripturae sacrae, quam haereticus affert, testimonia colligit, et erroris ejus pertinaciam inde convincit; contra nos namque dum sacrae legis testimonia apportant, secum nobis afferunt unde vincantur. Unde et David typum Domini, qui videlicet manu fortis interpretatur, Golias vero haereticorum superbiam signans, hoc rebus locuti sunt, quod nos verbis aperimus. Golias quippe cum gladio, David vero cum virga pastorali venit ad praelium; sed eumdem Goliam David superans, suo occidit gladio. Quod nos quoque agimus, qui praemissi David membra ex ejus fieri dignatione meruimus: nam cum superbientes [Col. 1070A] haereticos, et sacrae Scripturae sententias deferentes, eisdem verbis atque sententiis quas proferunt vincimus, quasi elatum Goliam suo gladio detruncamus.

XIX. De eo quod Saul pro praeputiis Philistaeorum David generum adsciscit. Cap. XVIII.---Interea victoria David animum Saul regis offendit, indignans quod Saul in mille, et David in decem millibus conclamantium publicae gratulationis ora insonarent. Hinc invidia Saulis et semen odiorum adversus David, quem dissimulator callidus, ut sine insidiis suis posset offerre discrimini, statuit eum Michol filiae suae nuptiis alligari, si centum sibi allophylorum praeputia victor offerret, pro quibus centum ducenta dedit. Et unde creditus est regio perire voto, inde auctus est gloriosiori tropaeo. Ita et Judaei dum contra voluntatem Dei Christum occidere nituntur, per id salutem gentium egerunt, per quod crediderunt exstinguere. Quod vero David prius alienigenarum praeputia attulit, et sic denuo filiae Saul nuptus haesit, significabat quod Christus non prius Synagogam connubio suo [Col. 1070B] sponderet, nisi ante gloriosus in gentibus fieret; prius enim in nationibus resecavit carnis pollutionem, et postea copulatus est Synagogae; postquam enim, sicut scriptum est, introierit plenitudo gentium, tunc omnis Israel salvus fiet (Rom. XI). Dupla autem, id est, ducenta praeputia attulit, sive pro Judaeis et gentibus acquisitis, sive quia major est numerus acquisitionis populi gentium, quam credentium Judaeorum. Auxit deinde odium Saul adversus David in tantum ut rex ad medelam sui spiritus David de more psallentem jaculo conaretur configere. Sed quid est quod dum Saulem spiritus adversus invaderet, apprehensa David cithara, ejus vesaniam mitigabat? Per Saulem enim Judaeorum elatio, per David autem humilitas Christi significatur. Cum ergo Saul ab immundo spiritu arripitur, David canente, ejus vesania temperatur, quia cum sensus Judaeorum per blasphemiam in furorem vertitur, dignum est ut ad salutem mentes eorum quasi dulcedine citharae locutionis [Col. 1070C] evangelicae tranquillitate revocentur.

XX. De fuga David. Cap. XIX.---Mittit Saul custodes ad domum David, ut custodirent eum, et interficeretur; abscessit autem David nocte, et fugit, atque salvatus est; cumque venissent nuntii Saul, invenerunt statuam in lecto David positam, et pellem pilosam caprarum ad caput ejus. Audiamus ergo quid hoc significet, quod miserit Saul ad custodiendam domum David, ut eum interficeret. Hoc non ad crucem Domini, sed tamen ad passionem ejus pertinet; crucifixus enim Christus, et mortuus, et sepultus est. Erat ergo illa sepultura tamquam domus, ad quam tamquam ad custodiendum misit regnum Judaeorum, quando custodes adhibiti sunt sepulcro Christi. Quomodo ergo custodita est domus, si David figurabat Christum, ut Christus interficeretur, dum non in sepultura Christus, sed in cruce sit interfectus? Refertur ergo ad corpus Christi, quia interficere Christum, erat tollere nomen Christi; neque enim crederetur [Col. 1070D] in Christum, si mendacium praevaleret custodum, qui corrupti sunt ut dicerent, quia dormientibus nobis venerunt discipuli ejus, et abstulerunt eum. Hoc est itaque velle Christum interficere, nomen resurrectionis ejus exstinguere, ut mendacium Evangelio praeferretur. Sed sicut illud non valuit Saul ut interficeret David, sic nec hoc potuit regnum Judaeorum efficere, ut memoriam Christi deleret. Isti autem qui de Saul virtute, id est, de regno Judaeorum in Christum praesumere voluerunt, offenderunt in lapidem offensionis tamquam in statuam, et haedus visus eis erat agnus, quia in quo peccatum non invenerunt, quasi peccatorem persecuti sunt.

XXI. De fuga David ad Samuelem. Cap. XIX.---Igitur David regiae manus ictum evitans ejusque persecutionem declinans, fugit, venitque ad Samuelem; et misit Saul nuntios qui apprehenderent David. Samuel autem erat inter prophetas et coetus prophetarum qui illo tempore prophetabant. Nuntii autem [Col. 1071A] qui missi sunt, accepto ejusdem spiritu, prophetaverunt, missisque aliis hoc contigit, et tertiis nihilominus. Postea vero cum et ipse Saul venisset, factus est super eum Spiritus Domini, et ambulabat ingrediens, et prophetabat. Non enim potest hic nisi Spiritus bonus intelligi, per quem sancti prophetae futurarum rerum imagines et visa cernebant, non ex eo tantum quia dictum est, et prophetabat: nam in exemplaribus quae sunt ex Hebraeo hoc quoque invenitur de spiritu malo dictum ita: Post diem autem alterum invasit Spiritus Dei malus Saul, et prophetabat in medio domus suae. Et in aliis Scripturarum locis saepe invenitur, quod prophetia non tantum bona, sed et mala dicitur, et prophetae dicti sunt Baalim, et exprobratum est quibusdam qui prophetabant in Baal. Non ergo propterea necesse est intelligi bonus Spiritus, qui factus est postea super Saul, quia dictum est, et ambulabat ingrediens et prophetabat; sed quia sine additamento positum est, et factus est Dei Spiritus super eum; non enim sicut in illo loco dictum [Col. 1071B] erat supra Dei spiritus malus, ut ex hoc posset et in consequentibus subaudiri, quinimmo superiora magis magisque attestantur, illum Spiritum Dei bonum fuisse et vere propheticum. David enim erat cum Samuele, et misit Saul nuntios qui apprehenderent David. Quomodo autem Samuel erat inter prophetas et coetus prophetarum, qui illo tempore prophetabant, et nuntii qui missi sum, accepto ab eodem spiritu prophetaverunt, missisque aliis hoc contigit, et tertiis nihilominus? Postea cum et ipse Saul venisset, factus est super eum Spiritus Dei, et ambulabat ingrediens, et prophetabat; cum enim dicitur, Factus est et super ipsos Spiritus Domini, et prophetabant et ipsi; idem utique spiritus erat qui erat in prophetis; inter quos et Samuel inventus est; et ex hoc utique necesse est intelligi illum spiritum bonum; atque ideo quaestio diligenter discutienda est, quomodo et illi cum missi essent ad tenendum hominem, et ad necem ducendum, tali spiritu affici meruerunt; et Saul [Col. 1071C] ipse, qui miserat, veniens et ipse, et sanguinem innocentem quaerens effundere, accipere meruit spiritum illum, et prophetare? Hic nimirum illud occurrit, quod apostolus Paulus exponit, supereminentem viam demonstrans: Si linguis hominum, inquit, loquar et angelorum, charitatem autem non habeam, factus sum velut aeramentum sonans, aut cymbalum tinniens. Et si habuero prophetiam, et sciero omnia sacramenta, et omnem scientiam, et si habuero omnem fidem, ita ut montes transferam, charitatem autem non habeam, nihil sum; et si distribuero omnem substantiam meam, et si tradidero corpus meum ut ardeam, charitatem autem non habeam, nihil mihi prodest (I Cor. XIII). Quo in loco manifestum est eum munera illa commemorasse, quae sancti Spiritus divisionibus dantur, sicut superius dicit: Unicuique autem datur manifestatio Spiritus, ad utilitatem. Alii autem datur per Spiritum sermo scientiae, alii sermo sapientiae, secundum eumdem Spiritum, alteri autem fides in eodem Spiritu, alii donatio [Col. 1071D] curationum in uno Spiritu, alii operatio virtutum, alii prophetia, alii dijudicatio spirituum, alii genera linguarum. Omnia autem haec operatur unus atque idem Spiritus, dividens propria unicuique prout vult (I Cor. XII). Satis igitur apparet inter dona Spiritus sancti esse prophetiam, quam tamen si quis habeat et charitatem non habeat, nihil est. Ex quo intelligitur fieri posse ut quidam etiam indigni vita aeterna regnoque coelorum aspergantur quibusdam Spiritus sancti muneribus, non habentes charitatem, sine qua illa munera nonnihil sunt, sed illis nihil prosunt. Prophetia quippe sine charitate, sicut jam demonstratum est, non perducit ad regnum Dei. Charitas vero sine prophetia utique perducit: cum enim loquens de membris Christi ait, Numquid omnes apostoli, numquid omnes prophetae (Ibid.), indubitanter ostendit, etiam eum qui prophetiam non habet, posse in membris Christi numerari, ubi quem locum haberet sine charitate, sine qua homo nihil est, si non habet? Nullo modo autem [Col. 1072A] ita diceret, quando de membris agebat, quibus corpus Christi impletur, Numquid omnes habent charitatem quemadmodum dicit, Numquid omnes apostoli, numquid omnes prophetae, numquid omnes virtutes, numquid omnes dona habent curationum? Et caetera hujusmodi. Sed dicet aliquis posse quidem fieri, ut prophetiam quisque non habeat. Nihil est homo habens prophetiam sine charitate. Ita fortasse quemadmodum possumus dicere, nihil esse hominem habentem animam sine mente: non quia potest inveniri homo qui mentem non habeat, habens animam; sed quia nihil esset si inveniri posset. Sic etiam dici potest corpus, si figuram habeat, colorem non habeat, videri non potest, non quia est corpus, cui desit color, sed quia, si deesset, cerni non posset. Ita fortasse dictum est, quod si quisque habeat prophetiam, et charitatem non habeat, nihil est: non quia potest in quoquam esse prophetia sine charitate, sed quia, si esset, prodesse non potest. Opus igitur est ad solvendum istam quaestionem [Col. 1072B] ut ostendamus aliquem reprobum hoc donum habuisse prophetiae. Quod si neminem inveniremus, hoc iste ipse Saul satis ostenderet. Sed tamen et ille Balaam reprobus apparet; non enim eum tacet Scriptura divino judicio esse damnatum, et tamen prophetiam habebat, quia ei charitas deerat, inerat voluntas maledicendi populo Israelitico, quam hostis pretio comparaverat, qui eum ad maledicendum mercede conduxerat. Dono tamen ille prophetizandi, quo aspergebatur, benedicebat invitus: nec illa verba parum attestantur huic sententiae, quae in Evangelio scripta sunt, multos dicturos in illa die, Domine, Domine, in nomine tuo manducavimus et bibimus, et in nomine tuo prophetavimus: in nomine tuo multas virtutes fecimus. Quibus tamen dicturus est, Non novi vos, recedite a me, operarii iniquitatis (Matth. VII, Luc. XIII); non enim eos mentientes putabimus ista dicturos in illo judicio, ubi nullus erit fallendi locus; aut ullam vocem talium legimus dicentium, Dileximus [Col. 1072C] te. Poterunt ergo dicere, In nomine tuo prophetavimus, cum sint improbi et reprobi, non autem poterunt dicere, dilectionem quam mandasti, tenuimus. Nam si dicent, tunc eis respondebitur, Non novi vos. In hoc enim cognoscitur, inquit, quia discipuli mei estis, si vos invicem diligatis (Joan. XIII). Exemplum itaque hujus Saul resistit superbis nonnullis haereticis, qui vel aliquid boni de muneribus sancti Spiritus negant posse dari eis qui ad sortem sanctorum non pertinent, cum eis dicimus habere posse illos baptismi sacramentum, quod, cum ad Ecclesiam catholicam veniunt, non est in eis ullo modo violandum, aut, quasi non habeant, tradendum: sed tamen eos non ideo saluti debere confidere, quia non improbamus quod illos accepisse concedimus, sed oportere cognoscere unitatis societatem vinculo charitatis ineundam, sine qua omnino quidquid habere potuerunt, quamvis per se sanctum atque venerandum, ipsi tamen nihil sunt, tanto indigniores effecti praemio vitae aeternae, [Col. 1072D] quanto illis donis non bene usi sunt, quae in hac vita, quae transitura est, acceperunt. Non autem bene utitur nisi charitas: et charitas omnia tolerat, atque ideo non scindit unitatem, cujus ipsa est fortissimum vinculum; non enim et servus ille non accepit talentum, aut aliquid aliud intelligitur talentum, quam munus utique aliquod divinum. Sed qui habet dabitur ei, qui autem non habet, et quod habet auferetur ab eo (Luc. VIII). Quod non habet, auferri non potest, sed aliud non habet, ut merito auferatur quod habet. Non habet charitatem utendi, ut auferatur quidquid aliud habet, quod sine charitate non prodest. Non igitur mirum, regem Saul et eo tempore, quo primum unctus est, accepisse spiritum prophetandi, et postea cum esset propter inobedientiam reprobatus, recedente ab eo spiritu Dei, arreptum esse maligno spiritu a Domino: qui etiam ipse spiritus Domini appellatus est propter ministerium, quia omnibus et spiritibus malis bene utitur Dominus, vel [Col. 1073A] ad damnationem quorumdam, vel ad probationem; et quamvis non sit malignitas a Deo, non est tamen potestas nisi a Deo. Dictum est etiam sopor Domini, qui occupaverat ejusdem Saul milites, cum David hastam et scyphum abstulisset a capite dormientis: non quia tunc sopor in Domino erat, ut ipse dormiret, sed quia ille sopor qui tunc homines apprehenderat, nutu Dei erat infusus, ne David et servi ejus in eo loco praesentia sentiretur. Neque illud mirum est, rursus eumdem Saul accepisse spiritum prophetiae cum persequeretur justum, et eum comprehensurus et necaturus venisset in locum ubi erat congregatio prophetarum; sic enim satis demonstratum est, neminem de tali munere securum esse debere, tamquam sit acceptissimus Deo, si non habeat charitatem, quandoquidem illud donum, et Sauli dari potuit, propter arcanum quidem alicujus sacramenti, sed tamen dari potuit reprobato, et invido, et ingrato, et reddenti mala pro bonis, et ne post ipsam quidem acceptionem spiritus correcto in melius et mutato.

[Col. 1073B] XXII. De foedere David et Jonathae. Cap. XX.---Ivit autem Jonathas ad David, quem in persecutionibus patris sui non justis dolebat fatigari. Si vixero, facies mihi misericordiam Domini: si autem mortuus fuero, non auferes misericordiam tuam a domo mea usque in sempiternum, quando eradicaverit Dominus inimicos David, unumquemque de terra. Cum adjungeret Scriptura, Pepigit ergo foedus Jonathas cum domo David, continuo subintulit dicens, Et requisivit Dominus de manu inimicorum David. Per anticipationem utique fecit, prius historiae interserendo quod multo post tempore factum est, cum, interfecto Saule, regnum ad domum David translatum est, et qui innocentem eum injuste persequebantur, juste sunt divinitus ultione mulctati; tunc enim requisivit Dominus de manu inimicorum David, quare virum sanctum afflixerint, tunc cogebantur rationem reddere odiorum quibus contra illum tanto tempore saevierant. Quod et de Absalon, et de Seba filio Bochri, et de caeteris [Col. 1073C] hostibus David aeque potest intelligi. Aliter: Si scire vis quid de manu inimicorum David requisierit Dominus, potes, ni fallor, a superiore sententia, qua dictum est quod foedus pepigerit Jonathas; requisivit enim quare non et ipsi foedus cum eo pacis inire voluerint, cum quo esse Dominum viderunt. Idcirco autem Scriptura hic sententiam hanc praeoccupando interponere videtur, ut testimonium Jonathae quo dixerat, quando eradicaverit Dominus inimicos David unumquemque de terra; non ipso David se adversariis ulciscente, sed judicante Domino pro illo. Bene autem subjungitur:

Et addidit Jonathas jurare David, eo quod diligeret illum, sicut animam enim suam ita diligebat eum: ut ille nimirum qui tam perfecto juxta legem Dei amore complectebatur David, a perditione inimicorum ejus videretur immunis, qui etsi sit ita morte praereptus, ut regnum cum eo, ut sperabat, habere nequisset commune, absque ulla tamen contradictione regni [Col. 1073D] coelestis consortium cum eo, quem pro gloria virtutum tantopere dilexit, cum esset et ipse vir virtutum, accepit.

XXIII. De adventu David ad Abimelech. Cap. XXI.---Surrexit itaque David iterum, ut fugeret in die illa a facie Saul, venitque ad sacerdotem Abimelech, a quo et gladium Goliae sustulit, et panes propositionis accepit. Ex qua re et sacerdoti mortem intulit, et animadversionem religiosae civitati. Haec itaque gestorum fides est. Sed quantum ad sacramentum prophetiae pertinet, in Christo Domino nostro impletum est, qui positus in carne, dum insectationem declinaret Judaicam ad apostolos transiit, cum quibus et desideratum sibi cibum sumpsit. Desiderio, enim, inquit, desideravi hoc pascha manducare vobiscum (Luc. XXII); ex quibus Goliae, id est, diaboli arma sustulit, fortis enim spolia ipse diripuit. His ergo a quibus receptus est Christus, tribulationes induxit diabolus et mortem. Omnes enim, ut ait Apostolus, qui in Christo [Col. 1074A] pie volunt vivere, persecutiones patiuntur (II Tim. III). Et Dominus ait, Si me persecuti sunt, et vos persequentur (Joan. XV). Quod vero Dominus in Evangelio Abiathar principem sacerdotum Abimelech appellat, nihil habet dissonantiae; ambo etenim fuerunt illic, cum veniens David panes petiit et accepit: Abimelech videlicet princeps sacerdotum, et Abiathar filius ejus. Occiso autem Abimelech a Saule, cum viris domus suae generis sacerdotalis 85 fugit Abiathar ad David, et comes factus totius exsilii ejus, postea, regnante eo, summi sacerdotii gradum et ipse accepit, ac toto tempore regni illius in pontificatu perseverans, multo majoris excellentiae quam pater suus effectus est, ideoque dignus fuit cujus memoriam Dominus, etiam vivente patre, quasi summi sacerdotis faceret. In Doech autem Idumaeo qui sacerdotes Domini prodidit, Judae proditoris persona signatur, per quem ista operatus est diabolus, ut ejus proditione facta in Christo persecutionem postea Ecclesia pateretur, et occiderentur multi discipuli et sacerdotes, et pro nomine ejus persecutionis [Col. 1074B] exitia paterentur. Quidam dicunt Doech Antichristum significasse, cujus membrum Judas exstitit: quia sicut ille sacerdotes 80 peremit, sic et iste martyres, qui fidem resurrectionis tenent, sit occisurus.

XXIV. De fuga David ad Achis. Cap. XXI.---Interea David cum fugeret Saul, latere voluit apud regem quemdam Geth nomine Achis; sed cum gloria ejus fuisset commemorata, ne per livorem rex ad quem fugerat, aliquid in eum machinaretur, finxit insaniam, et quasi furore correptus, mutavit os suum, defluebantque salivae in barbam ejus, collabebaturque in manibus eorum, et procidebat ad ostia portae. Et dixit Achis rex ad servos suos: Quid huc mihi adduxistis istum? Numquid deerant nobis furiosi? Et sic eum dimisit. Achis interpretatur, Quomodo est, per quod significatur ignorantia, et verbum mirantis, et non agnoscentis: quod in gente Judaeorum impletum est, qui, dum viderunt Christum, non agnoverunt, coram [Col. 1074C] quibus mutavit os suum, et abiit; erant enim praecepta legis carnalia, erat sacrificium secundum ordinem Aaron, et postea ipse de corpore et sanguine suo instituit sacrificium secundum Melchisedech. Mutavit ergo os suum in sacerdotio, mutavit in praeceptis, dans aliud testamentum evacuata carnali operatione; atque inde collapsus est in manibus eorum, quando eum comprehendentes crucifixerunt. Et procidebat ad ostia portae, hoc est, humiliabat se, hoc est procidere ad ostium fidei nostrae. Ostium enim portae initium fidei, inde incipit Ecclesia, et pervenit usque ad speciem, ut cum credit ea quae non videt, mereatur perfrui, cum ea videre facie ad faciem coeperit. Quod vero in illo quasi furore salivae decurrebant super barbam ejus, Apostolus haec aperit dicens: Judaei signa petunt, et Graeci sapientiam quaerunt, nos autem praedicamus Christum crucifixum, Judaeis quidem scandalum, gentibus autem stultitiam, ipsis vero Judaeis vocatis et Graecis Christum Dei virtutem, et Dei sapientiam, [Col. 1074D] quia quod stultum est Dei, sapientius est hominibus, et quod infirmum est Dei, fortius est hominibus (I Cor. I). Salivae enim significant infirmitatem, sed quod infirmum est Dei, fortius est hominibus: non tantum salivae attendantur, sed attende quod super barbam decurrunt; quomodo enim in salivis infirmitas, sic in barba virtus ostenditur. Texit ergo virtutem suam corpore infirmitatis suae, et quod forinsecus infirmabatur tamquam in saliva apparebat, intus autem divina virtus tamquam barba tegebatur.

XXV. Quod in spelunca David Saulis chlamydem abscidit. Cap. XXII.---Dehinc in eremo Engaddi cum persequendum David Saul appeteret, ingressus est David in speluncam, et ibi latebat. Sed et rex improvisis exceptus insidiis, quod innocuo moliebatur inciderat: scriptum est enim: Qui fodit foveam, incidet in eam.

David autem bona pro malis retribuens, inimicum non occidit, sed pro testimonio oram chlamydis regiae abstulit, cum facilius esset exceptum insidiis [Col. 1075A] adversarium perdere magis quam fallere. Quid ergo est quod iste fugiens a facie Saul in spelunca latuit? Quare autem latuit? nisi ut occultaretur et non inveniretur. Quid est contegi spelunca, nisi contegi terra? qui enim fugit in spelunca, terra tegitur ne videatur. Portabat autem terram Jesus carnem quam acceperat de terra, et in ea se occultabat, ne a Judaeis inveniretur Deus; si enim cognovissent, numquam Dominum gloriae crucifixissent (I Cor. II).

Quare ergo Dominum gloriae non invenerunt? Quia in spelunca se texerat, id est, carnis infirmitatem solum objiciebat, et majestatem divinitatis corporis tegmine tamquam speluncae abdito contegebat. Illi ergo non cognoscentes persecuti sunt hominem, nec mori potuit nisi in homine, nec crucifigi potuit nisi in homine, quia nec teneri potuit nisi in homine.

Opposuit ergo male quaerentibus terram, servavit bene quaerentibus vitam: fugit ergo secundum carnem in speluncam a facie Saul, quia passus est, usque [Col. 1075B] adeo se occultans Judaeis, ut moreretur. Sed quare usque ad mortem voluit esse patiens, ut fugeret a facie Saul in speluncam? Etenim spelunca inferior pars terrae potest accipi: et certe quod manifestum est, et notum omnibus corpus ejus in monumento positum est, quod erat excisum in petra.

Hoc ergo monumentum spelunca erat, illuc fugit noster David a facie Saul; tamdiu enim persecuti sunt illum Judaei, quoadusque poneretur in spelunca. Sed quid est quod Saul persecutor ad purgandum ventrem speluncam ingreditur, nisi quod Judaei in Christum conceptam mentis malitiam, quasi odorem fetidum emiserunt, et cogitata noxia factis deterioribus, dum Christum perimunt, ostenderunt: sed tamen David Saulem occidere noluit, et cum eum in abdito occultatus antro haberet in potestate, reservare potius quam occidere maluit. Ita et Christus dum esset in spelunca carnis, persecutorem populum in potestate habuit, et non occidit. Scriptum enim [Col. 1075C] erat de his per prophetam, Ne occideris eos.

Tamen denique David summitatem chlamydis ejus silenter abscidit, ut ostenderet prophetia Christum Judaeos non occidisse, sed tamen ejus regni gloriam abstulisse, sicque eos persecutione sua vacuos sede vel imperio reliquisse; chlamydis enim abscisio regni est amputatio.

In eo autem quod tantum veneratus est Saul ipse David, ut percusso corde poenituerit, quando, in tenebroso occultatus antro quo etiam Saul urgente intraverat necessitate naturae, exiguam particulam vestis ejus retrorsum latenter abscidit, ut haberet unde monstraret quomodo ei pepercerit, cum posset occidere, atque ita suspicionem de animo ejus, qua sanctum David putans inimicum suum vehementer persequebatur, auferret, futuri regni erat umbra in aeternitate mansuri. Oleum quippe illud quo unctus est pro charismate, ab eo christus est dictus. Ne itaque reus esset tanti sacramenti in Saule violati, quia vel indumentum ejus sic attrectavit, extimuit; ita [Col. 1075D] enim scriptum est, Et percussit cor David super eum, quia abstulit pinnam chlamydis ejus. Viri autem qui cum illo erant, ut Saulem in manus suas traditum interimeret, suadebant. Non mihi, inquit, contingat a Domino ut faciam verbum hoc domino meo christo Domini, inferre manum meam super eum, quia christus Domini hic est. Huic ergo umbrae futuri non propter ipsam, sed propter illud quod praefigurabat, tanta veneratio exhibebatur. Moraliter vero quid per Saul, nisi mali rectores; quid per David, nisi boni subditi designantur? Saul igitur ventrem purgare, est pravos praepositos conceptam in corde malitiam usque ad opera miseri odoris extendere, et cogitata apud se noxia factis deterioribus exsequendo monstrare. Quem tamen David ferire metuit, quia subditorum mentes ab omni se peste obtrectationis abstinentes, praepositorum vitam nullo linguae gladio percutiunt, etiam cum de imperfectione reprehendunt. [Col. 1076A] Qui etsi quando propter infirmitatem sese vix abstinere possunt, ut extrema quaedam atque exteriora praepositorum mala, si tamen humiliter loquantur, quasi oram chlamydis silenter incidunt: quia videlicet dum praelatae dignitati saltem innoxie et latenter derogant, quasi regis superpositi vestem foedant. Sed tamen ad semetipsos redeunt, seque vehementissime vel de tenuissima verbi laceratione reprehendunt. Unde bene et illic scriptum est: Post haec David percussit cor suum, eo quod abscidisset oram chlamydis Saul (I Reg. XXIV); facta quippe praepositorum oris gladio ferienda non sunt, etiam cum reprehendenda recte judicantur. Si quando vero contra eos vel in minimis lingua labitur, necesse est ut per afflictionem poenitentiae cor prematur, quatenus ad semetipsum redeat, et cum praepositae potestati deliquerit, ejus contra se judicium a quo sibi praelatus est perhorrescat. Nam cum praepositis delinquimus, ejus ordini qui nobis eos praetulit obviamus. Unde Moyses quoque cum contra se et Aaron conqueri [Col. 1076B] populum cognovisset, ait: Nos enim quid sumus? Nec contra nos est murmur vestrum, sed contra Dominum (Exod. XVI).

XXVI. De adventu David ad Nabal. Cap. XXV.---Posthaec David descendit in solitudinem Aon [Vulg. Maon], ubi Nabal habitabat, nomenque uxoris ejus Abigail. Ad quem David mittens pueros suos, ut quodcumque invenisset manus ejus, misisset David et pueris suis. Quos ille stulte repellens, nuntiaverunt David. Tunc David accinctus armis, voluit eum depraedare. At Abigail abiit obviam David, interpellans pro se et pro domo sua, quem vir ejus stultitia et ebrietate sopitus offenderat: Si enim surrexerit homo aliquando persequens te, et quaerens animam tuam, erit anima domini mei custodita, quasi in fasciculo viventium apud Dominum Deum tuum. Porro anima inimicorum tuorum rotabitur quasi in impetu et circulo fundae. Pulcherrima comparatione statum justorum a reproborum sorte discernit. Horum [Col. 1076C] quippe animas appellat viventes, ut illorum e contrario spiritali morte praeoccupatas insinuet: juxta illud prophetae: Anima quae peccaverit, ipsa morietur. Hos fasciculo, illos lapidi fundae assimilat: fasciculus enim constringitur, ut integer maneat et conservetur; lapis in funda expeditus ponitur, ut abjiciatur: sic etenim in hoc saeculo electi pressuris tribulationum coangustantur, ut his admoniti arctius se adinvicem manu sui redemptoris in perpetuum conservent. At vero reprobi quanto latius in hac vita voluptatis propriis velut liberi dimittuntur, tanto longius in futuro a divinae visionis gloria projiciuntur, ut de eis merito dicatur, Equidem ipsi de manu tua repulsi sunt (Ps. XXVII). Mire autem omnipotentem providentiam describit superni protectoris cum dicit, Animam viri sancti quasi in fasciculo viventium, apud eum esse custoditam: sicut enim facillimum est cuilibet fasciculum herbae vel feni sua manu retentum conservare, ita virtus Domini et Salvatoris nostri omnes per orbem electos ab initio [Col. 1076D] usque in finem saeculi, ne quis ex eis ulla ratione pereat, sine labore tuetur, juxta quod ipse in Evangelio sub figura ovium de eis loquens, Et sequuntur me, inquit, et ego vitam aeternam do eis, et non peribunt in aeternum, nec rapiet eas quisquam de manu mea (Joan. X). Sicut fasciculus unus quibuslibet vinculis alligatur, ita omnis coetus sanctorum una eademque fide, spe et charitate adinvicem constringitur, uno divinae protectionis munimine circumdatur. Patet sane litterae sensus, quia anima David persequentibus licet hostibus custodita semper fuit in sorte viventium. Porro inimici ejus insistentibus sibi adversitatibus sicut lapis funda circumactus, sic instabili motu perturbandi, et suis de finibus essent expellendi, vel etiam ab humanis rebus auferendi. Et in hoc facto Abigail, quid nobis per renuntiationem suam innuit, nisi quod iracundos melius corrigimus, si in ipsa ira sua a commonitione declinamus? [Col. 1077A] Perturbati quippe quid audiant ignorant, sed ad se reducti, tanto libentius exhortationis verba recipiunt, quanto se tranquillius toleratos erubescunt. Menti autem furore ebriae omne rectum, quod dicitur, perversum videtur. Unde et recte Nabal ebrio culpam suam laudabiliter tacuit, quam digesto vino laudabiliter dixit: idcirco enim malum quod fecerat cognoscere potuit, quia hoc ebrius non audivit.

XXVII. Quod David dormienti Sauli hastam scyphumque abstulit. Cap. XXVI.---Item David fugiens a facie Saul, castra regis ingressus est, et cum dormientem invenisset, non percussit, non occidit, sed solam lanceam, quae erat ad caput ejus fixa, et scyphum aquae, qui erat ad caput ejus, sustulit. Dormientibus cunctis egressus de castris, transivit in cacumine montis. Quid ergo est hoc? Persequebantur namque Christum Judaei, sed persequendo dormiebant, quia non vigilabant corde: duritia enim cordis obdormitio est. Dormiunt in vitam veterem, non evigilant in novam. Venit Christus, non eos occidit, [Col. 1077B] sed tulit ab eis scyphum aquae, id est, gratiam legis; tulit et sceptrum regale, regni scilicet potestatem, quam pro magno habebant, et unde se protegebant temporaliter, et quam adversus Deum per incredulitatem gerebant. Deinde victor noster David de castris eorum regressus, transcendit in altitudinem montis coelorum.

XXVIII. De praelio David in Amalech. Cap. XXVII.---Interea fugiens David dum pergeret ad Achis regem Philistinorum, in praelium adversus Israel insurrexerunt Amalechitae, et irruerunt in Sicelech, succedentes eam, et captivantes omnia quae erant David et puerorum ejus. Reversus ergo David ad persequendos Amalechitas, invenit Aegyptium puerum lassescentem, quem Amalechitae aegrotum in itinere reliquerant. Hunc autem David inventum cibo reficit, ducem sui itineris fecit: sicque Amalechitas persequitur, epulantesque reperit, et funditus exstinguit. Quid est quod Aegyptius Amalechita puer [Col. 1077C] in itinere lassatus residet, nisi quod: mator praesentis saeculi, peccati sui nigredine opertus, saepe ab eodem saeculo infirmus despectusque relinquitur, ut cum eo nequaquam currere valeat, sed fractus adversitate torpescat? Hos ergo eligit Deus, quos despicit mundus, quia plerumque ipsa despectio hominem revocat ad semetipsum: is enim qui patrem reliquit, et partem substantiae, quam perceperat, prodige expendit, postquam esurire coepit, in se reversus dixit, Quam multi mercenarii patris mei abundant panibus (Luc. XV)! Longe quippe a se recesserat, quando peccavit: et si non esurisset, in se minime redisset. Qui postquam terrenis rebus indiguit, tunc cogitare coepit, quid de spiritalibus amisit. Infirmi quique atque in hoc mundo despecti, plerumque tanto celerius vocem Dei audiunt, quanto et in hoc mundo non habent ubi delectentur. Quod bene jam dictus Amalechitarum puer ille designat, qui Amalechitis praedantibus atque currentibus aeger remansit in via, fame sitique aruit, quem tamen David [Col. 1077D] invenit, ei cibum potumque praebuit, qui illico convalescens dux David factus est, convivantes Amalechitas reperit, et eos qui se debilem reliquerant, cum magna fortitudine prostravit. Amalechitae quippe populus lambens vocatur. Et quid per lambentem populum, nisi mens saecularis, designatur? quae terrena cuncta ambiendo quasi lambit, dum solis temporalibus delectatur: quasi enim populus lambens praedam facit, dum terrena diligentes lucra de alienis damnis congregant. Sed puer Aegyptius aeger in via relinquitur, quia peccator quisque dum infirmari ab hujus mundi statu coeperit, mox saecularibus mentibus in despectum venit. Quem tamen David invenit, eique cibum et potum praebuit, quia manu fortis Dominus abjecta mundi non despicit, et plerumque eos qui mundum sequi minime valent, quasi in via remanent, ad amoris sui gratiam convertit, eisque verbi sui cibum porrigit, et quasi duces sibi in via [Col. 1078A] dirigit, dum suos etiam praedicatores facit. Dum enim Christum peccatorum cordibus inferunt, quasi David super hostes ducunt: qui convivantes Amalechitas velut David gladio feriunt, quia superbos quosque, qui se in mundo despexerant, Domini virtute prosternunt. Puer ergo Aegyptius, qui in via remanserat, Amalechitas interfecit, quia plerumque ipsi mentes saecularium praedicando superant, qui prius cum saecularibus in hunc mundum currere non valebant.

XXIX. De Saulo pythonissam consulente. Cap. XXVIII.---Post mortem autem Samuelis congregati sunt Philisthim contra Israel, consuluitque Saul Dominum, et non respondit ei. Quaesivit autem Saul pythonissam, quae suscitaret illi Samuelem, statimque suscitatus ait ad eum: Quare inquietasti me ut suscitarer? et caetera. Quaeritur secundum historiam, utrum pythonissa ipsum prophetam de inferno evocaverit, an aliquam imaginariam illusionem fallacia daemonum fictam. De qua quaestione beatae memoriae Augustinus Mediolanensi episcopo Simpliciano ita [Col. 1078B] scripsit. Inquiris, inquam, utrum spiritus immundus, qui erat in pythonissa, potuerit agere ut Samuel a Saule videretur, et loqueretur cum eo: sed multo majoris miraculi est, quod ipse Satanas princeps immundorum spirituum potuit loqui cum Deo, et petere tentandum Job justissimum virum, qui etiam apostolos tentandos petiit. Aut si hoc ideo non habet difficilem quaestionem, quia per quam voluerit creaturam, cui voluerit creaturae, ubique praesens veritas loquitur, nec propterea magni meriti est, cui loquitur Deus: interest enim quid loquitur, quia et imperator cum multis innocentibus non loquitur, quibus providentissime consulit ad salutem: et cum multis nocentibus loquitur, quos jubet interfici. Si ergo propterea hinc nulla quaestio est, nulla sit quaestio quomodo etiam immundus spiritus cum anima sancti viri loqui potuerit: omnibus enim sanctis Deus creator et sanctificator longe utique major est. Quod si hoc movet, quod licuerit maligno spiritui [Col. 1078C] excitare animam justi, et tamquam de abditis mortuorum receptaculis revocare, nonne magis mirandum, quod Satanas ipsum Dominum assumpsit, et constituit super pinnam templi (Matth. IV)? Quolibet enim modo fecerit hoc ille, et modus quo Samueli factum est, ut excitaretur, similiter latet, nisi forte quis dixerit faciliorem fuisse diabolo licentiam ad Dominum vivum, unde voluit, assumendum, et ubi voluit constituendum, quam ad Samuelis defuncti spiritum a suis sedibus excitandum. Quod si illud in Evangelio nos ideo non perturbat, quia Dominus voluit atque permisit, nulla diminutione suae potestatis et divinitatis id fieri, sicut ab ipsis Judaeis, quamquam perversis atque immundis, et facta diaboli facientibus, et teneri se et vinciri et illudi et crucifigi atque interfici passus est: non est absurdum credere ex aliqua dispensatione divinae voluntatis permissum fuisse, ut non invitus nec dominante atque subjugante magica potentia, sed volens atque obtemperans occultae dispensationi Dei, quae Pythonissam illam [Col. 1078D] et Samuelem latebat, consentiret spiritus prophetae sancti se ostendi aspectibus regis, divina eum sententia percussurus. Cur enim anima boni hominis a malis vivis evocata, si venerit, amittere videatur dignitatem suam, cum vivi plerumque boni vocati ad malos veniant, et agant cum eis, quod officium postulat aequitatis, servato atque inconcusso decore virtutis suae, et illorum vitiis pro rerum praesentium vel usu vel necessitate tractatis? quamquam in hoc facto potest esse alius facilior exitus, et expeditior intellectus, ut non vere spiritum Samuelis excitatum a requie sua credamus, sed aliquod phantasma et imaginariam illusionem diaboli machinationibus factam: quam propterea Scriptura nomine Samuelis appellat, quia solent imagines earum rerum nominibus appellari, quarum imagines sunt: sicut omnia quae pinguntur atque finguntur, ex aliqua parte materiae metalli aut ligni, vel cujusque rei aptae ad [Col. 1079A] opera hujusmodi, quaeque etiam videntur et in somnis, et omnes fere imagines earum rerum, quarum imagines sunt, appellari nominibus solent. Quis enim est qui hominem pictum dubitet vocare hominem, quandoquidem et singulorum quorumque picturam cum aspicimus, proprie incunctanter quaeque nomina adhibemus velut cum, intuentes tabulam aut parietem, dicimus, ille Cicero est, ille Sallustius, ille Achilles, ille Hector; hoc flumen Simois, illa Roma, cum aliud nihil sint quam pictae imagines. Unde Cherubin, cum sint coelestes potestates, fictae tamen ex metallo, quod imperavit Deus super arcam testamenti, magnae rei significandae gratia, non aliud quam Cherubin illae quoque effigies vocitantur. Item quisquis videt somnium, non dicit vidi imaginem Augustini aut Simpliciani, sed vidi Augustinum aut Simplicianum, cum eo tempore, quo tale aliquid vidit, nos ignoraremus: usque adeo manifestum est non ipsos homines, sed imagines videri. Et Pharao se spicas dixit vidisse in somnis, et boves, non spicarum [Col. 1079B] aut boum imagines. Si ergo liquido constat nominibus eorum quorum imagines sunt, easdem imagines appellari, non mirum est quod Scriptura dicit Samuelem visum, etiam si forte imago Samuelis apparuit machinamento ejus qui transfigurat se in angelum lucis, et ministros suos velut ministros justitiae (II Cor. XI). Jam vero si illud movet, quomodo a maligno spiritu Saul vera praedicta sint, potest et illud mirum videri, quomodo daemones agnoverunt Christum, quem Judaei non agnoscebant: cum enim vult Deus etiam per infimos supremosque spiritus aliquem cognoscere, temporalia dumtaxat atque ad istam mortalitatem pertinentia, facile est et non incongruum, ut omnipotens et justus ad eorum poenam, quibus ista praedicuntur, ut malum quod imminet eis antequam veniat, praenoscendo patiantur, occulto apparatu ministrorum suorum etiam spiritibus talibus aliquid divinationis impartiat, ut quod audiunt ab angelis, denuntient hominibus. Tantum autem [Col. 1079C] audiunt, quantum omnium Dominus atque moderator vel jubet vel sinit. Unde etiam spiritus pythonicus in Actibus Apostolorum attestatus Paulo apostolo (Act. XVI), evangelizare est conatus. Miscent tamen isti fallacias, et verum quod nosse potuerunt, non docendi magis quam decipiendi fine praenuntiant: et forte hoc est cum illa imago Samuelis Saulem praedicaret moriturum, dixit etiam secum futurum, quod utique falsum est. Magno quippe intervallo post mortem separari bonos a malis in Evangelio (Luc. IX) legimus; cum Dominus inter superbum illum divitem, cum jam apud inferos tormenta pateretur, et illum qui ad ejus januam ulcerosus jacebat jam in requie constitutus, magnum chaos interjectum esse testatur. Aut si propterea Samuel Sauli dixit, Mecum eris, ut non ad aequalitatem felicitatis, sed ad parem conditionem mortis referatur, ut uterque homo fuerit, et uterque mori potuerit, jamque mortuus, mortem vivo praenuntiabat: perspicit quantum opinor [Col. 1079D] prudentia tua, secundum utrumque intellectum habere exitum jam lectionem, quae non sit contra fidem: nisi forte profundiore et perplexiore inquisitione, quae vel virium mearum, vel temporis excedit angustias, inveniatur ad liquidum, vel posse vel non posse animam humanam, cum ex hac vita migraverit, magicis carminibus evocatam, vivorum apparere conspectibus, etiam corporis lineamenta gestantem, ut non solum videri valeat, sed et agnosci; et si potest, utrum etiam justi anima non quidem cogatur magicis, sed dignetur ostendi, occultioribus imperiis summae legis obtemperans; ut si fieri non posse claruerit, non uterque sensus in hujus scripturae tractatione atque expositione admittatur, sed illo excluso imaginario, simulatio Samuelis diabolico ritu facta intelligatur. Sed quoniam sive illud fieri possit, sive non possit, tamen fallacia Satanae, atque imaginum simulandarum callida operatio decipiendis humanis sensibus multiformis invigilat, pedetentim quidem [Col. 1080A] ne inquisitionibus diligentioribus praescribamus, sed tamen potius existimemus tale aliquid factum maligno spiritu pythonissae illius ministerio, quamdiu nobis aliquid amplius excogitare, atque explicare non datur.

XXX. De caede Saulis. Cap. XXVIII.---Igitur exorto praelio percusserunt Philisthaei Israel plaga magna, mortuusque est Saul, et Jonathas filius ejus. Evadens autem quidam, venit ad David in Sicelech, et nuntiavit David plagam magnam quae facta est in populo, insuper etiam mentiendo addidit, quod ille percussisset Saul. At David christum Domini vindicans, jussit eum occidi. Et planxit David planctum hujuscemodi super Saul et super Jonathan filium ejus, et praecepit ut docerent filios Juda, sicut scriptum est in libro justorum. Hoc ideo fecit, ut quia Philistaeos sagittariis abundare jam noverat, unde et Saul maxime horum ictibus perierat, eamdem bellandi artem et sui milites ad revincendos eos discerent. Quod vero sequitur, sicut scriptum est in libro Justorum, [Col. 1080B] ipsum librum hodie nusquam, neque apud ipsos Hebraeos inveniri posse asseverant, sicut nec librum Bellorum Domini, cujus in libro Numerorum mentio est, neque carmina Salomonis, neque disputationes ejus sapientissimas de lignorum natura herbarumque omnium, itemque jumentorum, volucrum, reptilium et piscium: vel quod in libro Dierum dicitur, reliqua vero operum Salomonis priorum et novissimorum scripta sunt in verbis Natham prophetae, et Abiae Salonitis, in visione quoque Addo videntis contra Hieroboam filium Nabath: et multa hujusmodi volumina, quae Scriptura quidem probat, sed hodie constat non esse: vastata namque a Chaldaeis Judaea, etiam bibliotheca antiquitus congregata inter alias provinciae opes hostili est igne consumpta, ex qua pauci qui nunc in sancta Scriptura continentur libri, postmodum Esdrae pontificis et prophetae sunt industria restaurati: unde scriptum est de eo: Ascendit Esdras de Babylone, et ipse scriba velox in lege Moysi (I Esdr. [Col. 1080C] VII), velox videlicet, quod promptiones litterarum figuras, quam eatenus Hebraei habebant, reperit; et in epistola regis Persarum Artaxerxis: Esdrae sacerdoti scribae legis Dei coeli doctissimo, salus. Montes Gelboe, nec rores, nec pluvia veniant super vos, neque sint agri primitiarum, quia ibi abjectus est clypeus fortium, clypeus Saul, quasi non esset unctus oleo. Scire debes quia veraciter Saul, qui post unctionem sancti chrismatis, a quo et Christus Domini vocatus est, occidi meruit, mortem veri Christi, quam sine culpa subire dignatus est, insinuat montes quoque Gelboe, in quibus interiit, superbos Judaicae plebis conatus quibus contra auctorem vitae rebellabant, insinuant. Unde bene Gelboe Volutatio sive Decursus interpretatur; volutabantur enim in sorde peccatorum, juxta illud proverbium, Et sus lota in volutabro luti (II Petr. II); atque a rectitudine vitae salutaris aberrantes, jam jamque ad inferiora, hoc est, hujus saeculi desideria infima decurrebant, ob quorum desiderium [Col. 1080D] regem coeli et terrae in mortem tradere non dubitabant: propter quod eis merito optatur ne rorem de coelo pluviamve suscipiant; quod hodie rebus ipsis videmus expletum, in eo quod illos gratia coelestis deserens ad plebem gentium translata est. Quod etiam Isaias sub figura vineae futurum illis ex persona Domini comminatus est, dicens, Et nubibus mandabo, ne pluant super eam imbrem (Isa. V). Quod est aperte dicere, Et apostolis atque apostolicis viris omnibus mandabo ne illis ultra verbum vitae praedicent, sed irrigatione verbi coelestis, quod a se protervi repulerunt, indignos in sua sterilitate vacuos, ac perpetuo igni comburendos relinquant. De quibus et benedicitur, ut agni primitiarum esse non possint. Superbae quippe Hebraeorum mentes primitivos fructus non ferunt, quia in Redemptoris adventu ex parte maxima in perfidia remanentes, primordia fidei sequi noluerunt. Sancta namque Ecclesia in primitiis suis multitudine gentium fecundata, vix in mundi [Col. 1081A] fine Judaeos, quos invenerit, suscipit; et extrema colligens, eos quasi reliquias frugum ponit. De quibus nimirum reliquiis Isaias dicit: Si fuerit numerus filiorum Israel quasi arena maris, reliquiae salvae fient (Isa. IX; Rom. IX). Possunt tamen idcirco Gelboe montes ore prophetae maledici, ut dum fructus exarescens e terra non oritur, possessores terrae sterilitatis damno feriantur, quatenus ipsi maledictionis sententiam accipiant, qui apud se mortem regis suscipere iniquitate sua exigente meruissent. Nec tibi absurdum videri debet, ut mala reproborum acta boni aliquid significent, aut rursum bona justorum opera in contraria significatione ponantur. Lege Moralia sancti papae Gregorii, ubi exposuit quomodo beatus Job maledixit diei suo dicens. Pereat dies in qua natus sum, etc. (Job III), et videbis quia usitatissimum est in Scripturis, ut et bona in malorum significatione accipiantur, et e converso. Denique Uriam fidelissimum David regis militem, ac piissima atque innocentissima ejus opera vel dicta in mala [Col. 1081B] significatione, et e contra ipsum David in maximo suo [Col. 1082A] scelere in bono accipiendum interpretantur; alioquin si non per bona malum, et bona per malum significari possent, numquam liceret nigro atramento nomen Dei, sed semper lucido auro deberet scribi: quia Deus lux est, et tenebrae in eo non sunt ullae; nec rursum in titulis psalmorum nomen Absalon et Doeh hominum reproborum minio fulgente, sed solo atramento deberet scribi. Sicut ergo in paginis librorum quovis colore et mala possunt et bona absque ulla reprehensione figurari, ita et in parte significationum per quaelibet hominum gesta, et bona rectissime et mala possunt exprimi; quamvis et multo saepius contingat, et multo dulcius audiatur, bona per bona, et mala figurari per mala. Sicut autem in pictura parietum neque obscurum Aethiopem candido, neque candidi corporis sive capilli Saxonem atramento decet depingi, ita in retributione meritorum juxta suum quisque opus recipiet, et qualis erit actu, talis etiam vultu apparebit in judicio; neque omnino ad rem, quid quisque figurarit, sed quid egerit, pertinebit.



LIBER SECUNDUS.
[Col. 1081]

[Col. 1081B] Promissiones Dei, quae factae sunt ad Abraham, cujus semini et gentem Israeliticam secundum carnem, et omnes gentes deberi secundum fidem, Deo pollicente, didicimus, quemadmodum compleantur, per ordinem temporum procurrens Dei civitas indicavit. Quoniam ergo superioris libri usque ad regnum David factus est finis, nunc ab eodem regno, quantum suscepto operi sufficere videatur, caetera quae sequuntur attingimus. Hoc itaque tempus ex quo sanctus Samuel prophetare coepit, et deinceps donec populus Israel captivus in Babyloniam duceretur, atque inde secundum sancti Jeremiae prophetiam, [Col. 1081C] post septuaginta annos reversis Israelitis domus Dei instauraretur, totum tempus est prophetarum, quamvis enim, et ipsum Noe patriarcham, in cujus diebus diluvio universa terra deleta est, et alios supra et infra usque ad hoc tempus quo reges in Dei populo esse coeperunt, propter quaedam per eos futura, sive quoquo modo significata, sive praedicata, quae pertinerent ad civitatem Dei regnumque coelorum, non immerito possumus appellare prophetas, praesertim quia nonnullos eorum expressius legimus nuncupatos, sicut Abraham, sicut Moysen; tamen dies prophetarum praecipue maximeque ii dicti sunt, ex quo coepit prophetare Samuel, qui et Saulem prius, et eo reprobato, ipsum David Deo praecipiente unxit in regem, de cujus stirpe caeteri procederent, quousque illos succedere sic oporteret. Quae igitur a prophetis sint praedicta de Christo, cum moriendo decedentibus, et nascendo succedentibus suis membris civitas Dei per ista curreret tempora, si omnia velim commemorare, [Col. 1081D] in immensum pergitur: primum quia ipsa Scriptura quae per ordinem reges eorumque facta et eventa disserens videtur tamquam historica diligentia rebus gestis occupata esse narrandis, si adjuvante Dei Spiritu considerata tractetur, vel magis vel certe non minus praenuntiandis futuris quam praeteritis enuntiandis invenietur intenta; et hoc perscrutando indagare ac disserendo monstrare, quam sit operosum atque prolixum, et quam multis indigeat voluminibus, quis ignorat, qui haec vel mediocriter cogitat? Deinde quia ea ipsa quae ad prophetiam non ambigitur pertinere, ita sunt multa de Christo regnoque coelorum, quae civitas Dei est, ut ad hoc aperiendum major sit disputatio necessaria, quam hujus operis modus flagitat, proinde ita, si potuero, stylum moderabo meum, ut huic operi in Dei voluntate peragendo, nec ea quae supersunt dicam, nec ea quae satis sunt praetermittam. Erat igitur jam in terra promissionis semen Abrahae, id est, populus Israel secundum [Col. 1082B] carnem, atque ibi non solum tenendo ac possidendo civitates adversariorum, verum etiam reges habendo regnare jam coeperat, impletis de ipso populo promissionibus Dei magna jam ex parte, non solum quae tribus illis patribus, Abraham, Isaac, et Jacob, et quaecumque altae temporibus eorum, verum etiam quae per ipsum Mosen, per quem populus idem de servitute Aegyptia est liberatus, et per quem cuncta praeterita revelata sunt temporibus ejus, cum populum per eremum duceret, factae fuerant. Neque autem per insignem ducem Jesum Nave per quem populus ille in promissionis inductus est terram, [Col. 1082C] expugnatisque gentibus eam duodecim tribubus, quibus jusserat Deus, divisit, et mortuus est; neque post ullum tanto tempore judicem impleta fuerat promissio Dei de terra Chanaan, a quodam flumine Aegypti usque ad flumen magnum Euphratem; nec tamen adhuc prophetabatur futurum, sed exspectabatur implendum. Impletum est autem per David et ejus filium Salomonem, cujus regnum tanto quanto promissum fuerat, spatio dilatatum est: universos quippe illos subdiderunt, tributariosque fecerunt. Sic igitur in terra promissionis secundum carnem, hoc est, in terra Chanaan, sub regibus semen Abrahae fuerat constitutum, ut nihil inde superesset, quo terrena illa promissio Dei non compleretur; nisi ut in eadem terra, quantum ad prosperitatem attinet temporalem, posteritatis successionum inconcusso statu usque ad mortalis hujus saeculi terminum gens permaneret Hebraea, si Domini Dei sui legibus obediret, sed quoniam Deus noverat hoc eam non esse [Col. 1082D] facturam, usus est ejus etiam temporalibus poenis ad exercendos in ea paucos fideles suos, et admonendos qui postea futuri erant in omnibus gentibus, quod eos admoneri oportebat, in quibus alteram promissionem revelato novo Testamento per incarnationem Christi fuerat impleturus. Quocirca sicut oracula illa divina ad Abraham, Isaac et Jacob, et quaecumque alia signa vel dicta prophetica in sacris litteris praecedentibus facta sunt; ita etiam caeterae ab isto regum tempore prophetiae partim pertinent ad gentem carnis Abrahae, partim vero ad semen illud ejus, in quo benedicentur omnes gentes cohaeredes Christi per Testamentum novum, ad possidendum vitam aeternam regnumque coelorum. Partim ergo ad ancillam quae in servitute generat, id est, terrenam Hierusalem, quae servit cum filiis suis; partim vero ad liberam civitatem Dei, id est, veram Hierusalem aeternam in coelis, cujus filii omnes secundum Deum viventes peregrinantur in terris. Sed sunt in eis [Col. 1083A] quaedam quae ad utramque pertinere intelligantur, ad ancillam proprie, ad liberam figurate. Tripartita itaque reperiuntur prophetarum eloquia. Siquidem aliqua sunt ad terrenam Hierusalem spectantia, aliqua ad coelestem, nonnulla ad utramque.

I. De unctione David. Cap. II.---Post mortem Saul, venerunt viri Juda, et unxerunt David in Hebron, ut regnaret super domum Juda. Et nuntiatum est David quod viri Jabes Galaad sepelissent Saul. Misit ergo David nuntios ad viros Jabes Galaad, dixitque ad eos: Benedicti vos Domino, quia fecistis misericordiam hanc cum domino vestro Saul, et sepelistis eum. Et nunc retribuet quidem vobis Dominus misericordiam et veritatem. Cur ergo isti qui Saulem et ejus filium sepelierunt, misericordiam fecisse dicuntur, et ob hoc a rege pio benedicuntur, nisi quia bene afficiuntur corda miserantium, quando condolent mortuorum corporibus alienis, quae illo affectu, quo nemo carnem suam umquam odio habuit, volunt fieri post mortem suam corporibus suis; et quod sibi exhiberi [Col. 1083B] volunt, quando sensuri non sunt, aliis non sentientibus curant exhibere dum sentiunt.

II. Isbosethi in regem unctio seditionem peperit. Cap. III.---David uncto super domum Juda rege, Abner filius Ner, Hisboseth filium Saul regem constituit super universum Israel. Egressusque est Abner filius Ner, cum pueris Hisboseth, de castris in Gabaon. Porro Joab filius Sarviae cum pueris David egressi de Hebron, concitaverunt bellum juxta piscinam Gabaon, et persequebatur Asahel Abner. Locutus est Abner ad Asahel dicens, Recede, noli me sequi, ne compellar confodere te in terra. Qui contempsit, et noluit declinare. Percussit ergo eum Abner aversa hasta in inguine, et transfodit eum, et mortuus est. Cujus Asahel typum tenuit, nisi eorum quos vehementer arripiens furor, in praeceps ducit, qui in eodem furoris impetu tanto cautius declinandi sunt, quanto et insanius rapiuntur. Unde et Abner, qui sermone nostro Patris lucerna dicitur, fugit, quia doctorum lingua quae supernum [Col. 1083C] Dei lumen indicat, cum per abrupta furoris mentem cujuspiam ferri conspicit, cumque contra irascentem dissimulat verborum jacula reddere, quasi persequentem non vult ferire. Sed cum iracundi nulla consideratione se mitigant, quasi Asahel persequi et insanire non cessat, necesse est ut ii qui furentes reprimere conantur, nequaquam se in furore erigant, sed quidquid est tranquillitatis ostendant; quaedam vero subtiliter proferant, in quibus ex obliquo furentis animum pungant. Unde et Abner cum contra persequentem subsistit, non eum recta, sed aversa hasta transforavit. Ex mucrone quippe percutere, est impetu apertae increpationis obviare; aversa vero hasta persequentem ferire, est furentem tranquille ex quibusdam tangere, et quasi parcendo superare. Asahel autem protinus occubuit, quia commotae mentes dum parci sibi sentiunt, et tamen responsorum ratione in intimis sub tranquillitate tanguntur, ab eo quod se erexerant, statim cadunt. Qui [Col. 1083D] ergo a fervoris sui impetu sub lenitatis percussione resiliunt, quasi sine ferro moriuntur.

III. Bahana et Rechab, militum praefecti, Isboseth dormientem caedunt. Cap. IV.---Igitur venientes filii Remon, Berothitae, et Rechab, et Bahana, ingressi sunt fervente die, in domum Hisboseth, qui dormiebat supra stratum suum meridie. Ingressi sunt autem domum, et ostiaria domus purgans triticum obdormivit; assumentes spicas tritici latenter ingressi sunt, et percusserunt eum in inguine. Ostiaria triticum purgat, cum mentis custodia discernendo virtutes a vitiis separat. Quae si obdormierit, in mortem proprii Domini insidiatores admittit, quia cum discretionis sollicitudo cessaverit, ad interficiendum animum malignis spiritibus iter pandit. Qui ingressi spicas tollunt, quia mox bonarum cogitationum germina auferunt; atque in inguine feriunt, quia virtutem cordis delectatione carnis occidunt. In inguine quippe ferire, est vitam mentis carnis delectatione perforare. [Col. 1084A] Nequaquam vero Hisboseth iste morti succumberet, si non ad ingressum domus mulierem, id est, ad mentis aditum mollem custodiam deputasset. Fortis namque vigilque sensus praeconi cordis foribus debet, quem nec negligentiae somnus opprimat, nec error ignorantiae fallat; unde et bene Hisboseth appellatus est, qui custode femina hostium gladiis nudatur. Hisboseth quippe Vir confusionis dicitur; vir autem confusionis est, qui forti mentis custodia munitus non est: quia dum virtutes se agere existimat, subintrantia vitia nescientem necant. Tota igitur virtute muniendus est aditus mentis, ne quando eam insidiantes hostes penetrent foramine neglectae cogitationis.

IV. De adducta arca per David. Cap. VI.---Congregavit autem David omnes electos ex Israel triginta millia. Surrexit itaque et abiit, et universus populus qui erat cum eo de viris Juda, ut adducerent arcam Dei super qua invocatum est nomen Domini exercituum, sedente cherubin super eam. Congregavit David omnes [Col. 1084B] electos ex Israel triginta millia, quia Dominus Ecclesiam primitivam ex Israel instituit, non quidem omnem Israel, sed electos quosque sibi consocians; non enim omnes, qui ex Israel, ii sunt Israelitae; sed filii promissionis deputantur in semine (Rom. IX). Qui triginta millia fuisse referuntur, id est fidei, operis, et spei firmitate perfecti; tria enim propter confessionem sanctae Trinitatis ad fidem pertinent, decem propter decalogum legis opera, mille propter sui perfectionem ad spem vitae aeternae, qua superius aliquid non est, sicut numero millenario major nullus est; si enim decem millia, si triginta millia, si etiam mille millia dixeris, non ipsum mille numerando transcendendo, sed per se vel per minores numeros saepius ducendo multiplicas. Tria ergo per decem multiplica, ne fides sine operibus mortua sit. Item triginta per mille multiplica, ut fides quae per dilectionem operatur, non alibi quam in coelis retributionem speret. Electi igitur ex Israel, populos recte credentes, operantes, [Col. 1084C] sperantes insinuant. Viri autem Juda qui erant cum David, ipsos populos et doctores, qui lateri Christi quasi familiarius adhaerebant, indicant; quo utroque stipatus exercitu, Domini arcam adducere, id est, Ecclesiam dilatare, et in eorum qui non crediderunt cordibus inserere gaudet. Imponitur autem arca plaustro novo, ut novi Testamenti gratia renovatis in baptismo mentibus infundatur, vinumque novum novis utribus mandetur. Erat quidem prius arca in domo Amminadab, qui erat in Gabaa; quia eadem quae nunc praedicatur Ecclesiae fides, et ante incarnationis Dominicae tempus florebat in his qui patriarcharum prophetarumque sunt devotionem secuti. Amminadab enim, qui interpretatur Pater meus spontaneus, vel Abraham patrem fidei, vel Moysen legislatorem significat, qui uterque in Gabaa custodit arcam, quia sublimi virtutis exemplo credentium pectora munit. Unde et Gabaa Collis interpretatur, qui est locus in civitate Cariathiarim. Allata ergo foris [Col. 1084D] arca, ludebat David et omnis Israel coram Domino diversis musicorum generibus: quia mox inchoante novae gratiae praeconio, Dominus ad exhibendas Deo patri landes humilitatis omnes invitat dicens, Qui mihi ministrat, me sequatur (Joan. XII); alii dando per Spiritum sermonem scientiae, alii genera linguarum, alii gratiam curationum, etc. (I Cor. XII). Sed his atque hujusmodi charismatum generibus progrediente arca, id est, crescente Ecclesia primitiva, ventum est ad aream Naor, id est, aream praeparatam, gentium videlicet Ecclesiam fidei veritate consecrandam; de qua Joannes ait, Et permundabit aream suam (Matth. III). Ibi sacerdos qui arcam incautius, quasi corrigendo tetigit, mox a Domino percussus, occubuit: quia Judaeorum populus dum gentibus invidet, salutis se munere privat, dumque legem vult Evangelio miscere, utriusque sibi gratiam tollit. Et tenuit, inquit, eam, quoniam calcitrabant boves. Boves quippe calcitrare est, praedicatores Evangelii liberius circa fidem [Col. 1085A] agere, neque secundum consuetudinem legis ingredi, sed sabbata, neomenias, circumcisionem victimasque spiritaliter interpretari. Quos velut errantes corrigere tentabant, qui descendentes de Judaea docebant fratres, quia nisi circumcidamini secundum morem Moysi, non potestis salvi fieri (Act. XV); et de quibus Jacobus ad Paulum, Vides, inquit, frater, quot millia sunt in Judaeis qui crediderunt, et omnes aemulatores sunt legis (Act. XXI)? Ob causam igitur sacerdotis occisi, noluit David ad se divertere arcam Domini in civitatem David, sed divertit eam in domo Obetedom Gethaei, quia respuentibus verbum Judaeis, ne amplius audita et non suscepta praedicatio noceret, apostoli ab eis ablati et ad gentes imbuendas missi sunt. Unde et locus areae Naor, quae gentium fidem Domini gratiae praeparatam demonstrat; Percussio Oza nuncupatur, videlicet quia illorum delicto salus gentibus advenit. Obetedom namque interpretatur Serviens homo; ille est utique de quo Dominus ad Patrem, Constitues, inquit, me in caput gentium, populus quem non cognovi [Col. 1085B] servivit mihi (Ps. XVII). Ubi et Judaeorum abjectionem, quasi Ozae mortem praemittens, ait: Eripies me de contradictionibus populi (Ibidem). Nomen quoque urbis congruit, haec enim interpretatur Torcular, significans crucem, in qua vitis vera calcari et exprimi dignata est, a qua cunctus gentium populus merito Gethaeus appellari potest, cum dicitur: Mihi autem absit gloriari, nisi in cruce Domini nostri Jesu Christi (Gal. VI). Tres autem menses quibus ibidem arca demoratur, fides, spes, et charitas est; sicut enim diebus adimpletur mensis, ita singulae virtutes suis quaeque passibus ad perfectionem veniunt. Hi menses quousque plenitudo gentium intret, currere non cessant. Tandem rediens David arcam in civitatem David inducet, quia Dominus, Enoch et Helia praedicantibus, convertet corda patrum in filios. Boves et arietes immolans, hoc est, eos qui aream Domini triturant, et ovium ejus ducatum gerunt, martyrii sanguine coronans, et ipse quoque suae incarnationis [Col. 1085C] et passionis exemplum eatenus Judaeis non creditum palam manifestans; hoc enim significat quod et ipse David accinctus erat ephot lineo, quod de terra procreatum multiplici labore ad candorem vestis pervenit, veritatem humanae carnis inter flagella triumphantis ostendit. Verum cunctis exsultantibus, et ad arcae coelestis introitum hymnos resonantibus, sola Michol filia Saul arcam ducentibus abest, quin etiam per speculum David humiliatum despicit: quia credentibus in mundi fine Judaeis, erunt nonnulli qui Christum professione, sed opere sequantur Antichristum; quibus merito congruit quod eadem Michol, quae ob figurandam instabilitatem carnalium, Aqua omnis interpretatur, non uxor David, sed filia Saul, appellatur, quia qui fide tenus Christo serviunt, non illius regno coronandi, sed persecutorum ejus, quos imitati sunt, anathemate sunt damnandi. Verum si despiciant humilitatem Ecclesiae, condemnantur; nihilominus arca Domini suum locum [Col. 1085D] ingreditur, et ponitur in medio tabernaculi, quod tetenderat ei David, id est, fides Ecclesiae praedicatur, proficit, inseritur cordibus omnium, quos Dominus ad vitam praeordinaverat aeternam. Offert David holocausta et pacifica coram Domino, fidem devotionemque Ecclesiae commendat Patri Christus, qui est ad dexteram Dei, qui etiam interpellat pro nobis, qui in exemplum David fideles humilesque benedicens, salubris mysteriis pascit alimentis, partitur singulis collyridam panis unam, illius utique qui de coelo descendit et dat vitam mundo. Et assaturam bubulae carnis unam, illius scilicet vituli saginati qui pro revertente ad patrem filio juniore mactatus, et igne passionis assatus est dicens: Exaruit velut testa virtus mea (Ps. XXI). Et similam frixam oleo, carnem videlicet a peccati labe mundissimam, sed ob humanae salutis uberrimam dilectionem, crucis sartagine tortam. Et merito una panis collyrida, et una carnis assatura datur, quia unus Dominus, una fides, unum [Col. 1086A] baptisma, unus Deus et pater omnium. Aliter haec munera fideles accipiunt, quando unus panis, et unum corpus multi sumus in Christo, et suae carnis singuli lasciviam castigantes, ac servituti subjicientes. Spiritus sancti igne decoquunt, necnon et fructus operum bonorum oleo misericordiae pinguissimos compassione proximi fervere faciunt. At contra filia Saul frustra cubiculum regis ingressa, nullus concepti seminis fetus datur, quia qui verbum Dei aure tenus percipiunt, absque boni operis prole diem perpetuae mortis exspectant. In hac historia beati regis et prophetae David, qua arcam Dei adduxisse narratur, moraliter humilitas approbata, superbia damnata, et temeritas vindicata monstratur, quia et ipse David coram arca Domini humiliter saltando non erubuit, mox promissionem filii Dei ex sua stirpe nascituri suscipere promeruit; et conjunx, quae eamdem illius humilitatem despexit, ejus semine fecundari non merita, perpetuae sterilitatis poenam luit; intueri enim libet quanta virtutum munera David perceperat, atque in his omnibus [Col. 1086B] quam forti se humilitate servabat; quem enim non extolleret ora leonum frangere, ursorum brachia dissipare, despectis prioribus fratribus elegi, reprobato rege ad regni gubernacula ungi, timendum cunctis uno lapide Goliam exsternere, a rege proposita exstinctis allophylis numerosa praeputia reportare, promissum tandem regnum percipere, cunctumque Israeliticum populum sine ulla contradictione possidere (Ex Gregorii lib. XXVII, Moral. c. XXVI)? Et tamen cum arcam Dei Hierusalem revocat, quasi oblitus praelatum se hominibus, admixtus populis ante arcam saltat; et quia coram arca saltare, ut creditur, vulgi mos fuerat, rex se in divino obsequio per saltatum rotat. Ecce quem Dominus cunctis singulariter praetulit, sic se sub Domino et exaequando minis, et abjecta exhibendo contemnit; non potestas regni ad memoriam ducitur, non subjectorum oculis saltando vilescere metuit, non se honore praelatum caeteris ante ejus arcam, qui honorem dederat, recognoscit; [Col. 1086C] coram Deo egit debilia vel extrema, ut illa ex humililate solidaret, quae coram hominibus gesserat fortia. Quid de ejus factis ab aliis sentiatur ignoro, ego David plus saltantem stupeo quam pugnantem; pugnando quippe hostem subdidit, saltando autem coram Domino semetipsum vicit. Quem Michol Saul filia adhuc ex tumore regii generis insana, cum humiliatum despiceret dicens, Quam gloriosus fuit hodie rex Israel, discooperiens se ante ancillas servorum suorum, et nudatus est, quasi nudetur unus de scurris; protinus audivit: Ante Dominum, qui elegit me potius quam patrem tuum; ac paulo post ait: Et ludam et vilior fiam plus quam factus sum, eroque humilis in oculis meis. Ac si aperte dicat: Et vilescere coram hominibus appeto, quia me coram Deo ingenuum per humilitatem quaero. Sunt vero nonnulli qui de semetipsis humilia sentiunt, quia in honoribus positi, nihil se esse nisi pulverem favillamque perpendunt; sed tamen coram hominibus viles apparere refugiunt, et [Col. 1086D] contra hoc quod de se interius cogitant, quasi rigida exterius venustate palliantur. Et sunt nonnulli qui viles videri ab hominibus appetunt, atque omne quod sunt dejectos se exhibendo contemnunt; sed tamen apud se introrsus quasi ex ipso merito ostensae vilitatis intumescunt, et tanto magis in corde elati sunt, quanto amplius in specie elationem premunt: quae utraque elationis bella, magna David circumspectione deprehendit, mira virtute superavit: quia enim de semeptiso intus humilia sentiens, honorem exterius non quaerit, insinuat dicens: Ludam, et vilior fiam. Et quia per hoc quod vilem se exterius praebuit, nequaquam interius intumescit, adjungit: Eroque humilis in oculis meis. Ac si dicat: Qualem me exterius despiciens exhibeo, talem me interius attendo. Quid ergo acturi sunt quos doctrina elevat, si David ex carne sua venturum Redemptorem noverat, ejusque gaudia prophetando nuntiabat, et tamen in semetipso cervicem cordis valida discretionis calce deprimebat, [Col. 1087A] dicens: Eroque humilis in oculis meis? Sacerdos quoque, qui arcam inconsiderata temeritate tetigit, ausus sui reatum immatura morte purgavit, minores deterioresque demonstrat, qui intelligere non valent, et despiciunt vel facta vel dicta meliorum; sed eo ab eis non temere reprehendenda sunt, quo apprehendi nequaquam veraciter possunt. Saepe aliquid a majoribus dispensatorie agitur, quod a minoribus error putatur; saepe multa a fortibus dicuntur, quae idcirco infirmi dijudicant, quia ignorant, quod bene bobus calcitrantibus inclinata illa testamenti arca signavit, quam Levites, qui casurum credens erigere voluit, mox sententiam mortis excepit. Quid est namque mens justi, nisi arca testamenti? Quae gestata bobus calcitrantibus inclinatur, quia nonnumquam etiam qui bene praeest, dum subjectorum populorum confessione concutitur, ad dispensationis condescensionem ex sola dilectione permovetur. Sed in hoc quod dispensatorie agitur, inclinatio ipsa fortitudinis, casus [Col. 1087B] putatur imperitis, unde et nonnulli subditi contra hanc manum reprehensionis mittunt; sed ad vitia ipsa sua temeritate deficiunt. Levites ergo quasi manum adjuvans tetendit, sed delinquens vitam perdidit; quia dum infirmi quique fortium facta corripiunt, ipsi a viventium sorte reprobantur. Aliquando etiam sancti viri quaedam minimis condescendentes dicunt, quaedam vero summa contemplantes proferunt, dumque vim vel condescensionis vel altitudinis nesciunt, audacter haec stulti reprehendunt. Ecquid est justum de sua condescensione velle corrigere, nisi inclinatam arcam superba reprehensionis manu relevare? Quid est justum de incondita locutione reprehendere, nisi motum ejus fortitudinis lapsum putare? Sed perdit vitam qui arcam Dei tumide sublevat, quia nequaquam sanctorum recta corrigere praesumeret, nisi de se prius meliora sensisset, unde et Levites isdem recte Ora dicitur, quod videlicet Robustus Domini interpretatur, quia praesumptores quique nisi audaci mente robustos se in Domino crederent, nequaquam [Col. 1087C] meliorum facta vel dicta velut infirma judicarent.

V. David a propheta vetatur aedificare templum. Cap. VII, VIII.---Post haec, cum regi David multa prospera provenissent, cogitavit facere Deo domum, templum scilicet illud excellentissimum diffamatum, quod a rege Salomone filio ejus postea fabricatum est. Hoc eo cogitante, factum est verbum Domini ad Nathan prophetam, quod perferret ad regem. Ubi cum dixisset Dominus quod non ab ipso David sibi aedificaretur domus, neque per tantum tempus se mandasse cuiquam in populo suo, ut sibi fieret domus cedrina: Et nunc, inquit, haec dices servo meo David: Haec dicit Dominus: Cum completi fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum ejus; ipse aedificabit domum nomini meo, et stabiliam thronum regni ejus usque in sempiternum; ego ero illi in patrem, et ipse erit mihi in filium. Hanc tam grandem promissionem qui putat in Salomone completam, multum [Col. 1087D] errat, attendit enim quod dictum est: Hic aedificabit mihi domum, quoniam Salomon templum illud nobile struxit; et non attendit, Fidelis erit domus ejus, et regnum ejus usque in aeternum coram me. Attendat ergo, et aspiciat Salomonis domum plenam mulieribus alienigenis, colentibus deos falsos, et ipsum ab eis regem aliquando sapientem in eamdem idololatriam seductum atque dejectum; et non audeat existimare Deum vel hoc promisisse mendaciter, vel talem Salomonem domumque ejus futuram non potuisse praescire. Non hinc autem deberemus ambigere, nec, si non in Christo Jesu Domino nostro, qui factus est ex semine David secundum carnem (Rom. I), jam videremus ista compleri, ne vane atque inaniter hic alium aliquem requiramus, sicut carnales Judaei; nam et ipsi usque adeo filium quem loco isto regi David promissum legunt, dicunt non fuisse Salomonem, ut eo qui promissus est tanta jam manifestatione declarato, adhuc mirabili caecitate alium se [Col. 1088A] sperare dicant. Facta est quidem nonnulla imago rei futurae etiam in Salomone, in eo quod templum aedificavit, et pacem habuit secundum nomen suum: Salomon quippe Pacificus Latine: et in exordio regni sui mirabiliter laudabilis fuit; sed eadem sua persona per umbram futuri praenuntiabat etiam ipsum Christum Dominum, non exhibebat. Unde quaedam de illo ita scripta sunt, quasi de ipso ista praedicta sint, dum Scriptura sancta etiam rebus gestis prophetissa, quodammodo in eo figuram delineat futurorum; nam praeter libros divinae historiae, ubi regnasse narratur, psalmus etiam LXXI titulo nominis ejus inscriptus est; in quo tam multa dicuntur, quae omnino ei convenire non possunt, Domino autem Christo aptissima perspicuitate conveniunt, ut evidenter appareat quod in illo figura qualiscumque adumbrata sit, in isto veritas praesentata; notum est enim quibus terminis regnum conclusum fuerat Salomonis, et tamen in eo psalmo legitur, ut alia taceam: Dominabitur a mari usque ad mare, et a flumine usque ad terminos orbis [Col. 1088B] terrae (Ps. LXXI), quod in Christo videmus impleri. A flumine quippe dominandi sumpsit exordium, ubi baptizatus a Joanne, eodem monstrante coepit agnosci a discipulis, qui eum non solum Magistrum, verum etiam Dominum appellaverunt. Nec ob aliud vivente adhuc patre suo David regnare Salomon coepit, quod nulli regum illorum contigit, nisi ut hinc quoque satis eluceat non esse ipsum quem prophetia praesignat, ista quae ad patrem ejus loquitur dicens: Et erit, cum completi fuerint dies tui, et dormieris cum patribus tuis, suscitabo semen tuum post te, quod exiet de ventre tuo, et praeparabo regnum illius. Quomodo ergo propter id quod sequitur: Hic aedificabit mihi domum, iste Salomon putabitur prophetatus; et non potius, propter id quod praecedit: Cum completi fuerint dies tui, et dormies cum patribus tuis, suscitabo semen tuum post te, alius pacificus intelligitur esse promissus, qui non ante, sicut iste, sed post mortem David praenuntiatus est suscitandus? Cum enim longo [Col. 1088C] interposito tempore Jesus Christus veniret, proculdubio post mortem regis David, cui sic est promissus, eum venire oportebat, qui aedificaret domum Deo, non de lignis et lapidibus, sed de hominibus, qualem illum aedificare gaudemus; huic enim domui dicit Apostolus, hoc est, fidelibus Christi: Templum enim Dei sanctum est, quod estis vos (I Cor. III). Propter quod in psalmo LXXXVIII, cujus titulus est: Intellectus ipsi Ethan Israelitae, commemorantur promissiones Dei factae regi David, sicut et in hoc Regum libro positae sunt, ita et ibi similia dicuntur; sicut est illud: Juravi David servo meo, Usque in aeternum praeparabo semen tuum, etc. Illud vero quod dicit: Si quis inique aliquid gesserit, arguam eum in virga virorum et in plagis filiorum hominum; misericordiam autem meam non auferam ab eo, sicut abstuli a Saul, quem amovi a facie mea; non dixit, Ab eis, sed dixit Ab eo, non enim Christi ipsius, qui est caput Ecclesiae, possunt inveniri ulla peccata, quae opus esset humana correptione [Col. 1088D] servata misericordia divinitus coerceri, sed in ejus corpore ac membris, quod populus ejus est. Illud vero quod locutus est Deus per Nathan ad David nullo modo praetermittendum est, ubi ait: Et ponam locum populo meo Israel, et plantabo illum, et inhabitabit seorsum, et non sollicitus erit ultra, et non apponet filius iniquitatis humiliare eum sicut ab initio, a diebus quibus constitui judices super populum meum Israel. Hoc tam magnum bonum quisquis in hoc saeculo et in hac terra sperat, insipienter facit. An quispiam putabit in pace regis Salomonis id esse completum? Pacem quippe illam Scriptura in umbra futuri excellenti praedicatione commendat. Sed huic suspicioni vigilanter occursum est, cum, posteaquam dictum est: Et non apponet filius iniquitatis humiliare eum, continuo subjunctum est, sicut ab initio a diebus quibus constitui judices super populum meum Israel. Judices namque priusquam reges ibi esse coepissent, super populum illum fuerant constituti, ex quo terram [Col. 1089A] promissionis accepit; et utique humiliabat eum filius iniquitatis, id est, hostis alienigena per intervalla temporum, quibus leguntur pacem alternasse cum bellis, et inveniuntur illic pacis tempora prolixiora, quam Salomon habuit, qui quadraginta regnavit annos; nam sub eo judice, qui est appellatus Aoth. octoginta pacis anni fuerunt. Absit ergo ut Salomonis tempora in hac promissione praedicta esse credantur, multo minus cujuslibet regis alterius; non enim quisquam eorum in tanta quanta ille pace regnavit, nec umquam omnino gens illa regnum tenuit, ut sollicita non fuerit ne hostibus subderetur, quia in tanta mutabilitate rerum humanarum nulli aliquando populo concessa est tanta securitas, ut hujus vitae hostiles non formidaret incursus. Locus ergo iste qui promittitur tam pacatae ac securae habitationis, aeternus est, aeternisque debetur in illa Hierusalem libera, ubi erit veraciter populus Israel; hoc enim nomen interpretatur Videns Deum, cujus praemii desiderio pia per fidem vita in hac aerumnosa peregrinatione [Col. 1089B] ducenda est.

Nuntiante verba haec Nathan ad David: Ingressus est rex David, et sedit coram Domino. Quid in hac sessione intelligendum est, nisi quia sedit in conspectu Domini, sive ubi erat arca testamenti per quam jam secretior et commendatior praesentia quaedam Domini accipi potest; sive quia oraturus sedit, quod non fit recte nisi in conspectu Dei, hoc est, in intimis cordis? Potest enim sic accipi quod dictum est. Ante Dominum, ubi nullus esset hominum qui audiret orantem. Sive ergo propter arcam testamenti, sive propter secretum remotis arbitris, sive propter intimum cordis, ubi erat orantis affectus, convenienter dictum est: Sedit ante Dominum, nisi forte quod sedens oravit, hoc monet, cum et sanctus Elias hoc fecerit, quando pluviam orando impetravit. Quibus admonemur exemplis non esse praescriptum quomodo corpus constituatur ad orandum, dum animus Deo praesens peragat intentionem [Col. 1089C] suam; nam et stantes oramus, sicut scriptum est: Publicanus autem de longe stabat (Luc. XVIII). Et fixis genibus, sicut in Actibus Apostolorum legimus (Act. XX). Et sedentes, ut ecce David et Elias. Nisi autem etiam jacentes oraremus, non scriptum esset in psalmis: Lavabo per singulas noctes lectum meum, lacrymis meis stratum meum rigabo (Ps. VI): cum enim quisque orationem quaerit, collocat membra, sicut ei occurrerit, pro tempore positi corporis ad movendum animum; cum autem non quaerit, sed infertur appetitus orandi, et aliquid repente venit in mentem quo supplicandi moveatur affectus, gemitibus inenarrabilibus, quocumque modo invenerit hominem, non est utique differenda oratio, ut quaeramus quo secedamus, aut ubi stemus, aut ubi prosternamur; gignit enim sibi mentis intentio solitudinem, et saepe etiam obliviscitur se, vel quam coeli partem, vel in qua positione corporis membra illud tempus invenerit.

Fecit quoque David sibi nomen, cum reverteretur [Col. 1089D] capta Syria in valle Salinarum, caesis centum viginti millia [Vulg., decem et octo mill.]. Quid per percussam multitudinem a David in Salinarum valle signatur, nisi quia Redemptor noster suo videlicet discretionis examine, in his qui de illo prava sentiunt, stultitiam immoderati saporis exstinguit?

VI. De injuria Ammonitarum in legatos David. Cap. X.---Factum est post haec, ut moreretur rex filiorum Ammon, et regnaret Annon filius ejus pro eo. Dixitque David: Faciam misericordiam cum Annon filio Noas, sicut fecit pater ejus mecum misericordiam. Misit ergo David consolans eum per servos suos super patris interitu. Cum autem venissent servi David in terram filiorum Ammon, dixerunt principes filiorum Ammon ad Annon dominum suum: Putas quod propter honorem patris tui David miserit ad te consolatores, et non potius ut investigaret et exploraret civitatem, et everteret eam, misit servos suos David [Col. 1090A] ad te? Tulit itaque Annon servos David, rasitque dimidiam partem barbae eorum, et praecidit vestes eorum medias usque ad nates, et dimisit eos. Quod cum nuntiatum fuisset, David misit in occursum eorum, erant enim viri confusi turpiter valde. Et mandavit eis David: Manete in Jericho donec crescat barba vestra, et tunc revertimini. Sicut enim Annon rex Ammon servos David ad se missos deturpavit, atque ludibriter foedatos ad eumdem David remisit, ita et diabolus princeps hujus mundi plerosque religiosos per subrepentia vitia deturpare consuevit. Qui dum eorum latentia mala in aperta et flagitiosa perpetrataque luxuria detegit, quasi eorum indumentis usque ad nates abscissis, nudos a dignitate castitatis relinquit; et dum pristinam eorum fortitudinem eripit, velut barbam radit, quos tamen verus David, Dominus scilicet et Salvator noster, clementi respectu a poenitentiae indulgentia non exclusit, quos et in Jericho, hoc est, sub anathemate poenitentiae residere jubet, donec sacramenta spiritalia et fortitudinem [Col. 1090B] mentis, quae peccando perdiderunt, satisfaciendo recipiant, et sic demum in conspectu ejus stare valeant.

VII. De adulterio David. Cap. XI.---Factum est autem, dum surgeret David de strato suo post meridiem, et deambularet in solario domus regiae, vidit mulierem se lavantem, mittensque tulit eam, et dormivit cum ea, et concepit; cumque cognovisset David, misit ad Joab dicens: Mitte ad me Uriam Ethaeum. Veniens Urias ad David, misit epistolam David per Uriam ad Joab, ut poneret Uriam ubi fortissimum praelium esset, fecitque Joab ita, et mortuus est Urias Ethaeus. Plerumque quaedam res per historiam virtus est, per significationem culpa; sicut aliquando res gesta in causa facta damnatio est, in scripto autem prophetia virtutis, quod utrumque citius ostendimus, cum hujus sacrae Scripturae testimonium ad utraque approbanda ad medium deducimus. Quis namque audiens non solum fidelium, sed [Col. 1090C] etiam infidelium, non omnimodis detestetur, quod David in solario deambulans, Bersabee Uriae concupivit uxorem? Quem tamen a praelio revertentem ire ad domum admonet, pedes lavare; qui protinus respondit, dicens: Arca Domini sub pellibus est, et ego in domo mea requiescam? Quem David ad mensam propriam suscepit, eique epistolas per quas mori debeat, tradidit. Cujus David in solario deambulans, typum tenuit, nisi ejus de quo scriptum est: In sole posuit tabernaculum suum (Ps. XVIII)? Ecquid est Bersabee ad se producere, nisi legem litterae carnali populo conjunctam, spiritali sibi intellectu sociare? Bersabee enim Puteus septimus dicitur, quia nimirum per cognitionem legis infusione spiritalis gratiae perfecta nobis sapientia ministratur. Quem vero Urias, nisi Judaicum populum signat, cujus nomen interpretatum dicitur: Lux mea Dominus. Judaicus autem populus, quia de accepta legis scientia extollitur, quasi de Dei luce gloriatur. Sed huic David uxorem abstulit, sibique [Col. 1090D] conjunxit, quia videlicet manu fortis, quod David dicitur, in carne Redemptor noster apparens dum spiritaliter loqui legem innotuit, per hoc quod juxta litteram tenebatur, hanc a Judaico populo extraneam monstravit, sibique conjunxit, quia semper illam praedicando declaravit. Uriam tamen ad domum David ire admonet, pedes lavare, quia incarnatus Dominus veniens Judaico populo praecipit ut ad conscientiam redeat, et sordes operum fletibus tergat, ut spiritaliter mandata legis intelligat, ut post tantam duritiam praeceptorum fontem baptismatis inveniens, ad aquam post laborem decurrat. Sed Urias, qui arcam Domini esse sub pellibus meminit, respondit quod domum suam intrare non possit. Ac si Judaicus populus dicat: Ego mandata Dei in sacrificiis carnalibus video, et redire ad conscientiam per spiritalem intelligentiam non requiro; quasi enim arcam sub pellibus dicit esse, quia praeceptis [Col. 1091A] Dei non nisi adhibendum ministerium sacrificii carnalis intelligit. Hunc tamen etiam redire ad domum nolentem David ad mensam vocat, quia quamvis Judaicus populus ad conscientiam reverti contemnat, ei tamen Redemptor veniens mandata spiritalia praedicat dicens: Si crederetis Moysi, crederetis forsitan et mihi; de me enim ille scripsit. Legem itaque Judaicus populus tenet, quae ejus divinitatem loquitur, cui idem populus credere dedignatur. Unde et Urias ad Joab cum epistolis ex quibus occidi debeat mittitur, quia idem ipse Judaicus populus legem portat, qua convincente moriatur; dum enim mandata legis retinens implere nititur, ipse nimirum defert judicium unde damnetur. Quid ergo perfecto isto David scelestius, quid Uria mundius dici potest? Sed rursus per mysterium quid David sacratius, quid Uria infidelius invenitur, quando et ille per vitae culpam prophetiae signat innocentiam, et iste per vitae innocentiam, in prophetia exprimit culpam? Virtus namque sacri [Col. 1091B] eloquii sic transacta narrat, ut ventura exprimat; sic in facta re approbat, ut in mysterio contradicat; sic gesta damnat, ut haec mystice gerenda persuadeat. Ad hoc in Scriptura sacra virorum talium, id est, David et Petri, peccata sunt indita, ut cautela minorum sit ruina majorum. Ad hoc vero utrorumque illic etiam poenitentia insinuatur et venia, ut spes pereuntium sit recuperatio perditorum. De statu ergo suo David cadente nemo superbiat; de lapsu etiam suo David surgente nemo desperet. Ecce quam mirabiliter Scriptura sacra eodem verbo superbos premit quo humiles levat, unamquamque rem gestam retulit, et diverso modo; superbos quidem ad humilitatis formidinem, humiles vero ad fiduciam revocavit. O inaestimabile novi generis medicamentum, quod uno eodemque ordine positum, et premendo tumentia exsiccat, et sublevando arentia infundit! De majorum nos lapsu terruit, sed de reparatione roboravit. Sic quippe semper, [Col. 1091C] sic nos divinae dispensationis misericordia et superbientes reprimit, et ne ad desperationem corruamus fulcit. Sed quia exigente causa David ad medium deducto tanti facinoris memoriam fecimus, lectoris fortasse animus movetur, cur omnipotens Deus eos quos in perpetuum elegit, quos ad donorum quoque spiritalium culmen assumpsit, illaesos a corporalibus vitiis non custodit. Unde quia satis fieri citius credimus, breviter respondemus, nonnulli enim percepto dono virtutum per impensam gratiam bonorum operum in superbiae vitium cadunt, sed tamen quomodo ceciderint non agnoscunt. Proinde contra eos hostis antiquus, qui jam interius dominatur, exterius etiam saevire permittitur, ut qui in cogitatione elati sunt, per carnis luxuriam prosternantur. Scimus autem quia aliquando minus est in corporis corruptione cadere, quam cogitatione tacita ex deliberata elatione peccare. Sed cum minus turpis superbia creditur, minus vitatur, luxuriam [Col. 1091D] vero eo magis erubescunt homines, quo simul omnes turpem noverunt. Unde fit plerumque ut nonnulli per superbiam in luxuriam corruentes, ex aperto casu malum culpae latentis erubescant, et tunc etiam majora corrigunt, cum prostrati in minimis gravius confunduntur; reos enim se inter minora conspiciunt, qui se liberos inter graviora crediderant; pia enim Domini dispensatione laxatus nonnumquam malignus spiritus de culpa ad culpam trahit; et dum plus percutit, inde eum quem ceperat amittit; atque unde vicisse cernitur, inde superatur. Considerare libet, intra munitum gratiae sinum quanto Deus misericordiae favore nos continet. Ecce qui de virtute se extollit, per vitium ad humilitatem redit, et qui de acceptis virtutibus extollitur, non gladio, sed (ut ita dixerim) medicamento vulneratur; quid est enim virtus, nisi medicamentum? et quid vitium, nisi vulnus? Quia ergo nos de medicamento vulnus facimus, facit ille de vulnere [Col. 1092A] medicamentum, ut qui virtute percutimur, vitio curemur. Nos namque virtutum dona retorquemus in usum vitiorum, ille illecebras assumit in arce virtutum, et salutis statum percutit, ut servet: ut qui humilitatem curantis fugimus, saluti cedentis haereamus. Sed inter haec sciendum quod plerique hominum, quo in multis corruunt, arctius ligantur; cumque eos antiquus hostis ex uno vitio percutit ut concidant, ex alio quoque ligat ne surgant. Consideret itaque homo cum quo adversario bellum gerat, et si jam in se aliquid deliquisse perpendit, saltem per culpam pertrahi ad culpam pertimescat, ut studiose vitentur vulnera quibus frequenter interficitur: quia valde rarum est quod hostis noster electorum salutem etiam vulneribus servet; erudiendos enim, sicut diximus, electos suos Dominus saepe tentatori subjicit, sicut post paradisi claustra, post tertia coeli secreta, ne revelationum magnitudine Paulus extolli potuisset, ei Satanae angelus datus est: sed, ut praefati sumus, ipsa hac tentatione [Col. 1092B] disponitur ut qui elati perire poterant, humiliati a perditione serventur. Secreto ergo dispensationis ordine, unde saevire permittitur iniquitas diaboli, inde pie perficitur benignitas Dei: quia adversarius noster inde obtemperat nutibus supernae gratiae, unde exercet iram nequissimae voluntatis suae. His ita gestis, misit Dominus Nathan ad David.

VIII. Nathan ad David missus. Cap. XII.---Et veniens Nathan proposuit similitudinem de divite et paupere: unus habens oves et boves, alter tantummodo ovem unam; hanc unam ovem pauperi tulit dives. Audito hoc David, indignatus ait adversus hominem illum: Vivit Dominus, quia filius mortis est vir qui fecit hoc Dixit autem Nathan ad David: Tu es ille vir. Et dixit David ad Nathan: Peccavi Domino. Dixitque Nathan ad David: Dominus quoque transtulit peccatum tuum: non morieris. Si peccatum David tam detestabile Dominus transtulit, quid est quod omnia quae de eodem peccato per prophetam [Col. 1092C] ei a Domino dicta sunt postmodum toleravit? Sed proculdubio Dominus delictum sine ultione non deserit: aut enim ipse hoc homo in se poenitens punit, aut hoc Deus cum homine vindicans percutit. Nequaquam igitur peccato parcit, quod nullatenus sine vindicta dimittit; sic enim David audire post confessionem meruit, Dominus transtulit peccatum tuum; et tamen post cruciatibus afflictus ac fugiens, reatum culpae quod perpetraverat exsolvit. Sic nos salutis unda a culpa primi parentis absolvit, sed tamen reatum ejusdem culpae diluentes, absoluti quoque adhuc carnaliter obimus, quia delicta nostra sive per nos sive semetipsum resecat, etiam cum relaxat; ab electis enim suis iniquitatum studet maculas temporali afflictione tergere, quas in perpetuum non vult vindicare. Quod vero dicit: Duo homines erant in civitate una, Urias et David intelligitur. Et addisce personas. Pauperculi ovem meliorem dicit, hoc est, uxorem ejus quae adulterata [Col. 1092D] est, quae de mensa ejus vescebatur, et de calice ejus potabat, et in gremio ejus cubabat. Considera pauperem incentiva pietatis habere fulcimina, in divitibus autem multa superbia. Apud pauperes uxor, et ancilla et ministra est, et procreat filios, et ipsa mater et nutrix est; apud divites autem non est ita, sed cum generaverit filium, statim eum tradit foris, et pietatis insignia abscindit superbia. Erubescit fieri nutrix, quae facta est mater. Ovis ergo in gremio ejus cubabat. Auxit parabolam narratione pietatis. Venit ergo peregrinus homo ad regem illum. Quis itaque est peregrinus? Concupiscentia videlicet. Ut ergo illius ostenderet castitatem, peregrinam concupiscentiam nominavit; numquam enim alienas nuptias dissipavit, neque iniquis conspexit oculis, sed percussus in illa muliere perdidit castitatem, quia paululum se reddiderat remissiorem securitate pacis. Venit peregrinus, iniqua et agrestis concupiscentia ad illum divitem; venit et ille, accepit non [Col. 1093A] de gregibus suis vel armentis, ut peregrino pararet epulas, sed misit et rapuit ovem pauperis, quae in sinu ejus cubabat, et de mensa edebat. Haec igitur cum audisset David, iratus est valde adversus hominem illum, et dixit ad Nathan: Vivit Dominus, quoniam filius mortis est vir qui fecit hoc; ovem reddet in quadruplum, et ipse gladio punietur. O judicii supereffluentem justitiam! Non enim erat illa amoris fibra, ut juste non diceret. Jubet quidem in quadruplum secundum legem, lex enim praecepit furentem quadrupli restitutione vinciri; iste autem et legem est praetergressus. Jubet quidem et ipsum interimi, et in quadruplum obnoxium detineri. Prompsit itaque sententiam, et judicium elimatum. Cum hoc audisset propheta, jactat omnem umbram imaginis, et in medium profert gladium, cum fiducia dicit: Tu es, rex, qui hoc opus fecisti. O sectura non gladio secans sensum doloris, sed compendio accusationis! Cum enim oportuit, occultavit narrationem: cum vero tempus invenit, statim percussit et abscidit, [Col. 1093B] sine grandi plagae vulnere, hoc solummodo dicens: Tu es, rex. At ille velociter ad conscientiam rediens, tamquam fidelis et idoneus servus, culpam simpliciter confitetur, et dicit: Peccavi Domino, et propheta respondit: Et Dominus transtulit peccatum tuum. Velox confessio, velocior medicina. Facto peccavit, verbo poenituit. Annuit Deus, et correctio facta est; vulnus apparuit, et sanitas rediit. Sed non fuit his propheta contentus: nam post correctionem, post poenitentiam, post peccatorum absolutionem, psalmum eam ob causam scripsit; ita ut etiam posterae generationi fiat illius passio medicina, et illius naufragium sit aliis portus, et quibus ille vulneratus est et emendavit, alii in iisdem incidentibus ipsa possint uti medicina et emendatione sanari.

IX. De David fugato per filium. Cap. XV.---Fugiens David Absalom filium suum, nudisque pedibus incedens, transgressus est torrentem Cedron, et cunctus [Col. 1093C] populus cum eo, et pervenerunt usque Baurim; et ecce egressus Semei, filius Gera, de cognatione domus Saul, mittens lapides maledicebat regem dicens: Egredere, egredere, vir sanguinum et vir Belial. Quisquis fidelium divinae gratiae illustratione compungitur, et sancto desiderio de imis ad summa supernae contemplationis penna festinat, haec gesta beati David et aliorum sanctorum praecedentium patrum, ubi aliquid injuste perpessi sunt, ante mentis oculos ponat; atque in eis se imitatione exercendo proficiat, et quod in praesenti titillat ex vitio, vel praeteritorum malorum memoria reprimat, vel donorum praecedentium consolatione restinguat, vel etiam imitatione, ut dictum est, patrum praecedentium retundat, quod necesse est, ut, sicut proposuimus, exemplis evidentioribus approbemus. Ut enim unum de multis loquar, quatenus studiosus lector multa in uno intelligat, quisquis verborum contumeliis pressus, cum virtute patientiam servare non sufficit, David factum ad memoriam reducat. Qui cum a Semei [Col. 1093D] tot conviciis urgeretur, et armati proceres ulcisci contenderent, ait: Quid mihi et vobis, filii Sarviae? Dimittite eum, ut maledicat. Dominus enim praecepit ei ut malediceret David. Ecquis est qui audeat dicere quare sic fecit? Et paulo post: Dimittite eum, ut maledicat juxta praeceptum Domini, si forte respiciat Dominus afflictionem meam, et reddat mihi bonum pro maledictione hac hodierna. Quibus profecto verbis indicat quia pro perpetrato Bersabeae scelere, exsurgentem contra se filium, fugiens reduxit ad animum, malum quod perpetravit, et contumeliosa verba non tam convicia quam adjutoria credidit, quibus se purgari sibique misereri posse judicavit; tunc enim illata convicia bene toleramus, cum in secreto mentis ad male perpetrata recurrimus; leve quippe videbitur quod injuria percutimur, dum in actione concipimus, quia pejus est quod meremur, sicque fit ut potius contumeliis gratia quam ira debeatur, quarum interventu [Col. 1094A] Deo judice poena gravior declinari posse confiditur. Illud vero quid significet, quod parricida filius Absalon patrem insequens, primo pater ejus declinans fugit ante faciem ejus, securus de victoria; qui aspiciebat impium perire, quem etiam flevit magno luctu, et deploravit exitum parricidae; scribitur enim fugisse David a facie bellantis adversum se filii, et quoniam scriptum est de populo Hierusalem: Filios enutrivi et exaltavi, ipsi autem contemnenter spreverunt me (Isai. I); filius ipsius significatur tropice, id est, populus Judaicus, qui eum tradidit. Absalon autem, sicut quidam interpretantur, intelligitur Patris pax. Quod mirum videtur in historia, quemadmodum patris pax possit intelligi, qui patrem bello persecutus est. Sed qui diligenter ad allegoriam intendunt, inspiciunt Absalon esse Hierusalem: quia etiam et ipsa, Pax interpretatur, a cujus facie Christus fugit, quando eam patiendo deserens in gentibus per fidem successit. Alii Absalon, Judam traditorem accipiunt, quem tanta et tam miranda [Col. 1094B] patientia Christus pertulit tamquam bonum, cum ejus cogitationes non ignoraret, cum adhibuit convivio, in quo corporis et sanguinis sui figuram discipulis commendavit, et tradidit. Quod denique et in ipsa traditione osculum accepit, bene intelligi Christum pacem exhibuisse traditori suo, quamvis ille tam sceleratae cogitationis interno bello vastaretur. Et ideo Absalon Patris pax dicitur, quia pater habuit pacem, quam ille non habuit. Sed fortasse quis dicet: Si David imaginem Christi gerebat, quomodo multas uxores habuisse et concubinas scribitur, cum has res Christus et horrescat et damnet? Hoc enim in prophetia fiebat; multae enim uxores David multarum gentium et nationum imaginem indicabant, quae per fidem Christi consortio jungerentur; concubinae vero ejus significant haereticorum Ecclesias, quae sub Christi nominis titulo se manere gloriantur; sed quia propter carnalia lucra Christum sectantur, non conjuges, sed concubinae vocantur. Denique [Col. 1094C] nunc reges si plures habeant uxores vel concubinas crimen est, quia jam transierunt figurae, pro quibus uxorum vel concubinarum venia concedebatur; at nunc quia figurae transierunt, venia nulla datur.

Percusso Absalon cum rediisset David in Hierusalem, dixit Amasae ut congregaret omnes viros Juda in diem tertium, et constitueret eum principem pro Joab, qui moratus extra placitum, praecepit David Joab et Abisai ut irent et apprehenderent Siba filium Bochri; cumque venisset Joab in Gabaon, Joab tenuit manu dextra mentum Amasae, quasi osculans eum, percussit eum in latere, et mortuus est. Quid est quod Joab Amasae mentum manu dextra tenuit, et sinistram ad gladium latenter mittens, ejus viscera effudit, nisi hoc quod patenter datur intelligi? dextra namque manu tenere, est quasi ex benignitate blandiri; sed sinistram ad gladium mittit, qui latenter ex malitia percutit.

X. Canticum David. Cap. XXII.---Sequitur psalmus XVII. Et merito quaeritur cur solus iste psalmus [Col. 1094D] in libris Regum reperiatur conscriptus. Nec immerito psalmus iste in Regum libris solus invenitur, quia regnum illud significat ubi adversarium non habebimus; titulus enim ejus est: In die qua eripuit eum Dominus de manu inimicorum ejus, et de manu Saul; quis enim figuratur in David, nisi ille qui venit secundum carnem ex semine David? Qui utique in corpore suo, quod est Ecclesia, adhuc patitur inimicos, unde illi persecutori, quem voce prostravit, et in suum corpus trajiciens quodammodo manducavit, insonuit de coelo: Saule, Saule, quid me persequeris (Act. IX)? Quando autem meretur eripi hoc corpus de manu inimicorum ejus, nisi cum illa novissima inimica destruetur mors, ut perveniatur ad regnum Dei?

Diligam te, Domine, virtus mea. Diligam te, Domine, per quem fortis sum.

Domine, firmamentum meum, et refugium meum, [Col. 1095A] liberator meus. Domine, qui me firmasti, quia refugi ad te; refugi ad te, quia liberasti me.

Deus meus adjutor meus, et sperabo in eum. Deus meus qui mihi adjutorium prius vocationis tuae praestitisti, ut sperare in te possim.

Protector meus, et cornu salutis meae, et liberator meus. Protector meus, quia non de me praesumpsi, quasi erigens adversum te cornu superbiae; sed te ipsum cornu, hoc est, firmam celsitudinem salutis inveni, quod ut invenirem redemisti me.

Laudans invocabo Dominum, et ab inimicis meis salvus ero. Non meam gloriam, sed Domini quaerens, invocabo Dominum; et non erit unde mihi noceant iniquitatis errores.

Circumdederunt me dolores mortis, hoc est dolores carnis.

Et torrentes iniquitatis conturbaverunt me. Turbae iniquae ad tempus commotae velut flumina pluvialia cito desitura, egerunt ut conturbarent me.

Dolores inferni circumdederunt me. In his qui me [Col. 1095B] circumdederunt ut perderent, erant dolores invidiae, qui mortem operantur, perducuntque ad infernum peccati.

Praevenerunt me laquei mortis. Praevenerunt me ut priores nocere vellent, quod eis postea redderetur. Tales autem homines capiunt in perditionem, quibus mala persuaserint jactatione justitiae, cujus non re, sed nomine adversus gentes gloriantur. Et in pressura mea invocavi Dominum, et ad Deum meum clamavi. Et exaudivit de templo sancto suo vocem meam. Et exaudivit de corde meo, in quo habitat, vocem meam.

Et clamor meus in conspectu ejus. Et clamor meus, quem non in auribus hominum, sed coram ipso intus habeo, introivit in aures ejus.

Et commota est, et contremuit terra. Ita clarificato Filio, commoti sunt et contremuerunt peccatores.

Et fundamenta montium conturbata sunt. Et spes superborum, quae in hoc fuerunt saeculo, conturbatae [Col. 1095C] sunt.

Et commota sunt, quoniam iratus est eis Dominus, ut scilicet jam fundamentum non haberet in cordibus hominum spes temporalium bonorum.

Ascendit fumus in ira ejus. Ascendit lacrymosa deprecatio poenitentium, cum cognovissent quid minetur Deus impiis.

Et ignis a facie ejus exardescet. Et flagrantia charitatis post poenitentiam de notitia ejus exardescet.

Carbones succensi sunt ab eo. Quia jam mortui erant deserti ab igne boni desiderii ac luce justitiae, et frigidi tenebrosique remanserant, rursus accensi et illuminati revixerunt.

Et inclinavit coelum et descendit. Et humiliavit justum ut descenderet ad hominum infirmitatem.

Et caligo sub pedibus ejus. Caligo ei sub pedibus est, quia non ea claritate ab inferioribus cernitur, quae in superioribus dominatur; impii enim, qui terrena sapiunt, caligine malitiae suae non cognoverunt eum, terra enim sub pedibus eis, tamquam scabellum [Col. 1095D] pedum ejus. Et ascendit super Cherubin, et volavit. Cherubin quippe Plenitudo scientiae dicitur. Proinde super plenitudinem scientiae ascendisse et volasse perhibetur, quia majestatis ejus celsitudinem scientia nulla comprehendit. Volavit ergo qui longe in altum ab intellectu nostro se rapuit, ut nemo ad Deum perveniret, nisi per charitatem: plenitudo enim legis charitas. Et cito se incomprehensibilem monstravit dilectoribus suis, ne illum corporeis imaginationibus comprehendi arbitrarentur. Super Cherubin Dominus ascendit et volavit, quia super plenitudinem scientiae, quae esse in hominibus potuit, incarnationis suae gloriam exaltare dignatus est; ut hoc ejus volare, sit potentiae suae mysterium ab intellectu humano subducere; quantalibet enim plenitudine scientiae vita spiritalium fulgeat, apprehendere non valet quomodo factum sit ut qui exstitit conciperetur, et ante saecula auctor hominum nasceretur [Col. 1096A] homo in fine saeculorum, Deus caro, Verbum infans fieret. Unde et recte illic additur:

Volavit super pennas ventorum. Quia videlicet transcendit omnes intellectus animarum. Vento quippe animam figurari pro velocitate suae cogitationis, non inconvenienter accipimus. Illa autem celeritas qua se incomprehensibilem esse monstravit, super virtutes animarum est, quibus se velut pennis, aeternis timoribus in auras libertatis extollunt.

Et posuit tenebras latibulum suum. Et posuit obscuritatem sacramentorum, et occultam spem in corde credentium, ubi lateret ipse non eos deserens: quia dum caligine nostrae infirmitatis obscuramur, per ignorantiam nostram nobis absconditur, ne a nobis modo in aeterna et firma claritate videatur. In his etiam tenebris ubi per fidem adhuc ambulamus, non per speciem, quamdiu quod non videmus speramus, per patientiam exspectamus. Quia vero auctor noster nobis in hoc exsilio dejectis, lucem suae visionis abstulit, sese nostris oculis quasi in tenebrarum latibula [Col. 1096B] abscondit, quas nimirum caecitatis nostrae tenebras cum studiose conspicimus, mentem ad lamenta revocamus; flet enim caecitatem quam foris patitur, si humiliter meminit, quo de interiori lumine privatur. Cumque tenebras quibus circumdatur respicit, per splendoris intima ardenti se desiderio affligit, omnique intentionis visu semetipsam concutit, et supernam lucem quam condita deseruit, repulsa quaerit. Unde fit plerumque ut in ipsis piis fletibus illa interni gaudii claritas erumpat, et mens, quae in corpore prius caeca jacuerat, ad inspectionem fulgoris intimi superius vegetata convalescat.

In circuitu ejus tabernaculum ejus. Conversi tamen ad ipsum ambiunt, qui credunt ei, quia in medio ipsorum est, cum omnibus aequaliter favet, in quibus tamquam in tabernaculo habitat in hoc tempore.

Tenebrosa aqua in nubibus aeris. Nec propterea quisquam in illa luce quae futura est, cum ex fide ad speciem venerimus, jam esse arbitretur, si Scripturas [Col. 1096C] recte intelligit; in prophetis enim atque in omnibus divini verbi praedicatoribus doctrina obscura est, quia ante adventum Domini dum occultis sacramentis gravidi in ministeriis mensam gestarent, intuentium oculi eorum intelligentia caligabant.

Prae fulgore in conspectu ejus. In comparatione fulgoris, qui est in conspectu manifestationis ejus.

Nubes ipsius transierunt. Praedicatores verbi ejus non jam in Judaeae finibus continentur, sed transierunt ad gentes, et universa mundi spatia miraculorum claritate percurrunt.

Grando et carbones ignis. Objurgationes figuratas, quibus velut grandine corda dura tunduntur, si terra dura et mitis, id est pius animus exceperit, duritia grandinis in aquam, id est terror fulguratae et quasi congelatae objurgationis, in doctrinam satiantem resolvitur, igne autem charitatis accensa corda reviscunt. Haec omnia in nubibus ipsius ad gentes transierunt, quia videlicet sancti viri corda audientium et terrentes feriunt, et blandientes infundunt; [Col. 1096D] nam, quemadmodum feriant propheta testatur dicens: Virtutem terribilium tuorum dicent, et magnitudinem tuam narrabunt (Ps. CXLIV). Et quemadmodum blandientes rigent, secutus adjunxit: Memoriam abundantiae suavitatis tuae eructabunt, et justitia tua exsultabunt.

Et intonuit de coelo Dominus. Et evangelica tuba de corde justi sonuit.

Et Altissimus dedit vocem suam, ut haberemus eam, et in profundo rerum humanarum audiremus coelestia.

Et emisit sagittas, et dissipavit eos. Et emisit evangelistas pennis virtutum recta itinera transvolantes, non suis, sed ejus a quo missi sunt, ut aliis essent odor vitae in vitam, aliis odor mortis in mortem.

Et coruscationes multiplicavit, et conturbavit eos, et apparuerunt fontes aquarum. Et apparuerunt qui facti erant in praedicantibus fontes aquarum, salientium in vitam aeternam.

[Col. 1097A] Et revelata sunt fundamenta orbis terrarum. Relati sunt prophetae, qui non intelligebantur super quos aedificaretur orbis terrarum credens Domino.

Ab increpatione tua, Domine. Clamantis, Appropinquabit super vos regnum Dei (Luc. X).

Ab inspiratione spiritus irae tuae. Dicentis: Nisi poenitentiam egeritis, omnes similiter moriemini (Luc. XIII).

Misit de summo et accepit me. Vocando ex gentibus in haereditatem gloriosam Ecclesiam, non habentem maculam aut rugam (Cant. IV; Ephes. V).

Assumpsit me de multitudine aquarum. Assumpsit me de multitudine populorum.

Eruit me de inimicis meis fortissimis. Eruit me de inimicis meis, qui praevaluerunt ad affligendam et ad pervertendam istam temporalem vitam meam.

Et ab his qui oderunt me, quoniam confortati sunt super me. Ab his qui oderunt me, quoniam confortati sunt super me, quamdiu sub ipsis sum ignorans Deum.

[Col. 1097B] Praevenerunt me in die afflictionis meae. Priores mihi nocuerunt in tempore, quo mortale et laboriosum corpus gero.

Et factus est Dominus firmamentum meum. Et quoniam amaritudine miseriarum firmamentum terrenae voluptatis contribulatum atque convulsum est, factus est Dominus firmamentum meum.

Et eduxit me in latitudinem. Et quia carnales patiebar angustias, eduxit me in spiritalem fidei latitudinem.

Eruit me, quoniam voluit me, quoniam voluit me, antequam illum ego vellem.

Eruit me de inimicis meis potentissimis, qui mihi invident jam volenti eum.

Et ab his qui oderunt me, quia volo eum.

Et retribuet mihi Dominus secundum justitiam bonae voluntatis; qui prior praebuit misericordiam antequam haberem bonam voluntatem.

Et secundum puritatem manuum mearum retribuet [Col. 1097C] mihi, et secundum puritatem factorum meorum retribuet mihi, qui tribuit mihi ut bene facerem, educendo me in latitudinem fidei.

Quia custodivi vias Domini, ut latitudinem bonorum operum, quae per fidem sunt, longanimitas perseverantiae consequatur.

Nec impie gessi a Deo meo, quoniam omnia judicia ejus in conspectu meo sunt semper. Quoniam omnia judicia ejus, id est praemia justorum, et poenas impiorum, et flagella corrigendorum, et tentationes probandorum, perseveranti contemplatione considero.

Et justitias ejus non repuli a me. Quod faciunt deficientes sub sarcina earum, et revertentes ad vomitum suum.

Et ero immaculatus coram eo, et custodiam me ab iniquitate mea. Et retribuet me Dominus secundum justitiam meam. Itaque non solum propter latitudinem fidei, quae per dilectionem operatur, sed etiam propter longitudinem perseverantiae retribuet mihi [Col. 1097D] Dominus secundum justitiam meam.

Et secundum puritatem manuum mearum retribuet mihi in conspectu oculorum ejus. Non quod homines vident, sed in conspectu oculorum ejus, quoniam quae videntur temporalia sunt, quae autem non videntur aeterna sunt, quo pertinet altitudo spei.

Cum sancto sanctus eris. Est etiam occulta profunditas qua intelligeris, cum sancto sanctus eris, quia tu sanctificas.

Et cum viro innocente innocens eris, quia nulli nocens, sed funiculis peccatorum suorum unusquisque constringitur.

Et cum electo electus eris, et ab eo quem eligis eligeris.

Et cum perverso subverteris, et cum perverso videris perversus, ob quod eis non faves, perversus esse videris, quoniam dicunt: Non est recta via Domini, et ipsorum via non est recta. Quoniam tu populum [Col. 1098A] humilem salvum facies. Hoc autem perversum videtur perversis, quod confitentes peccata sua salvos facis.

Et oculos superborum humiliabis. Ignorantes autem Dei justitiam, et suam volentes constituere, humiliabis.

Quoniam tu illuminas lucernam meam, Domine, quoniam non est nostrum lumen ex nobis, sed tu illuminabis lucernam meam, Domine.

Deus meus illuminabis tenebras meas. Nos enim in peccatis nostris tenebrae sumus, sed Deus meus illuminabit tenebras meas. Quoniam a te eripiar a tentatione, quoniam non a me, sed a te eruar a tentatione.

Et in Deo meo transgrediar murum, et non in me, sed in Deo meo, transgrediar murum, quem inter homines et coelestem Hierusalem peccata erexerunt.

Deus meus immaculata via ejus. Deus meus non venit in homines, nisi mundaverint viam fidei, qua veniat ad eos, quia immaculata via ejus.

[Col. 1098B] Eloquia Domini igne examinata. Eloquia Domini igne examinationis probantur.

Protector est omnium sperantium in se et omnes qui non in se ipsis, sed in illo sperant, eadem tribulatione non consumuntur: spes enim sequitur fidem. Quoniam quis Deus praeter Dominum cui servimus?

Et quis Deus praeter Dominum nostrum? Et quis Deus praeter Dominum, quem post bonam servitutem tamquam haereditatem sperantes filii possidebimus? Deus qui praecinxit me virtute. Deus qui praecingit ut fortis sim, ne defluentes sinus cupiditatis impediant opera et gressus meos.

Et posuit immaculatam viam meam, et posuit immaculatam viam charitatis qua ad illum veniam, sicut est immaculata via fidei qua venit ad me.

Qui perfecit pedes meos tamquam cervi (Ps. XVII). Qui perfecit amorem meum ad transcendenda spinosa et umbrosa implicamenta hujus saeculi. Cervos, [Col. 1098C] spiritales viros appellat, propter alacritatem velocis cursus; robustorum enim mentes in Deo immobiliter fixae tanto adversa quaeque despiciunt, quanto cernunt, quod contra praecepta Conditoris excrescunt. Aeternitatis quoque praemia praestolantes, vires ex adversitatibus sumunt, quia, crescente pugna, gloriosiorem sibi non ambigunt manere victoriam. Sic itaque electorum desideria dum premuntur, adversitate proficiunt, sicut ignis flatu premitur ut crescat, et unde quasi exstingui cernitur, inde roboratur. In eo namque ostendimus quanta ad Deum cupiditate flagramus, si non solum ad eum per tranquilla et mollia, sed etiam per aspera et dura transimus. Bene ergo per psalmistam dicitur, Qui perfecit pedes meos tamquam cervi. Cervus enim cum montium juga conscendit, quaeque aspera, quaeque se objiciunt sentibus illigata, dato saltu transgreditur, etiam absque ullo cursus sui obstaculo in superioribus elevatur. Ita etiam electorum mentes quae sibi in hoc mundo obsistere atque obviare conspiciunt, contemplationis [Col. 1098D] saltu transcendunt, et more cervorum, despectis terrenarum rerum sentibus, in superna se evehunt.

Et super excelsa statuit me, et super coelestem habitationem figet intentionem meam, ut impleatur in omnem plenitudinem Dei.

Qui docet manus meas ad praelium, qui docet me operari ad superandos inimicos, qui nobis intercludere regna coelestia conantur.

Et posuisti ut arcum aereum brachia mea, et posuisti infatigabilem intentionem bonorum operum.

Et dedisti mihi protectionem salutis tuae, et dextera tua suscepit me, id est favor gratiae suscepit me.

Et disciplina tua direxit me in finem. Et correctio tua me deviare non sinens direxit, ut quidquid ago, in eum finem referam qui cohaeret mihi.

Et disciplina tua, ipsa me docebit, et eadem correctio tua ipsa me docebit pervenire, quo direxit.

[Col. 1099A] Dilatasti gressus meos subtus me; nec impedient carnales angustiae, quoniam latam fecisti charitatem meam operantem hilariter, etiam de ipsis, quae subter me sunt, mortalibus rebus et membris. Et non sunt infirmata vestigia mea. Et non sunt infirmata sive itinera mea, sive signa, quae impressi ad imitandum sequentibus.

Persequar inimicos meos et comprimam illos. Persequar affectus carnales meos ne ab eis comprehendar; sed apprehendam illos ut absumantur.

Et non convertar donec deficiant. Et ab ista intentione non convertar ad quietem, donec deficiant qui obstrepunt mihi.

Et confringam illos, nec poterunt stare; confringam illos, nec durabunt adversum me.

Cadent sub pedes meos; dilectos illis praeponam amores quibus ambulo in aeternum.

Et praecinxisti me virtute ad bellum; et constrinxisti fluentia desideria carnis meae virtute, ne in tali pugna [Col. 1099B] praepedirer.

Supplantasti insurgentes in me subter me; decipi fecisti eos qui me insequebantur, ut subter me fierent, qui super me esse cupiebant.

Et inimicos meos dedisti mihi dorsum; et inimicos meos convertisti et dorsum mihi eos fecisti esse, id est, ut sequerentur me. Et odio habentes me disperdidisti; alios autem eorum qui in odio perdurarunt disperdidisti.

Clamabunt, nec erit qui salvum faciat. Quis enim salvos faceret, quos tu non faceres?

Ad Dominum nec exaudiet eos; nec ad quemlibet, sed ad Dominum clamaverunt, nec exauditione dignos judicavit, non recedentes a malitia sua.

Et comminuam illos ut pulverem juxta faciem venti; et comminuam illos, aridi enim sunt non recipientes imbrem misericordiae Dei: ut elati et inflati superbia, a spe firma et inconcussa, tamquam terrae soliditate et stabilitate rapiantur.

Ut lutum platearum delebo eos. Per latas, quas multi [Col. 1099C] ambulant, vias perditionis, luxuriantes et lubricos delebo eos.

Erues me de contradictionibus populi; erues me de contradictionibus eorum qui dixerunt: Si dimiserimus eum vivum, saeculum post illum abit.

Constitues me in caput gentium. Populus quem non cognovi, serviet mihi; populus gentium quem corporali praesentia non visitavi, servivit mihi, neque oculis me vidit; sed recipiens praedicatores meos, in obauditu auris obaudivit mihi.

Filii alieni mentiti sunt mihi; filii non mei dicendi, sed potius alieni, quibus recte dicebatur: Vos a patre diabolo estis, mentiti sunt mihi.

Filii alieni inveterati sunt, et claudicaverunt a semitis suis; et tamquam uno pede debiles, quia vetus tenentes, novum respuerunt. Filii alieni, quibus, ut renovarentur, novum Testamentum attuli, in veteri homine remanserunt. Claudi effecti sunt etiam in ipsa veteri lege, potius suas traditiones sequentes quam [Col. 1099D] Dei; calumniabantur enim de manibus non lotis, quibus tales erant semitae, quasi ipsi fererant, et consuetudinem tribuerant, errando ab itinere praeceptorum Dei.

Vivit Dominus et benedictus Deus meus. Secundum carnem autem sapere, mors est, vivit Dominus et benedictus Deus meus. Et exaltetur Deus salutis meae, et non terrena consuetudine de Deo salutis meae sentiam, sed aeternam ipsam salutem in excelso de illo sperem. Deus, qui das vindictas mihi; Deus, qui vindicas me, subdendo sub me populos.

Liberator meus de inimicis meis iracundis. Clamantibus: Crucifige, crucifige. Ab insurgentibus in me exaltabis me. Ab insurgentibus in me Judaeis exaltabis me, resurgentem a morte. A viro iniquo eripe me; a regno eorum iniquo erues.

Propterea confitebor tibi in generationibus, Domine. Propterea per me tibi confitebuntur gentes, Domine. [Col. 1100A] Et nomini tuo psallam, et latius innotesces bonis operibus meis.

Magnificans salutes regis ipsius. Deus qui magnificat, ut amabiles faciat salutes, quas ejus Filius dat credentibus.

Et faciens misericordiam Christo suo. Deus qui facit misericordiam Christo suo. David, et semini ejus usque in saeculum. Ipsi liberatori manu potenti, qui vicit hunc mundum, et eos quos credentes in Evangelio genuit in aeternum. Quaecumque in hoc psalmo dicta sunt, quae ipsi Domino non proprie, id est, capiti Ecclesiae congruere non possunt ad Ecclesiam referenda sunt; totus enim Christus hic loquitur, in quo sunt omnia membra ejus. Haec autem sunt verba novissima, quae dixit David filius Isai. Verba novissima David non finienda dicit, sed perficienda; non consumenda, sed quae cunctis fidelibus perfectionis plenitudinem conferant. Spiritus Domini locutus est super me, et sermo ejus per linguam meam. Spiritum Domini Spiritum sanctum dicit; sermo Dei. Christus [Col. 1100B] Filius Dei accipitur; ipse est enim Christus Dei Jacob.

Praevaricatores autem quasi spinae evellentur universi. Praevaricatores Judaei atque haeretici, velut spinae de Ecclesia, quae est terra viventium, evulsi, atque incendio combusti aeterno peribunt. Haec nomina fortium David; sedens in cathedra sapientissimus, princeps inter tres. Ipse est quasi tenerrimus ligni vermiculus, qui octingentos interfecit impetu uno. Non Jesbaa, ut quidam putant, sed ipse David est dictus quasi tenerrimus ligni vermiculus, per quod virtus simul bellica et modesta viri designatur civilitas; quia videlicet sicut ligni vermiculus, tener quidem et fragilis toto suo corpore, nec non et permodicus apparet, nihilominus tamen fortissimum robur exedens consumit, et corrosum reddit, unde et a terendo ligna teredonis nomen habet; sic ille affabilis omnibus domi et quietus atque humilis videbatur, et in certamine publico robustum se ac intolerabilem hostibus exhibebat. Absurdum non est ut ii tres fortissimi [Col. 1100C] David, et Eleazar, et Sama, intelligantur Trinitas, Deus Pater, et Filius, et Spiritus sanctus, ad quorum aequalitatem caeteri fortissimi non pervenerunt.

XI. De siti David. Cap. XVII.---Item ipse David in praelio Philistinorum cum sitiens versaretur in bello, et aquam quaereret: Quis mihi potum dabit, ait, de lacu [cisterna, II Reg. XXIII] quae est in Bethlehem? et ad portas erat iter cisternae, et David interfusus hostibus, et media hostilium cinxerat septa castrorum; praeciderunt tres viri multitudinem adversariorum, et hauserunt aquam de lacu qui erat in Bethlehem, et obtulerunt regi bibendam, sed rex noluit bibere, sed profudit illam Domino, dixitque: Non contingat mihi hoc facere, ut sanguinem virorum qui abierunt, exanimis bibam. Vicit ergo naturam, ut sitiens non biberet, et exemplum de se praebuit, quo omnis exercitus tolerare sitim disceret. Quod si altius velis spectare et introspicere mysterium, sitiebat David, [Col. 1100D] non aquam, quae est in Bethlehem, sed oriundum in eadem Bethlehem ex Virgine Christum in spiritu praevidebat. Ergo volebat bibere, non aquam fluminis, sed lavacrum ex latere Christi fluens: hoc est, non aquarum sitiebat elementum, sed sanguinem Christi. Unde etiam non bibit oblatam aquam, sed Domino fudit, significans se sitire sacrificium, non naturae fluentum, sed illud sacrificium in quo esset remissio peccatorum: illum sitire fontem aeternum, non qui periculis quaereretur alienis, sed pericula atiena deleret. In hoc facto cogitandum summopere est quantum ad mores hominum pertinet ut qui se illicita meminit commisisse a quibusdam etiam licitis studeat abstinere, quatenus per hoc Conditori suo satisfaciat: ut qui commisit prohibita, a semetipso abscindere debeat etiam concessa, et se reprehendat in minimis, qui se meminit in maximis deliquisse. Lex certe veteris Testamenti alienam uxorem concupisci [Col. 1101A] prohibet, regi vero fortia jubere militibus, vel aquam desiderare non poenaliter vetat. Et cuncti novimus quod David concupiscentiae mucrone transfixus, alienam uxorem et concupivit et abstulit, cujus culpam digna verbera sunt secuta, et malum, quod perpetravit, per poenitentiae lamenta correxit. Qui cum longe post contra hostium cuneos se daret, aquam bibere ex cisterna ex desiderio voluit, cujus electi milites inter catervas adversantium medias erumpentes, aquam quam desideraverat, illaesi detulerunt. Sed vir Domini flagellis eruditur, semetipsum protinus cum periculo militum aquam desiderasse reprehendit, eamque Domino fundens libavit, sicut hic scriptum est: Libavit eam Domino. In sacrificio quippe Domini aqua effusa conversa est, quia culpam concupiscentiae mactavit per poenitentiam reprehensionis suae. Qui ergo quondam concupiscere alienam conjugem nequaquam timuit, postea etiam quia aquam concupisset, expavit: qui enim se illicita perpetrasse meminerat, contra semetipsum jam rigidus etiam a [Col. 1101B] licitis abstinebat. Ad hanc aquam hauriendam irruperunt tres fortes: Abisai frater Joab, Asael et Banaias filius Joiadae. Iste Banaias percussit duos leones Moab, et ipse descendit et percussit leonem in media cisterna diebus nivis. Quomodo sit factum, Josephus narrat apertius: quia videlicet cisterna fuerit nimium profunda, quae tempore hiemis cum essent omnia nivibus plena, ipsa quoque nimio nivium aggestu fuerit coaequata; quam cum leo superveniens periculi nescius incidisset, ibidemque conclusus grandi rugitu clamaret, accurrebant homines videre quid esset; et dum cum aliis ad tale spectaculum adveniret Banaias, desilivit statim in cisternam, et aggressum mediis in nivibus percussit et interfecit leonem. Dehinc texitur catalogus virorum fortium in figura sanctorum, qui fortitudine virtutum boni operis et scientia divinae Trinitatis fulti, non tantummodo seipsos ab hostibus malignis defendunt, verum infirmos quoslibet protegunt.

[Col. 1101C] XII. De peccato David in populo numerando. Cap. XXIV.---Peccat post haec David populum numerando. Praecepit enim David Joab ut perambularet totum Israel, et afferret populi numerum. Et hoc ideo Scriptura dicit: Quia furor Domini coepit irasci contra Israel. Quid in hoc facto aliud demonstratur, nisi quia sic pro qualitatibus subditorum disponuntur acta regentium, ut saepe pro malo gregis etiam viri boni delinquant in vita pastoris? Iste enim Deo attestante laudatus, iste supernorum mysteriorum conscius David propheta, tumore repentinae elationis inflatus, populum numerando peccavit, et tamen vindictam populus, David peccante, suscepit. Cur hoc? quia videlicet secundum meritum plebis disponuntur corda rectorum. Justus vero judex peccantis vitium ex ipsorum animadversione corripuit, ex quorum causa peccavit. Sed quia ipse sua scilicet voluntate superbiens, [Col. 1102A] a culpa alienus non fuit, vindictam culpae etiam ipse suscepit; nam ira saeviens quae corporaliter populum perculit, rectorem quoque populi intimo cordis dolore prostravit: certum vero est quod ita sibi invicem et rectorum merita connectantur, et plebeium, ut saepe ex culpa pastorum, deterior fiat vita plebeium; et saepe ex merito plebeium mutetur vita pastorum. Sed quia rectores habent judicem suum, magna cautela subditorum est, non temere vitam judicare regentium, neque enim frustra per semetipsum Dominus aes nummulariorum effudit, et cathedras vendentium columbas evertit, nimirum significans quia per magistros quidem vita judicatur plebeium. sed per semetipsum facta examinat magistrorum; quamvis etiam subditorum vitia, quae a magistris modo vel dissimulantur, vel judicari nequeunt, ejus proculdubio judicio reservantur. Igitur dum salva fide res agitur, virtutis est meritum, si quidquid prioris est toleratur: debet tamen humiliter suggeri, si fortasse valeat quod displicet emendari; sed curandum [Col. 1102B] summopere est, ne in superbiam transeat justitiae inordinata defensio; et dum rectitudo incaute diligitur, ipsa magistra rectitudinis humilitas amittatur; nec eum sibi praeesse quisque despiciat, quem fortasse contingit ut in aliqua actione reprehendat, contra hunc tumorem superbiae, subditorum mens ad custodium humilitatis edomatur, si infirmitas propria incessanter attenditur; nam vires nostras veraciter examinare negligimus, et quia de nobis fortia credimus, idcirco eos qui nobis praelati sunt, districte judicamus: quo enim nosmetipsos minus agnoscimus, eo illos quos reprehendere nitimur plus videmus. Singula haec mala sunt quae saepe a subditis in praelatos, saepe a praelatis in subditos committuntur, quia et subditos omnes ii qui praesunt minus quam ipsi sunt sapientes arbitrantur; et rursum qui subjecti sunt rectorum suorum actiones judicant; et si ipsos regimen tenere contingeret. se potuisse agere melius putant. Unde plerumque fit ut et rectores minus prudenter [Col. 1102C] ea quae agenda sunt videant, quia eorum oculos ipsa nebula elationis obscurat; et nonnumquam is qui subjectus est, hoc, cum praelatus fuerit, faciat, quod dudum fieri subjectus arguebat; et pro eo quod illa quae judicaverat perpetrat, saltem quia judicavit erubescat. Igitur sicut praelatis curandum est ne eorum corda aestimationis singularis sapientiae locus superior extollat, ita subjectis providendum est ne sibi rectorum facta displiceant. Si autem magistrorum vita jure reprehenditur, oportet ut eos subditi etiam cum disciplina venerentur. Sed hoc est solerter intuendum, ne aut quem venerari necesse est imitari appetas, aut quem imitari despicis venerari contemnas; subtilis etenim via tenenda est, via rectitudinis et humilitatis, ut sic reprehensibilia magistrorum facta displiceant, quatenus subditorum mens a servanda magisterii reverentia non recedat.



LIBER TERTIUS.
[Col. 1101]

[Col. 1101D] I. De successione Salomonis. Cap. 1.---Senuit David, ungiturque Salomon in regem super Israel in Gion, ut impleretur in illo illa promissio quae facta est ad David: Non tu aedificabis mihi domum, sed filius tuus qui egredietur de utero tuo. In quo quidem futurae rei imago facta est, in eo quod templum aedificavit, et pacem habuit secundum nomen suum. Salomon quippe interpretatur Pacificus, ac per hoc illud vocabulum illi verissime congruit per quem mediatorem ex inimicis, accepta remissione peccatorum, reconciliamur Deo. Etenim cum inimici essemus, reconciliati sumus Deo per mortem filii ejus. Idem ipse est pacificus, ille qui fecit utraque unum et [Col. 1102D] medium parietem solvens inimicitias in carne sua, legemque mandatorum decretis evacuans, ut duos conderet in se unum novum hominem, faciens pacem his qui longe et pacem his qui prope. Ipse in Evangelio dicit: Pacem meam do vobis, pacem relinquo vobis (Joan. XIV). His et aliis multis testimoniis Dominus Christus pacificus esse monstratur: nam id quod aedificavit templum excellentissimum Domino, et ibi Christum significat, qui aedificavit domum Deo in coelestibus, non de lignis et lapidibus, sed de omnibus sanctis, hoc est fidelibus, quibus dicit Apostolus: Templum Dei sanctum est, quod estis vos (I Cor. III). Tribus nominibus vocatum fuisse Salomonem [Col. 1103A] Scripturae manifestissime docent: Pacificum, id est, Salomonem; et Ididam, id est, Dilectum Domini; et Coeleth, id est, Ecclesiasten. Ecclesiastes autem Graeco sermone appellatur, qui coetum, id est, ecclesiam congregat, quem nos nuncupare possumus concionatorem, qui loquitur ad populum, et sermo ejus non specialiter ad unum, sed ad universos generaliter dirigitur. Porro pacificus et dilectus Domini, ab eo quod in regno ejus pax fuerit, et eum Dominus dilexerit, appellatus est. Nam et psalmus XLIV et LXXI Dilecti et Pacifici titulo praenotantur, qui tametsi ad prophetiam Christi et Ecclesiae pertinentes, felicitatem et vires Salomonis excedant, tamen secundum historiam, super Salomonem conscripti sunt.

II. De sapientia collata Salomoni et judicio ejus. Cap. III.---Abiit itaque Salomon in Gabaon, et immolavit ibi holocaustum Domino, ubi apparuit ei Dominus per noctem, et exaudivit deprecationem quam postulavit, deditque ei sapientiam et scientiam, in tantum ut [Col. 1103B] nullus ante similis illi fuerit nec post illum surrecturus sit. Post acceptam autem divinitus sapientiam, mox turpium mulierum de causa judicio tentatur. Ubi notandum quod postquam Dominus erroris nostri tenebras lucis suae cognitione illustrat, mox tentationis aculeo visitando probat, quia et accedendo corda nostra ad virtutes provehit, et recedendo concuti tentatione permittit; si enim post virtutum munera nulla tentatione concuteretur, hoc jam se habere animus ex se ipso gloriaretur. Ut ergo ea infirmitatis dona habeat, et infirmitatem suam humiliter agnoscat, per accessum gratiae ad alta sustollitur, et per recessum quid ex se ipso sit probatur: quod bene nobis ex historia sacrae hujus lectionis innuitur, quia Salomon et divinitus accepisse sapientiam, et tamen post acceptam eamdem sapientiam, meretricum statim pulsatus quaestione memoratur; mox enim ut gratiam tantae revelationis accepit, certamen turpium mulierum pertulit: quia nimirum cum [Col. 1103C] saepe mentem nostram concessis virtutibus respectus intimae claritas illuminat, hanc protinus lubricae cogitationes turbant: ut quae sublevata immenso munere exsultat, etiam tentatione pulsata quid sit inveniat. Sic Elias et visitatus desuper sermone coelos aperuit, et tamen probatus subito infirmus per deserta fugiens nimium mulierem expavit. Sic Paulus ad tertium coelum ducitur, paradisi penetrans secreta considerat; et tamen ad semetipsum rediens contra carnis bellum laborat, legem aliam in membris sustinet, cujus rei bello fatigari spiritus lege dolet. Et post dationem ergo muneris idcirco Deus hominem probat, quia et collato munere sublevat, et abstracto paululum ipsum sibi hominem monstrat. Quod eousque proculdubio patimur, donec de terra funditus et labe peccati ad promissae incorruptionis substantiam reformemur. In isto judicio Salomonis, ubi primum habuisse judicium inter duas mulieres describitur de pietate certantes, quarum in una dilectio ardebat, in altera simulatio subripiebat, Christi [Col. 1103D] figura fuit: ubi improba plebs, scilicet Synagogae, vel haereticorum, verae matris, hoc est Ecclesiae filium appetebat; quem non ut reservaret, sed revera ut interimeret, cupiebat. Sed sicut gladio Salomonis dirimente, propriae matris gemitu iste verus repertus est partus, ita et spiritu Jesu Christi docente, plerumque hi qui a matre seducti et capti sunt errore haereticorum, nonnumquam merentur pro semetipsis gementem recognoscere Ecclesiam matrem. Unde satis convenienter apparet hanc mulierem haereticorum vel Synagogae figurasse impietatem; qui et suos nequiter nutriendo interimunt, et alienos quousque perdant illiciendo persuadent. Moraliter vero in hac sententia quid aliud per matres lactentium, nisi doctorum ordo; quid vero per earum filios, nisi discipulorum persona signatur? Nam magistri nimirum vigilantes quidem scientia, sed vita dormientes, auditores suos quos per vigilias [Col. 1104A] praedicationis nutriunt, dum quod dicunt facere negligunt, per somnum torporis occidunt; et negligendo opprimunt, quos alere verborum lacte videbantur. Unde plerumque dum ipsi reprehensibiliter vivunt, et habere discipulos vitae laudabilis nequeunt, alienos sibi attrahere conantur: quatenus dum bonos se habere sequaces ostendunt, apud judicia hominum excusent mala quae agunt, et quasi subditorum vitam mortifera negligentia tegant, unde et illic mulier quae filium exstinxit proprium, quaesivit alienum; sed tamen veram matrem Salomon invenit, quia videlicet cujus fructus vivat, vel cujus intereat, in extremo examine ira districti judicis demonstrat. Ubi et illud solerter est intuendum, quod vivens filius prius dividi praecipitur, ut soli postmodum matri reddatur: quia in hac vita quasi partiri conceditur vita discipuli, dum ex illa nonnumquam alter apud Deum meritum, alter apud homines laudem habere permittitur. Sed falsa mater eum quem non genuit, occidi non metuit, quia arrogantes magistri et charitatis [Col. 1104B] ignari, si plenissimum nomen laudis ex alienis discipulis consequi nequeunt, eorum vitam crudeliter insequuntur; invidiae enim face succensi, nolunt aliis vivere, quos se conspiciunt non posse possidere; unde et illic perversa mulier clamat: Nec meus sit, nec istius; ut enim diximus, quos sibi obsequi non vident ad gloriam temporalem, eos aliis invident vivere per veritatem. Vera autem mater satagit ut ejus filius saltem apud extraneam sit et vivat, quia concedunt veraces magistri discipulos, ut ex eorum discipulis alii quidem magisterii laudem habeant, si tamen integritatem vitae iidem discipuli non amittant, per quae pietatis viscera vera mater agnoscitur: quia omne magisterium in examine charitatis approbatur, et sola tantum recipere meruit, quae quasi totum concessit: quia fideles praepositi pro eo quod ex bonis discipulis suis, non solum aliis laudem non invident, sed utilitatem eis etiam provectius exorant ipsi, et integros et viventes [Col. 1104C] filios recipiunt, quando in superno examine ex eorum vita perfectae retributionis gaudia consequuntur.

III. De parabolis, carminibus et disputationibus Salomonis. Cap. IV.---Locutusque est Salomon tria millia parabolas, et fuerunt carmina ejus quinque millia. Quid enim per tria millia parabolas, nisi plenitudo fidei in lege et Evangeliis a Christo tradita designatur? Quae dum tota multipliciter per allegoriae sensum sub mysterio Trinitatis disseritur, quasi tria millia parabolae nuncupantur. Carmina ejus quinque millia, pro quinque sensibus corporis intelliguntur, quos qui in diversis virtutibus bene egerit beatus est, et per eos quasi quinque millia carmina Domino canit. Disputavit autem Salomon a cedro usque ad hyssopum. Cedri nomine, celsitudo gratiae in electis accipitur, sicut et propheta testatur, dicens: Justus ut palma florebit, et sicut cedrus quae est in Libano monte (Ps. XCI). Hyssopus autem herba est humilis saxo haerens, qua signatur humilitas Christi. Redemptor [Col. 1104D] quippe noster a cedro usque ad hyssopum disputavit, quia ab excellentia gloriae coeli usque ad carnis humilitatem descendendo pervenit, siquidem et cedri nomine pravorum superba elatio designatur, sicut per David dicitur: Vox Domini confringentis cedros (Ps. XXVIII). A cedro itaque Christus usque ad hyssopum disputat, quia ipse pravorum corda et humilium judicat. Super ligna autem disputavit, dum in cruce pependit: tunc enim in cedro saeculi arrogantiam inclinavit, quam etiam ad hyssopi humilitatem, id est, usque ad crucis stultitiam ac contemptibilem fidem deduxit.

IV. Quomodo Hiram Salomonem in opere templi juvet. Cap. V.---Sequitur dehinc historia quando Salomon aedificaturus domum Domino quaesierit auxilium ab Hiram rege Tyri, qui erat amicus David omni tempore, et cum ipso Salomone, postquam regno potitus est, pacem habere jam coeperat, promptumque [Col. 1105A] mox ad adjuvandum se omnibus ejus invenerit animum, ita ut artifices illi et ligna et aurum, prout opus habebat, dederit, cujus beneficii gratia Salomon ei per annos singulos plurimos tritici et hordei coros, in cibum domui ejus dabat. Nulli autem dubium quod Salomon qui interpretatur Pacificus, et ipso nomine et serenissimo regni sui statu, illum significet, de quo Isaias dixit: Multiplicabitur ejus imperium, et pacis non erit finis (Isa. IX). Hiram vero qui Latine dicitur Vivens excelse, credentes ex gentibus et vita simul cum fide gloriosos figuraliter exprimit. Neque aliquid prohibet quin Hiram, quia rex erat, regalique potentia Salomonem in aedificio domus Domini juvabat, conversos ad fidem ipsos rerum dominos typice denuntiet, quorum ope constat Ecclesiam saepius adjutam ac nobiliter augmentatam, et ejus haereticos, schismaticos et paganos, principalibus erectos esse decretis. Petit ergo Salomon in opere templi auxilium ab Hiram, quia cum veniens in carne Dominus dilectam sibi domum, videlicet [Col. 1105B] Ecclesiam aedificare disponeret, non de Judaeis tantummodo, verum etiam de gentibus adjutores operis elegit; nam de utroque populo ministros sermonis assumpsit. Misit Hiram Salomoni praecisa de Libano ligna cedrina et abiegna, quae in domum Domini ponerentur: quia conversa gentilitas misit ad Dominum viros quondam ad saeculum claros, sed securi Dominicae increpationis de monte suae superbiae jam dejectos et humiliatos, qui ad normam evangelicae veritatis instituti, in aedificio Ecclesiae pro suo quique merito et tempore collocarentur. Misit etiam artifices, quia conversos ad veram sapientiam philosophos, qui gratia eruditionis populis quoque regendis jure praeponerentur, Domino gentilitas obtulit: qualis ipsis apostolorum temporibus Dionysius Areopagita, qualis deinceps doctor suavissimus et fortissimus martyr Cyprianus, aliique quamplurimi. Misit et aurum, quod in eadem significatione accipitur, quia nimirum viros sapientia et ingenio praeclaros [Col. 1105C] ostendit; pro quibus oblationibus cuncta gentilitas a Domino dona exspectat gratiae coelestis, triticum videlicet verbi Dei, et oleum charitatis et unctionis, atque illuminationis Spiritus sancti. Convenit apte rebus Ecclesiae, quod auxilium operis sancti flagitans, ait ad Hiram Salomon:

Praecipe igitur ut praecidant mihi cedros de Libano, et servi mei sint cum servis tuis. Servi quippe Hiram qui praecidebant cedros Salomoni de Libano, doctores sunt electi de gentibus, quorum officii est, eos qui in hoc mundo rebus et gloria laetabantur, a superbiae fastu corrigendo sternere, atque ad hoc secundum sui Redemptoris eorum vota transferre, cum quibus videlicet servis erant et servi Salomonis, ac pariter memorato instabant operi: quia primi doctores ex gentibus necesse habebant ipsorum apostolorum, qui a Domino didicerunt eruditione in verbo fidei institui, ne si absque magistris docere inciperent, magistri existerent erroris; idcirco etenim Salomon [Col. 1105D] servos Hiram caedere sibi voluit ligna de Libano, quia doctiores erant servis suis ad caedendum; sed idcirco etiam servos suos simul adesse voluit, ut ostenderent caedentibus cujus mensurae ligna fieri deberent. Cujus rei figura in promptu est, quia nimirum apostoli certius verbum Evangelii, qui a Domino audire noverunt, sed gentiles ab errore conversi, atque ad veritatem Evangelii transformati, melius ipsos gentium errores noverant; et quo certius noverunt, eo artificiosius hos expugnare atque evacuare didicerunt. Paulus quidem sacramentum Evangelii, quod per revelationem didicerat, melius novit, sed Dionysius melius revincere poterat falsa ethnicorum dogmata, quorum cum erroribus syllogismos a puero et argumenta cuncta noverat. Cui sensui convenit apte quod sequitur: Scis enim quod non est in populo meo vir qui noverit ligna caedere, sicut Sidonii. Non enim erat in populo Judaeorum, ubi Dominus corporaliter praesens docebat, ullus virorum [Col. 1106A] qui tam docte nosset refellere errores gentilium, quam ipsi ad fidem conversi gentiles, et ex gentibus facti Christiani. Sidonii namque et Tyrii, quia gentilium fuerunt populi, merito in figura gentium accipiuntur.

V. Numerus caesorum, portantium onera, etc. Cap. VI.---Quod autem servos suos Salomon noster in hoc opus miserit, in sequentibus mystico sermone designatur, cum dicitur: Elegitque Salomon operarios de omni Israel, et erat indictio triginta millia virorum, mittebatque eos in Libanum decem millia per menses singulos vicissim. ita ut duobus mensibus essent in domibus suis. Ubi primo notandum quod non frustra Salomon operarios de omni Israel elegit, neque erat ulla portio populi, de qua non digni tanto opere viri assumerentur: quia nimirum non nunc de una stirpe Aaron sacerdotes eligendi, sed de omni sunt Ecclesia quaerendi, qui aedificare domum Domini, vel exemplo suo vel dicto sufficiant, et ubicumque inventi fuerint mox in officium doctorum [Col. 1106B] absque ulla personarum acceptione promovendi; talesque cum ad erudiendos infideles atque in collegium Ecclesiae vocandos ordinantur, quasi ad caedendas in Libano materias templi viri strenui atque electi mittuntur. Equidem numerus, triginta millia, quo iidem ligni caesores censebantur, potest ad eorum figuram apte referri, qui in fide sanctae Trinitatis sunt perfecti, quod doctoribus maxime congruit. Verum quia triginta ita erant ordinata, ut dena millia per menses singulos operi suo instarent, magis denarii numeri sacramentum perpendere debemus. Dena namque millia virorum de Israel ad caedenda ligna in opus domus Domini mittuntur, quia quicumque doctores atque insipientium eruditores sunt ordinandi, decem praecepta legis, et ipsi per omnia observare, et auditoribus suis debent observando monstrare, sed et praemia in coelis futura quae denario solent figurari, et ipsi sperare, et auditoribus suis speranda semper intimare.

[Col. 1106C] Terni autem menses, quorum distantia singulis erat lignorum caesoribus imposita, perfectionem trium virtutum Evangelicarum typice denuntiant, eleemosynae videlicet, orationis et jejunii; cum enim dixisset Dominus in Evangelio: Attendite ne justitiam vestram faciatis coram hominibus, ut videamini ab eis; in prosecutione ejusdem sententiae non aliud quam eleemosynae, orationis et jejunii, fecit mentionem, quae non ad hominum ostentationem, sed ad solam interni inspectoris essent gloriam facienda; alioquin a fructu aeternitatis vacua manerent. Quibus verbis aperte docuit omnes virtutum fructus his tribus quasi ramis deuna charitatis radice prodeuntibus insinuari. Per eleemosynam namque comprehenduntur omnia quae ad dilectionem proximi explemus, benevole in fratres operantes, per orationem omnia quibus per internam compunctionem nostro Conditori conjungimur, per jejunium omnia quibus nos a contagione vitiorum et illecebris saeculi observamus, [Col. 1106D] ut libera mente et corpore casto dilectioni valeamus inhaerere, et nostri Conditoris et proximi. Et isti sunt tres menses operariorum templi: nam quia mensis plenitudine dierum lunaris circuli perficitur, per illum plenitudo virtutis cujusque spiritalis ostenditur, in quo mens fidelium a Domino quotidiana illustratione quasi luna a sole respicitur. Unus vero mensis, quo ligna ad opus templi caedebantur, eleemosyna est, id est, opera misericordiae, quae erga salutem proximi et in unitatem sanctae Ecclesiae bene proficiendo proveniant, docendo, castigando, temporalia bona impendendo, vitae exempla monstrando. Duo tamen reliqui menses, quibus in domibus suis manere, ac suis sunt necessitatibus vacare permissi, oratio est et jejunium, quibus praeter ea quae erga necessitatem fratrum foris operamur, nostrae salutis propriae curam intus conversa ad Dominum mente gerimus; et quoniam illi solum perfecte vel suae vel fraternae salutis curam gerunt, [Col. 1107A] qui se intuitione divinae gratiae humiliter subdunt, recte sequitur: Et Adoniram erat super hujusmodi indictione. Adoniram, qui Latine dicitur Dominus meus excelsus, quem melius quam ipsum nomine insinuat Dominum Salvatorem? Et tunc Adoniram operariis templi praeponitur, ut sua provisione rite ordinetur, quibus mensibus singuli ad operandum exeant, quibus denuo ad curandam domum suam redeant, cum Dominus et Salvator noster mentes sanctorum praedicatorum sua familiarius illustratione informat ad discernendum quando oporteat aedificandi Ecclesiam opus inire praedicando, vel alia pietatis officia praestando, et quando rursum conveniat ad suam ipsorum conscientiam examinandam, quasi ad inspiciendam domum suam reverti, et hanc orationibus ac jejuniis superno inspectore ac visitatore dignam reddere.

VI. De numero operariorum Templi. Cap. V.---Fuerunt itaque Salomoni septuaginta millia eorum qui onera portabant, et octoginta millia latomorum [Col. 1107B] in monte, absque praepositis qui praeerant singulis operibus, numero trium millium trecentorum praecipientium populo et his qui faciebant opus. Latomos dicit lapidum caesores. Idem autem lapidum caesores, quod et lignorum figurate designant, hoc est sanctos praedicatores, qui mentes insipientium de labore verbi Dei exercent, et eas ab ea qua inquinati sunt turpitudine ac deformitate transmutare contendunt, ac regulariter institutos unitati fidelium, aedificio videlicet domus Dei aptos reddere curant. Quod autem et ligna et lapides in monte caeduntur, et caesa ac praeparata utraque materia ad montem domus Domini transfertur, patet sensus, quod omnes homines in monte superbiae nati sumus, quia de praevaricatione primi hominis quam superbia fecit, originem carnis traximus. Quicumque autem gratia praeordinati ad vitam excidimur, catechizando ad sacramenta fidei percipienda, de monte superbiae ad montem domus Domini transferimur, qui eruti de [Col. 1107C] potestate tenebrarum ad arcem virtutum, quae est in unitate sanctae Ecclesiae pervenimus. Notandum autem quod iidem operarii ita erant distributi, ut pars in monte lapides caederet, pars item onera portaret. Diversa namque sunt dona spiritus, et quidam majorem dicendi ac protervos arguendi constantiam habent, quidam mitiores ad consolandos pusillanimes et infirmos sublevandos existunt, quidam utriusque virtutis munere praediti ad opus domus Domini conveniunt, quales fieri voluit eos quibus loquitur Apostolus dicens: Corripite inquietos, consolamini pusillanimes, suscipite infirmos, patientes estote ad omnes (I Thess. V). Praepositi autem qui praeerant singulis operibus, ipsi sunt conditores sacrae Scripturae, quorum magisterio in omnibus erudimur, quomodo inscios docere, et contemptores corripere, quomodo nos invicem onera nostra portare, ut impleamus legem Christi, conveniat. Quanto autem quisque plus in sustentandis proximorum necessitatibus, sive in castigandis eorum erratibus [Col. 1107D] laborat, tanto certiora in futuro praemia, vel quietis animarum post mortem, vel beatae corporum immortalitatis exspectat. Unde recte praefati operarii septuaginta millia et octoginta millia esse perhibentur: septuaginta videlicet propter sabbatum animarum, septimus enim dies in sabbatum, id est, requiem consecratus est; octoginta, propter spem resurrectionis quae octava die, id est, post sabbatum in Domino praecessit, et in nobis quoque octava die simul et aetate octava futura speratur. Praepositi autem erant tria millia trecenti, propter fidem nimirum sanctae Trinitatis, quam sancta nobis eloquia praedicant. Quod vero pro tribus millibus trecentis praepositis, in libro Paralipomenon tria millia sexcenti sunt scripti, ad eamdem prorsus sublimium virorum perfectionem respicit: nam quia in senario numero Dominus mundi ornatum complevit, recte in eo perfecta bonorum opera solent figurari. Et quia sancta [Col. 1108A] Scriptura cum fide veritatis et justitiae opera docet habenda, recte praepositi operum templi tria millia et sexcenti fuisse perhibentur. Nec praetereundum quod haec septuaginta et octoginta millia portantium onera et latomorum cum praepositis suis non fuerunt de Israel, sed de proselytis, id est, advenis qui morabantur inter eos. Scriptum namque est in libro Paralipomenon: Numeravit igitur Salomon omnes viros proselytos qui erant in terra Israel, post dinumerationem quam dinumeravit David pater ejus, et inventi sunt centum quinquaginta millia, et tria millia sexcenti, fecitque eos septuaginta millia qui onera portarent, etc. (II Par. II). Proselyti autem vocabantur Graece, qui ex aliis nationibus progeniti, in fidem et consortium populi Dei, accepta circumcisione transierunt. Fuerunt itaque operarii domus Domini de filiis Israel, fuerunt de proselytis, fuerunt de gentibus. De filiis videlicet Israel triginta millia, qui ad praecidendas de Libano cedros missi sunt; de proselytis, isti de quibus locuti sumus, lapidum caesores; [Col. 1108B] de gentibus, ipse Hiram et servi ejus, qui cum servis Salomonis ligna caedebant de Libano. Omne igitur hominum genus per quos aedificanda erat Ecclesia, in aedificatione templi praecessit. Judaei namque proselyti et gentiles conversi ad veritatem Evangelii, unam eamdemque Christi Ecclesiam, sive recte vivendo, sive etiam docendo construunt.

VII. De lapidibus. Cap. V.---Praecepitque rex ut tollerent lapides grandes, lapides pretiosos in fundamentum templi, et quadrarent eos. Fundamentum templi nullum est aliud intelligendum mystice, quam illud quod ostendit Paulus, dicens: Fundamentum enim aliud nemo potest ponere, praeter id quod positum est, Christus Jesus (I Cor. III). Qui propterea recte fundamentum domus Domini potest vocari, quia, sicut ait Petrus: Non est aliud sub coelo datum hominibus nomen, in quo oporteat nos salvos fieri. In quod fundamentum lapides grandes et pretiosi ponuntur cum praecipui factis ac sanctitate viri familiari mentis [Col. 1108C] sanctitate suo adhaerent Conditori, ut quo firmius in illo spem suam ponunt, eo fortius aliorum vitam dirigere, quod est altitudinem portare sufficiant. Lapides ergo qui in fundamentum templi ad portandum aedificium omne ponebantur, proprie sunt prophetae et apostoli, qui verbum et sacramenta veritatis sive visibiliter sive invisibiliter ab ipsa Dei sapientia perceperunt. Unde et nobis qui corum vitam sive doctrinam studemus pro nostro modulo imitari, fundatos dicit Apostolus super fundamentum apostolorum et prophetarum. Sed et generaliter perfecti quique qui fideliter ipsi Domino adhaerere, et impositas sibi fratrum necessitates fortiter ferre didicerunt, hi possunt lapidibus grandibus ac pretiosis indicari; qui bene lapides primo quadrari, ac sic in fundamento poni jubentur; quadratum namque omne quocumque vertitur, fixum stare consuevit. Cui nimirum figurae corda assimilantur doctorum, quae ita in fidei firmitate consistere didicerunt, ut nulla occurrentium rerum adversitate, nec ipsa etiam sua [Col. 1108D] morte a sui status rectitudine possint inclinari, quales videlicet doctores Ecclesia non solum de Judaea, verum etiam de gentibus perplures suscepit. Unde bene de lapidibus hujusmodi grandibus pretiosis et quadratis subditur:

Quos dolaverunt caementarii Salomonis et caementarii Hiram. Dolantur namque lapides pretiosi, cum electi quique praecedentium sanctorum instructione et instantia, quidquid in se habent noxium et inane relinquunt, atque ante conspectum sui Conditoris, solam insitae justitiae regulam, quasi stabilem quadraturae formam ostendunt. Dolaverunt autem lapides non solum caementarii Salomonis, sed etiam caementarii Hiram: quia ex utroque populo fuerunt doctores sanctae Ecclesiae, immo tam sublimes ex utroque Dei populo fuerunt nonnulli, qui ipsorum quoque doctorum sublimium jure doctores existerent, et quasi quadrantes eos ad sublevandum domus [Col. 1109A] Domini aedificium pararent; neque enim soli Jeremias et Isaias, et caeteri ex circumcisione prophetae, verum etiam beatus Job cum filiis suis, qui erant ex gentibus, maximam vitae suae patientiae formam, maxima doctrinae salutaris praeconia sequentis aevi doctoribus ministrarunt, quo abjectis verbis actibus cogitationum supervacuis, ad portandum onus sanctae Ecclesiae digni et apti inventi sunt.

Porro Byblii praeparaverunt ligna et lapides ad aedificandam domum Domino. Byblus est civitas in Syria Phoenicis, a qua Byblii sunt vocati, cujus meminit Ezechiel, dicens: Sapientes tui Tyrii facti sunt; gubernatores tui, senes Bybli et prudentes ejus (Ezech. XXVII). Pro quo in Hebraeo continetur Gobel, sive Gebal, qui interpretatur Definiens, sive Determinans; quod vocabulum convenit eis qui corda hominum ad aedificium spiritale, quod ex virtutibus animae construitur, parant; sic enim solum suos adjutores fidem et opera justitiae docere sufficiunt, dum ipsi prius sacris paginis edocti, diligenter quae sit fides [Col. 1109B] tenenda, quo virtutum calle incedendum, certa definitione veritatis didicerunt. Nam frustra sibi officium doctoris usurpat, qui dissertionem fidei catholicae ignorat. Neque sanctuarium Domino, sed ruinam sibi aedificant, qui docere alios regulam, quam ipsi non didicerunt, conantur. In aedificanda domo Domini, primo sunt ligna et lapides de monte caedendi; quia eos quos in fide veritatis instruere quaerimus, primo necesse est ut renuntiare diabolo, ac de sorte primae praevaricationis in qua nati sunt, doceamus renascendo erui. Deinde quaerendi sunt lapides pretiosi et grandes, atque in fundamentum templi ponendi, ut meminerimus, abdicata conversatione priori, eorum vitam in omnibus moresque inspicere, eosque nostris auditoribus imitandos proponere, quos per virtutem humilitatis spiritaliter Domino adhaerere noverimus; quos invincibili mentis stabilitate, quasi quadratos quodam modo atque ad omnes tentationum incursus immobiles perdurare conspicimus, [Col. 1109C] quos pretiosos et grandes merito hac fama comperimus. Post fundamentum vero talibus ac tantis lapidibus compositum aedificanda est domus, praeparatis diligenter lignis ac lapidibus, ac decenti ordine collocatis, quae olim de prisco suo statu vel radice fuerant abstracta: quia post prima fidei rudimenta collocata in nobis juxta exemplum sublimium virorum humilitate, addendus est in altum paries bonorum quasi superimpositis sibi invicem ordinibus lapidum, ambulando ac proficiendo de virtute in virtutem. Vel certe lapides fundamenti grandes, pretiosi, quadrati, primi sunt, ut supra diximus, Ecclesiarum magistri, qui ab ipso Domino verbum audierunt salutis. Superpositi autem ordines lapidum vel lignorum, sequentes suo quosque tempore designant sacerdotes ac doctores, quorum vel praedicatione ac ministerio fabrica crescit Ecclesiae, vel ordinatur virtutibus. Quales autem colore fuerint lapides, quibus factum est templum, in libro Paralipomenon aperte declaratum est, dicente David ad [Col. 1109D] Salomonem, cum ei impensas templi quas praeparaverat, ostenderet: Omnem pretiosum lapidem et marmor Parium abundantissime praeparavi (I Paral. XXIX). Marmor autem Parium, marmor candidum dicitur, quale eadem insula gignere consuevit. Unde poeta de illa:

Olearon, niveamque Paron, sparsasque per aequor
Cycladas, et crebris legimus freta concita ventis. (Virg. Aeneid. III)
Nivea ergo Paros dicitur, eo quod candidissimi generis marmor mittat. Est autem una de Cycladibus insula, quo videlicet lapide templum fuisse factum, Josephus insinuat, dicens: Elevavit itaque templum usque ad cameram, ex lapide constructum albo. Altitudo fuit viginti cubitorum et centum. Nec mysterii sensus in abdito est: cuivis enim patet quia marmor candidum, ex quo domus Domini constructa est, mundam electorum actionem, simul et conscientiam [Col. 1110A] ab omni naevo corruptionis castigatam designat, quales voluit esse sapiens ille architectus eos quos super fundamentum Christi locabat lapides pretiosos, auro argentoque redimitos. Charissimi, inquit, mundemus nos ab omni inquinamento carnis et spiritus, perficientes sanctificationem in timore Dei (II Cor. VII).

VII. Quando vel ubi Templum sit factum. Cap. V.---Factum est igitur quadringentesimo et octogesimo anno egressionis filiorum Israel de terra Aegypti, in anno quarto, mense Zio, ipse est mensis secundus, regis Salomonis super Israel, et aedificare coepit domum Domino. Domus Domini quam aedificavit rex Salomon in Hierusalem, in figura facta est sanctae universalis Ecclesiae, quae a primo electo usque ad ultimum, qui in fine mundi nasciturus est, quotidie per gratiam regis pacifici sui, videlicet Redemptoris aedificatur; quae partim adhuc peregrinatur ab illo in terris, partim evasis peregrinandi aerumnis, cum illo jam regnat in coelis, ubi peracto ultimo judicio tota est regnatura cum illo. Ad hanc domum pertinent electi [Col. 1110B] angeli, quorum nobis similitudo in futura vita promittitur, dicente Domino: Illi autem qui digni habentur saeculo illo et resurrectione ex mortuis, neque nubunt, neque ducunt uxores; neque enim ultra mori poterunt, aequales enim angelis sunt, et filii sunt Dei, et filii resurrectionis (Matth. XXII). Ad hanc pertinet ipse Mediator Dei et hominum, homo Christus Jesus, ipso attestante cum ait: Solvite templum hoc, et in tribus diebus excitabo illud (Joan. II). Quod exponens Evangelista subjunxit: Hoc autem dicebat de templo corporis sui (I Cor. III). Dicit autem Apostolus de nobis: Nescitis quia templum Dei estis, et Spiritus Dei habitat in vobis? Si ergo ille templum Dei per assumptam humanitatem factus est, et nos templum ejus per inhabitantem ejus Spiritum efficimur, constat utique quia figuram omnium nostrum, et ipsius Domini videlicet et membrorum ejus, quae nos sumus, templum illud materiale tenuit; sed ipsius tamquam lapidis angularis singulariter electi et pretiosi [Col. 1110C] in fundamento fundati; nostri autem tamquam lapidum vivorum superaedificatorum super fundamentum apostolorum et prophetarum, hoc est, super ipsum Dominum. Quod melius considerata ex ordine ipsius templi aedificatione patebit, ut in quibusdam videlicet figura ad ipsum Dominum, in quibusdam vero ad omnes electos pertineat; in quibusdam intemeratam in coelis angelorum felicitatem, in quibusdam invictam in terris hominum patientiam describat; in quibusdam collata hominibus angelorum auxilia, in quibusdam remunerata cum angelis hominum certamina demonstret. Designat eamdem domum Domini spiritalem, etiam tabernaculum quondam factum in eremo per Moysen. Verum quia illa domus in itinere quo ad terram repromissionis veniebatur, haec autem aedificabatur in ipsa terra repromissionis, et in civitate Hierusalem, illud ut de loco ad locum crebro Levitarum ministerio portatum, tandem in terra repromissae haereditatis induceretur, [Col. 1110D] haec ut mox in patria ipsa et in civitate regia constructa, inviolabili semper fundamento consisteret, donec inditum sibi figurarum coelestium munus impleret: potest in illa praesentis Ecclesiae labor et exsilium, in hac futura quies et beatitudo figurari. Vel certe quia illa a solis filiis Israel, haec autem a proselytis etiam et gentibus facta est, possunt in illa principaliter patres veteris Testamenti, et antiquus ille Dei populus; in hac autem congregata de gentibus Ecclesia figuraliter exprimi: quamvis aedificium utriusque domus enucleatius spiritali sensu discursum, et labores praesentis Ecclesiae quotidianos, et praemia in futuro perennia, gaudiaque regni coelestis, et electionem primae de Israel Ecclesiae, et salutem omnium gentium in Christo, multis modis ostendatur insinuare in figuris. Quod autem dicit: In anno quarto, mense Zio, ipse est mensis secundus regis Salomonis super Israel, ordo sensus est: In anno quarto regis Salomonis, mensa [Col. 1111A] Zio, ipse est mensis secundus: mensem autem secundum, Maium dicit: nam Aprilis, quo Pascha celebratur, principium apud Hebraeos primus erat in mensibus anni. Ex quo manifeste claret quia mox peracto Pascha coepit aedificare domum Domino, et consecratus mystica solemnitate populus manus ad mysticum opus misit. Fit autem commemoratio egressionis de Aegypto, quando tabernaculum aedificari coeptum est, ut admoneatur lector quot annorum tempus inter aedificationem utriusque domus transierit, et hujus quoque summae temporis sacramentum spiritale cognoscat. Quater namque centeni et viceni quadringentos et octoginta faciunt; quatuor autem evangelicae perfectioni apte conveniunt propter ipsum evangelistarum numerum; centum viginti doctrinae legali propter annos totidem legislatoris; in quo etiam numero virorum gratiam Spiritus sancti primaeva suscepit Ecclesia, patenter ostendens quia qui lege legitime utuntur, id est, qui Christi in ea gratiam cognoscentes amplectuntur, jure spiritus [Col. 1111B] ejus gratia replentur, quia in charitate ejus amplius ignescunt. Diximus autem per tabernaculum quod fecit Moyses et filii Israel in deserto, Synagogam, per templum vero quod Salomon et filii Israel cum proselytorum et gentilium auxilio construxit, Ecclesiam gentium posse designari. Permansit autem cultus et religio tabernaculi annos quadringentos et octoginta ac sic templum aedificari incoepit, quia Scriptura veteris Testamenti tanta perfectione redundat, ut si quis eam bene intellexerit, cuncta in se novi Testamenti mysteria contineat. Patres quoque veteris Testamenti tanta perfectione arcem perfectionis tenuerunt, ut in nullo apostolis virisque apostolicis putandi sint esse minores. Permanebat tabernaculum usque ad constructionem templi in populo Dei per annos quadringentos et octoginta, id est, centum viginti per quatuor multiplicatos: quia ex tempore datae legis usque ad incarnationem Dominicam et tempus revelatae gratiae, non defuerunt viri qui in lege [Col. 1111C] constituti Evangelica per omnia perfectionem mente et opere servarent; non defuit Scriptura, quae gratiam novi Testamenti, in veteri propheticis intimaret eloquiis. Quod autem quarto anno regis Salomonis aedificari coepta est domus Domini, potest eos referri mystice, quod post expletam dispensationem Dominicae incarnationis, quae in quatuor Evangelii libris scripta est, misso de coelis Spiritu sancto Ecclesiae structura coeperit; et quod mense secundo loco post Israel aedificationem in se susceperit Creatoris. Unde et secundus mensis in lege concessus est ad faciendum Pascha, his qui immundi super anima vel in via procul positi, ad faciendum in primo mense Pascha occurere nequirent. Ubi nos apertissime designati sumus, qui immundi super morte animae nostrae, et procul adhuc positi a populo Dei, non potuimus primum Pascha facere, quod in carne agni et sanguine fiebat. Celebramus autem hoc Pascha secundum, quod in corpore et sanguine Redemptoris nostri, a [Col. 1111D] quo quaesiti sumus et mundati, actum est. In quo autem loco templum sit aedificatum manifestius in libro Paralipomenon ostenditur, ut scriptum est: Et coepit Salomon aedificare domum Domini in Hierusalem in monte Moria, qui demonstratus fuerat David patri ejus in loco quem paraverat David in area Ornan Jebusaei (II Par. III). Aedificatur ergo domus Domini in visione pacis, quia dilatata per orbem Ecclesia in una eademque fide et veritatis catholicae societate consistit: nam in scissura mentium Deus non est, sed factus est in pace locus ejus, et habitatio ejus in Sion. Aedificatur in monte, videlicet in ipso Domino Salvatore, de quo Isaias ait: Et erit in novissimis diebus praeparatus mons domus Domini in vertice montium (Isai. II). Et ipse de se in Evangelio: Non potest, inquit, civitas abscondi super montem posita (Matth. V); ipse enim est mons montium, qui de terra quidem per originem carnis assumptae ortus est, sed omnium terrigenarum potentiam ac sanctitatem singularis [Col. 1112A] culmine dignitatis transcendit. In quo nimirum monte civitas sive domus Domini constructa est, quia si non in illo radicem figat, spes et fides nostra nulla est. Qui recte mons Moria vocatur, id est, Visionis, quia electos suos quos ad aeternam suae claritatis visionem conservat, in hac interim vita laborantes videre et adjuvare dignatur: ipse est enim locus in quo obtulit Abraham Isaac filium suum Domino, ac devotione obedientiae videri ab illo meruit. Unde et nomen accepit, de quo Dominus ait: Tolle filium tuum unigenitum, quem diligis Isaac, et vade in terram Visionis, atque offer eum in holocaustum (Gen. XXII). Pro terra Visionis, in Hebraeo terram Moria habet. Et quia immolatio Isaac typus Dominicae passionis exstitit, recte in loco ejusdem immolationis templum aedificatur, quia per fidem et mysterium Dominicae passionis Ecclesia dedicata, crescit in templum sanctum Domino. De quo monte bene subditur: Qui demonstratus fuerat David patri ejus. Ostensus namque fuerat David, sicut et caeteris prophetis venturus in carne Dominus, qui [Col. 1112B] vocatam de gentibus Ecclesiam, per sacramenta ejusdem suae incarnationis ablueret a peccatis, atque in domum sibi fidelem dilectamque consecraret. Bene autem additur: In loco quem paraverat David. Paraverat namque David psallendo, paraverunt alii prophetae vaticinando locum Domino, vero utique Salomoni, in quo domum aedificaret, quia corda auditorum suorum fide veritatis instituerunt, sedulo admonentes ut venientem in carne Dei Filium fideli ac devota mente susciperent: hinc etenim Dominus de paratis ad credendum sibi populis, ait discipulis: Levate oculos vestros, et videte regiones, quia albae sunt jam ad messem; et qui metit mercedem accipit, et congregat fructum in vitam aeternam, ut qui seminat simul gaudeat, et qui mittit (Joan. IV). Quasi aliis verbis de aedificatione templi diceret: Levate oculos vestros, et videte locum, quia paratus est jam ad aedificandum domum Domini, et qui aedificat, docendo mercedem accipit, et congregat lapides pretiosos in vitam aeternam; [Col. 1112C] ut et qui parat locum aedificio simul gaudeat, et qui aedificat, id est, propheta praedicens venturum, et apostolus venientem praedicans Dominum, una simul in illo mercede potiantur. Bene autem idem locus in area erat Ornan Jebusaei, quia Ecclesia vocabulo areae solet designari, dicente Joanne de Domino: Cujus ventilabrum in manu sua, et permundabit aream suam (Matth. III). Ornan, qui interpretatur Illuminatus, et erat natione Jebusaeus, natione quidem gentiles significat, nomine autem eosdem illustrandos a Domino atque in filios Ecclesiae commutandos ostendit, quibus merito dicat Apostolus: Fuistis aliquando tenebrae, nunc autem lux in Domino (I Thess. V). Jebus eadem est civitas quae et Hierusalem. Et Jebus quidem dicitur Conculcata; Hierusalem autem Visio pacis. In qua quamdiu Ornan gentilis regnabat, Jebus dicta est; cum vero in ea David locum holocausti emeret, et cum Salomon in ea templum Domino aedificaret, non jam Jebus, sed Hierusalem vocata est: [Col. 1112D] quia nimirum gentilitas quamdiu divini cultus nescia perdurabat, conculcabatur, et illudebatur ab immundis spiritibus, simulacra muta prout ducebatur sequens; cum vero illam gratia sui Conditoris respexit, continuo pacis in se et locum invenit et nomen dicente de ipsa Domino: Beati pacifici, quoniam filii Dei vocabuntur (Matth. V). Cum ergo Ornan in hac civitate regnum adhuc haberet, Jebus vocabatur; at cum locum areae suae cum bubus ac tribulis venderet David regi, nomen Hierusalem accepit: quia persistens in sua adhuc obstinatione gentilitas, conculcabatur quasi vilis et abjecta a malignis spiritibus. Porro cum omnia sua vendere, ac vero regi offerre didicit, non ultra conculcari a daemonibus ac vitiis potuit, sed internae pacis, quam cum suo conditore haberet, magis compos effecta est.

VIII. De mensura Templi. Cap. VI.---Domus autem quam aedificabat Salomon Domino, habebat sexaginta cubitos in longitudine, et viginti cubitos in latitudine, [Col. 1113A] et triginta cubitos in altitudine. Quod in constructione templi dicitur in libro Regum, quia habebat triginta cubitos in altitudine, cum in libro Paralipomenon scriptum sit: Porro altitudo centum viginti cubitorum erat, nequaquam discrepare, sed utrumque verum esse noscendum est. Nam ut Josephi refert historia, triginta erant cubiti a pavimento usque ad medium coenaculum, triginta rursus a medio usque ad tertium, quo usque porticorum, quae templo ab australi et occidentali et septentrionali latere cohaerebant, altitudo pertingebat, id est, simul sexaginta; deinde alii sexaginta usque ad supremum domus tectum. Itaque tota ejus altitudo centum viginti cubitis implebatur. Longitudo autem domus longanimitatem designat sanctae Ecclesiae, quae in exsilio peregrinationis hujus patienter adversa quaeque tolerat, donec ad patriam, quam exspectat, perveniat. Latitudo insinuat charitatem, quae dilatato sinu mentis non solum amicos in Deo, sed et inimicos gaudet diligere propter Deum, donec veniat tempus quando sive ad pacem suam conversis, [Col. 1113B] funditus exstinctis, cum solis gaudeat amicis in Deo. Altitudo spem denuntiat futurae retributionis, cujus intuitu libenter infima quaeque, sive quae demulcent, seu quae adversantur contemnit, usque dum utrisque transcensis, sola mereatur videre bona Domini in terra viventium. Unde apte longitudo domus sexagenario cubitorum numero comprehenditur; senarius namque numerus, in quo mundus factus est, perfectionem solet designare bonorum operum. Et necesse est nos ita per longanimitatem molestias ferre nostrae peregrinationis, ut merito bonae operationis, promissam patriam, cum apparuerit, valeamus intrare. Latitudo vicenario numero determinatur, propter geminam ejusdem charitatis, qua Deum et proximum amamus, distantiam. Altitudo tricenarii propter fidem sanctae Trinitatis, quae unus est Deus, in cujus visione cuncta spei nostrae desideria suspenduntur. Sex ergo ad operis perfectionem, duo ad dilectionem Dei et proximi, tria pertinent ad spem [Col. 1113C] divinae visionis. Singuli autem numeri recte per decem multiplicantur, quia non nisi per fidem et custodiam decalogi legis vel patientia nostra salubriter exercetur, vel charitas utiliter accrescit, vel spes sublimiter ad aeterna desideria raptatur. Et porticus erat ante templum viginti cubitorum longitudinis, juxta mensuram latitudinis templi, et habebat decem cubitos latitudinis ante faciem templi. De hac porticu in libro Paralipomenon ita scriptum est: Porticus vero ante frontem, quae tendebatur in longum juxta mensuram latitudinis domus, cubitorum viginti (II Par. III). Patet ergo quia porticus haec ad orientalem templi partem facta est. Templum namque conversum erat ad orientem, sicut et tabernaculum, habebatque ostium porticus ante ostium templi, juxta quod historicus Judaeorum Josephus apertissime docet (Ant. Jud. lib. VIII, c. 3), ita ut sol aequinoctialis oriens directis radiorum suorum lineis per ostia tria, portici videlicet, et templi, et oraculi, arcam testamenti perfundere posset. [Col. 1113D] Quia vero templum sanctam Ecclesiam designat, porticus quae erat ante templum et prior lumen solis accipere solebat, quid aptius quam illam ejus partem, quae Dominicae incarnationis tempora praecessit, typice denuntiat, in qua sunt patriarchae et prophetae, qui orientem huic mundo Solem justitiae susceperunt primi, et nascenti Domino in carne testimonium sive vivendo, sive praedicando, sive nascendo, seu etiam moriendo praebuerunt? Ostium ergo templi Dominus est, quia nemo venit ad Patrem, nisi per ipsum, et qui alibi dicit, Ego sum ostium; per me si quis introierit, salvabitur (Joan. X). Ostium porticus, sermo propheticus est, qui quasi recto calle ingredientes ad ostium templi perducebat, et gratiam Domini Salvatoris, qua mundum erat redempturus, praedicabat. Factura ergo porticus tota fideles illius temporis signat. Ostium vero in porticu doctores, qui caeteris lucem vitae, januamque intrandi ad Dominum pandebant, exprimit. Et bene unum ostium, propter consonam in omnibus [Col. 1114A] sanctis fidem ac dilectionem veritatis. Quae videlicet porticus juxta latitudinem templi viginti cubitis longa erat, quia nimirum antiqui justi multa diu patientia et longanimitate exspectabant, quando apparens in carne Dominus novam Evangelii gratiam mundo afferret, non acceptis ipsis promissionibus, sed a longe eas aspicientes et salutantes. Aequabant ergo longitudine sua latitudinem templi, quia per longanimitatem mentis devotae desiderabant videre dilatationem Ecclesiae in charitate Dei, quae est in Christo Jesu Domino nostro. Qui quamvis tempore adhuc fuerint a sacramentis Dominicae incarnationis separati, fide tamen ac praedicatione fuerunt proximi. In hujus sacratissimae porticus prima fronte fuerunt beatus protomartyr Abel, et Seth, et Enos, caeterique justi mundi originalis. In intimo autem penetrali et quasi prope murum templi mysticum, obtinuere locum parentes beati praecursoris Domini, Simeon et Anna, caeterique qui, etsi nativitatem ejus videre meruerunt, ad auditionem tamen doctrinae ejus, et [Col. 1114B] ad perceptionem sacramentorum ejus pervenire nequiverunt. Quae bene porticus decem cubitis erat lata, quia tales etsi necdum verba sive mysteria Evangelii, quae erant per Dominum tradenda, receperunt, praecepta tamen decalogi, quae perceperunt, perfecta dilectione dilatati in Domino servabant.

IX. De fenestris et tabulariis Templi. Cap. VI.---Fecitque in templo fenestras obliquas. Fenestrae templi doctores sunt docti, et spiritales quique in Ecclesia, quibus mente excedentibus Deo, arcana secretorum coelestium specialius caeteris videre conceditur, qui dum ea quae in occulto vident, publice fidelibus pandunt, quasi suscepto lumine solis fenestrae cuncta templi penetralia replent. Unde bene eaedem fenestrae obliquae, id est, intus latiores et foris angustiores fuisse perhibentur, quia nimirum necesse est ut quisquis jubar supernae contemplationis vel ad momentum percepit, mox sinum cordis amplius castigando, dilatet, atque ad majora capessenda solerti [Col. 1114C] exercitatione praeparet.

Et aedificavit super parietem templi tabulata per gyrum, et in parietibus domus per circuitum templi et oraculi, et fecit latera in circuitu. Tabulatum quod super erat quinque cubitos habebat latitudinis, et medium tabulatum sex cubitorum latitudinis, et tertium tabulatum septem habens cubitos latitudinis. Haec tabulata in Evangelio, ubi Dominus tentatur a diabolo, pinnacula templi vocantur (Matth. IV). Sed et Jacobum fratrem Domini apostolum in pinnacula templi, unde ad populum concionaretur, levatum esse audivimus. Utrum autem moris fuerit doctoribus, ut in his sedentes tabulatis ad circumstantem inferius turbam fecerint sermonem, nusquam in Scripturis invenimus. Patet ergo ratio sacramenti, quia tabulata haec tria, totidem fidelium gradus, conjugatorum videlicet, continentium et virginum designant; distinctos quidem altitudine professionis, sed societate fidei et veritatis omnes ad domum Domini pertinentes, eique [Col. 1114D] fixa mente inhaerentes; ubi pulchre dicitur quia tabulatum quod super erat quinque cubitos habebat latitudinis, medium sex, tertium septem. Supremum ergo tabulatum erat caeteris angustius, quia nimirum altior professio virtutis altiorem debet viam tenere vivendi. Nam quicumque, abrenuntiato vinculo conjugali, virginitatem suam Domino consecraverunt, mores simul oportet virginitati condignos ostendant, abstineant ab otiosis eloquiis, ira, rixa, detractione, habitu impudico, comessationibus, potationibus, contentione et aemulatione; et econtrario vigiliis sanctis, orationibus, lectionibus divinis et psalmis, doctrinae et eleemosynis, caeterisque sanctis fructibus operam impendant; ut qui futurae statum vitae in professione tenent, in qua non nubent, nec nubentur, sed sunt sicut angeli in coelo (Matth. XXII); hujus quoque statum, quantum mortalibus possibile est, in praesenti contendant imitari. At vero infimum tabulatum amplioris erat latitudinis, quia non Deus conjugatis, Vade et [Col. 1115A] vende quae habes, et da pauperibus; sed si vis, inquit, ad vitam ingredi, serva mandata, Non homicidium facies, non adulterabis, non facies furtum, non falsum testimonium dices, etc. (Matth. XIX). Medium inter hos locum tenent continentes, qui quantum virginibus inferiores, tantum eminentiores conjugatis; quorum postea gloriosissimam primitivam in Hierosolymis aedificabat Ecclesiam, scribente beato Luca, quia multitudinis credentium erat cor unum, et anima una, etc. (Act. IV). Quorum maximam partem eos reliquisse complexus, testatur historia sancti Stephani, ubi feminas eadem religione pellentes non conjuges, sed viduas appellat eorum. Singula autem tabulata in circuitu habebant latera, id est, luricas, ne quis in eisdem tabulatis consistens, sive residens posset ad inferiora decidere, quod Oziae regi contigisse legimus in Samaria. Quae nimirum latera non incongrue quotidiana divinae protectionis erga nos munimina designant. De quibus psalmista, Immittet, inquit, angelus Domini in circuitu timentium eum, et eripiet eos (Ps. [Col. 1115B] XXXIII). Ascendit quidem in coenaculum Ozias rex Samariae, qui se a domo David separaverat, sed per cancellos decidit, quia etsi haeretici sive schismatici aliquam bonae actionis arcem conscendere videntur, tamen compagem unitatis Ecclesiae non habent, quasi patentibus et non solidis laterum praesidiis, semper ad vitiorum infima relabuntur, dum divino destituti auxilio suae pertinaciae fastu intereunt. Qua autem arte praefata tabulata parietibus templi sint affixa, declaratur cum subditur: Trabes autem posuit in domo per circuitum forinsecus, ut non haererent muris templi. Trabes ergo quae intrinsecus domum muniebant et ornabant, tantae erant longitudinis, ut capita carum forinsecus prominerent, in infimo quidem ordine cubitorum septem, in medio sex, in supremo quinque, atque in eisdem capitibus earum tabulata componerentur, nequaquam muris templi infixa, sed juxta muros trabibus, quae de muris exierant, superposita. Quid itaque per trabes domus quae tabulata portabant, [Col. 1115C] nisi praedicatores sunt typice designati? qui dum ipsi sublimem atque honorabilem in Ecclesia Dei locum tenent, infirmiores quosque ac fragiles suis praedicationibus ab infirmorum appetitu sustollunt, atque ad coelestia desideranda ac speranda suspendunt, suis etiam intercessionibus, ut in coeptis persistant, adjuvant. Legimus autem in libro Paralipomenon quod trabes templi, sicut et caetera ejus interiora, fuerint auro vestitae. Quod ita factum esse non dubium est, ut illae trabium partes, quae intus in templo aureis essent laminis vestitae; quae vero foris patebant, hae minime deauratae ipsam cedri speciem formamque cunctis ostenderent. In qua tamen imposita sibimet tabulata gestabant. Quod ergo extrinsecus eminebat trabium, vitam sanctorum, quae nobis in terris innotescere potuit, designat; quod intus in templo deauratum fulgebat, claritatem illam, qua in coelesti patria in aspectu sui Creatoris justi gaudent, figurare denuntiat. Quae nimirum claritas trabium aurearum illis solummodo, qui templum intrabant, [Col. 1115D] patebat, quia quam sit magna multitudo dulcedinis Dei, quam abscondit timentibus se (Ps. XXX), et perfecit sperantibus in se, soli norunt illi qui regnum coeleste meruerunt intrare. Et tamen cum nos vitam, passiones, doctrinas sanctorum cernentes, sive in Scripturis legentes, ad benefaciendum exemplo eorum excitamur, quasi in capitibus trabium foris apparentium a terra sublevamur: quia quamvis internam sanctorum gloriam perspicere necdum valeamus, ex eo tamen quod exterius videre valuimus, sublimibus Ecclesiae membris fideliter adhaeremus. Possumus haec etiam de sanctis in hac vita adhuc positis intelligere, quorum puritatem dilectionis, qua in secreto cordis coram Domino refulgent, inspicere nequimus; attamen ex eis quae loquendo, vel agendo, vel patiendo foris ostendunt, auxilium nostrae salutis invenimus.

Domus autem cum aedificaretur, de lapidibus dolatis [Col. 1116A] atque perfectis aedificata est; et malleus et securis et omne ferramentum non sunt audita in domo cum aedificaretur. Haec ad illam Ecclesiae partem quae post hujus saeculi labores et certamina ad aeterna praemia meruit introduci, proprie pertinent; ibi etenim nemo aliquid coinquinatum faciet, vel abominationem et mendacium, sicut in Apocalypsi scripsit Joannes (Cap. XXI). Malleus et securis et omne ferramentum non auditur, quia hic tundimur adversitatibus, et disciplina veritatis exercemur, ut illic locis juxta meritum congruis disponamur, et castigatione cessante, solo amoris glutino quo ad invicem copulemur, uno impleti spiritu perfundamur; hic enim foris tundimur, ut illic sine reprehensione inveniamur. Hic malleus, hic securis, hic omnia tunsionum resonant ferramenta; in domo autem Dei nulli istus audiuntur, quia in aeterna patria omnes jam percussionum strepitus conticescunt. Nequaquam ibi malleus percutit, quia nulla animadversio affligit; nequaquam securis incidit, quia receptos interius nulla [Col. 1116B] foris sententia severitatis projicit. Nequaquam ibi ferramenta perstrepunt, quia nec quaelibet minima ultra jam flagella sentiuntur. Lapides ergo extra tunsi sunt, ut in constructione templi Domini absque mallei sonitu ponerentur, quia videlicet nunc foris per flagella tundimur, ut intus in templum Dei postmodum sine disciplinae percussione disponamur: quatenus quidquid in nobis est superfluum modo percussio resecet, et tunc sola nos in aedificatione concordia charitatis liget: ut hic diversis adversitatibus extra contusus atque expiatus homo erroribus meritorum, ita jam ibi purus purum videat Deum, quo ornamentis ipsius civitatis mereatur affigi, post transitum habens locum sibi solummodo a Domino praeparatum.

X. De cochlea templi. Cap. VI.---Ostium lateris medii in parte erat domus dextrae, et per cochleam ascendebatur in medium coenaculum, et a medio in tertium. Quidam hunc locum male intelligentes, putant [Col. 1116C] ostium templi a meridie fuisse, non attendentes quod si hoc significare voluisset Scriptura, non ita diceret, Ostium lateris medii in parte erat domus dextrae, sed ita potius simpliciter. Et habebat domus ostium ad meridiem. Nunc autem longe aliud significat. Partem namque domus dextrae latus templi meridianum dicit, in cujus parte orientali ostium erat in ipso angulo factum juxta terram, in quod introeuntes statim ad altiora gradatim ascendebant, habentes viam et ascensum per ipsa parietis interiora. Unde consequenter adjungitur, Et per cochleam ascendebant in medium coenaculum, et a medio in tertium. Nec dubitandum quamlibet Scriptura non dicat, quia sic ascendentes creberrimas habebant a meridie fenestras, quarum luce certum per omnia, et sine offensione iter agerent. Ostium vero, quo ad quotidiana templi ministeria, ingrediebantur, erat ad orientem, sicut jam meminimus, ut Josephus refert; et porticus ante faciem illius, et ipsa patens ad orientem: ita ut exoriens sol aequinoctialis sine ullo obstaculo radios [Col. 1116D] suos per ostia templi et oraculi in ipsam arcam, quae erat in sanctis sanctorum, mitteret. Porro ascensus qui in domum superiorem, et a superiore ducebat in tertium, in australi erat templi latere; cujus dispositio ascensus mysterium nobis multum memorabile commendat. Claret namque quia templum hoc, quod Salomon fecit, corpus pacifici regis Christi non solum illud quod est Ecclesia ejus tota, verum etiam ipsum quod sacrosanctum de Virgine, ut esset caput Ecclesiae, suscepit, figurate insinuat. Erat autem ostium lateris medii in pariete domus dextrae (Joan. XIX). De quo occulte ab inferioribus in medium coenaculum, et a medio ascenderetur in tertium, quia passo in cruce Domino unus militum lancea latus ejus aperuit. Et bene in parte domus dextrae, quia dextrum ei latus a milite apertum sancta credit Ecclesia. Ubi et apto verbo usus evangelista est, ut non diceret, Percussit latus ejus aut vulneravit, sed aperuit, [Col. 1117A] videlicet quasi ostium lateris medii, per quod nobis iter ad coelestia panderetur. Denique ita subjunxit, Et continuo exivit sanguis et aqua, aqua scilicet qua abluimur in baptismo, et sanguis quo consecramur in calice sancto. Per hoc namque ostium nobis est ascensus in medium coenaculum, et a medio inde in tertium; quia per fidem et mysteria nostri Redemptoris, de praesenti Ecclesiae conversatione ad requiem animarum post mortem ascendimus, rursumque de requie animarum adveniente die judicii, ad immortalitatem quoque corporum quasi in tertium coenaculum sublimiore profectu penetrabimus, ex quo et magna amborum corporis videlicet et animae beatitudine perpetuo vivamus. Quod quidem iter invisibiliter agebatur, ita ut soli hoc, qui intraverant, nossent, quamvis ipsum ostium etiam foris positi viderent, quia nimirum actus fidelium in hoc saeculo, et celebrationes sacramentorum etiam reprobi possunt intueri; verum arcana fidei et intimae gratiam dilectionis nullus, nisi qui per haec Domino [Col. 1117B] duce ad coelestia ducitur, agnoscit. Qui enim se dicit nosse Deum, et mandata ejus non custodit, mendax est (Joan. II). Notandum sane quod triginta cubiti altitudinis, de quibus supra legitur, usque ad medium coenaculum pertingebant; deinde alii triginta cubiti usque ad tertium coenaculum addebantur, quousque porticus quae erant circa templum, ab austro, et aquilone, et occasu ad tectum perveniebant, ut Josepho narrante didicimus. Deinde usque ad supremum templi tectum alii sexaginta cubiti numerabantur, et sic tota altitudo domus juxta librum Paralipomenon in centum viginti cubitos consummata est. Porticus quoque, quae erat ante frontem templi ad orientem juxta fidem praefati voluminis, eamdem cubitorum summam in altitudine habebat, qui videlicet illas, de quibus supra diximus, porticus circa templum cellaria vocat, et cubicula. Dedit, inquit, David Salomoni filio suo descriptionem porticus, et templi, et cellariorum et coenaculi et cubiculorum in [Col. 1117C] abditis et domus propitiationis (I Paral. XXVIII) Ubi etiam exteriorum domorum, quae erant extra atrium sacerdotum in circuitu templi, fecit mentionem, cum protinus adjunxit, Nec non et omnium, quae cogitaverat, atriorum, exedrarum per circuitum in thesauris sanctorum. Quod autem omnis altitudo templi centum viginti cubitorum, ad idem sacramentum respicit, quo et primitiva in Hierosolymis Ecclesia post passionem et resurrectionem et ascensionem Domini in coelos, et in hoc numero virorum gratiam Spiritus sancti accepit; quindecim namque quae ex septem et octo constant, solent nonnumquam ad significationem referri vitae, quae nunc in sabbatismo geritur animarum fidelium; perficietur autem in fine saeculi resurrectione corporum immortalium. Ipsa autem quindecim in trigonum ducta, id est, cum omnibus suis partibus annumerata, centum viginti efficiunt. Quapropter apte numero centenario et vicenario, magna electorum beatitudo in futura vita [Col. 1117D] designatur. Apte in hoc tertium domus Domini coenaculum consummatur, quia per praesentes fidelium labores, post acceptam in futuro requiem animarum plena totius Ecclesiae felicitas in resurrectionis gloria complebitur. Ad quod mysterium aeque pertinet, ut diximus, quod resurgens a mortuis Dominus atque ad coelos ascendens, huic numero virorum Spiritum sanctum in linguis igneis misit, qui eos diversitate linguarum ad invicem cognitione loquelarum communem in laude fecit habere sermonem. Nam et Ecclesia suo tempore resurgens a morte, atque ad coelos in carne incorruptibili ascendens, plene ac perfecte dono Spiritus sancti illustratur, quando juxta promissum Apostoli, erit Deus omnia in omnibus. Tunc erit plena adunatio linguarum in omnibus, ad praedicanda magnalia Dei, quia consona mente ac voce omnes gloriam divinae majestatis, quia praesentem vident, collaudant.

XI. De interiore domo oraculi in sanctum sanctorum. [Col. 1118A] Cap. VI.---Et aedificavit domum, et consummavit eam, texitque domum laquearibus cedrinis. Laquearia sunt tabulata, quae magno decore composita et ornata, ab inferiori parte trabibus affiguntur clavis. Et quia ter geminae altitudinis domus Domini facta erat, terna nimirum habebat laquearia: prima videlicet post triginta cubitos a pavimento, secunda post cubitos sexaginta contra summitatem porticorum, tertia post cubitos centum viginti in summitate totius domus. Quid autem aptius per laquearia, quam sublimiores quosque in sancta Ecclesia justos significari credamus, quorum opus et doctrina cunctis in exemplo proposita quasi longius in alto praeeminet, quique suis intercessionibus et exhortationibus animos infirmorum, ne in tentationibus deficiant, protegunt. Quae nimirum laquearia, recte cedrina esse describuntur. Cedrus namque arbor est, imputribilis omnino naturae, odoris jucundi, aspectus nitidi, serpentes accenso nidore fugans ac perimens; quae perfectis quibusque conveniunt, quorum insuperabilis est patientia, [Col. 1118B] fama virtutum eximia, prae cunctis gratissima bonis, auctoritas ad revincendos confutandosque eos qui veritati resistunt, constantissima, qui et in hac vita et in futura singulari prae caeteris sanctis eminentia fulgent. Et aedificavit tabulatum super omnem domum, quinque cubitorum altitudinis. Hoc est enim quod in Deuteronomio praecipit Moyses fieri in omni domo, quam quisque aedificaret: Cum aedificaveris, inquiens, domum novam, facies murum tecti per circuitum, ne effundatur sanguis in domo tua, et sis reus labente alio, et in praeceps ruente (Deut. XXII); hoc enim tabulatum in supremo domus tecto per circuitum, in extremo murorum, vice cancellorum erat erectum, ne quis ad superiora conscendens, dum ad terminum tecti perveniret, incaute progrediendo dilaberetur ad ima. Quod esse passus rex Ozias in sequentibus invenitur, qui per cancellos coenaculi decidens, lethiferum incidit in languorem. Quibus tabulatis seu muris vel cancellis, cum ad tutelam [Col. 1118C] viae ponuntur, vulgus luricularum nomen indidit. Haec autem tabulata sive luriculae supra sunt latera vocata. Ubi cum dictum est, Et aedificavit super parietem templi tabulata per gyrum in parietibus domus per circuitum templi et oraculi; continuo subjunctum est, Et fecit latera in circuitu. In quibus nimirum lateribus intelleximus divina esse praesidia designata, quae nos in hoc adhuc saeculo laborantes, ac pro captu nostro ad superiora nitentes, quotidie ne deficiamus adjuvant; ad cujus formam sensus etiam hunc locum intelligere debemus, sed ea distinctione, quod in hac vita inter crebra vel hostis impacata tentamenta, vel nostrae fragilitatis obstacula, crebro, immo continuo supernae pietatis munere, ne corruamus defendimur. In illa vero vita, quam supremum templi tectum, ut supra docuimus, insinuat, tanta Dei praesentis gratia munimur, ut nec velimus ultra peccare, nec possimus, neque ullo mortis sive doloris, sive tentantis adversarii metu [Col. 1118D] afficiamur. De praesentibus Domini auxiliis quasi de lateribus tabulatorum, dicit ipse Dominus loquens de populo suo: Invocabit me, et ego exaudiam eum, cum ipso sum in tribulatione, eripiam eum et glorificabo eum (Ps. XC). De futura autem ejus gratia, qua superna illa civitas illustratur, dicit eidem civitati propheta, Lauda, Hierusalem, Dominum, lauda Deum tuum Sion; quoniam confortavit seras portarum tuarum, benedixit filiis tuis in te; qui posuit fines tuos pacem (Ps. CXLVII). Bene autem hoc tabulatum in tecto domus Domini quinque cubitis altum esse memoratur, quia nimirum ita nos in illa patria divinae praesentia claritatis adimplet, ut nihil aliud visus noster, nihil auditus, nihil olfactus, nihil gustus, nihil factus dulce habeat, nisi, Diligere Dominum Deum nostrum ex toto corde, tota anima, tota virtute et proximum tamquam nos ipsos (Deut. VI).

Et operuit domum lignis cedrinis. Supremum enim totius structurae domus tegumentum designat, hoc [Col. 1119A] est, tabulatum quod illis trabibus desuper appositum erat, quibus suprema, quae praediximus, laquearia subter erant affixa. Non autem habebat templum culmen in superioribus, sicut nec tabernaculum, sed erat aequale, quo modo omnibus in Palaestina et Aegypto domus aedificantibus facere moris est, quia ad sedendum videlicet vel deambulandum apta construuntur. Unde dicit in Evangelio Dominus: Et quod in aure audistis, praedicabitur in tectis (Luc. XII). Talis namque locus aptissimus erat, de quo verbum praedicator vel assistentibus sibi, vel inferius positis auditoribus proferat. De quo et in Proverbiis Salomon: Melius est, inquit, habitare in angulo domatis, quam cum muliere litigiosa in domo communi (Prov. XXI): quod enim Latine tectum, Graece dicitur doma. Sed et porticus ipsae circa templum trina habebant laquearia, prima post cubitos a terra viginti, secunda post quadraginta, tertia post sexaginta: plana enim et ipsorum facta erant tecta. Erant autem porticus triginta inferius, triginta in medio, triginta desuper, [Col. 1119B] non muris ab invicem, sed tabulatis discretae, ita ut singulae earum quae erant numero nonaginta, quinos cubitos in latitudine et longitudine, vicenos autem in altitudine haberent. De quibus videlicet porticibus frequens in libro Dierum mentio fit; sed quo sint ordine dispositae, plenius explicat Josephus. Id ipsum autem hoc tabulatum quo operta est domus, quod et laquearia, designat eximios quosque in resurrectionis gloria viros, et singulari sanctitate ad ipsum virtutis apicem pervenientes. De quorum uno dicitur, Inter natos mulierum non surrexit major Joanne Baptista (Matth. XI). Cujus si comparem magnitudinis scire vis, audi quid patri ipsius angelus ait, Et ipse praecedet ante eum in spiritu et virtute Eliae (Luc. I). Et aedificavit parietes domus intrinsecus tabulatis cedrinis a pavimento domus usque ad summitatem parietum, et usque ad laquearia operuit lignis intrinsecus. Quid est quod domus cedro erat vestita? Nam forinsecus tanto nitore lapis ipse, de quo facta erat, [Col. 1119C] fulgebat, ac si calculo esset candido tecta. Juxta sensus vero mysticos, parietes sunt templi, populi fideles, ex quibus sancta universalis Ecclesia consistit, quorum dilatationem per orbem latitudo designat parietum, spem vero et intentionem omnem ad coelestia erectam, altitudo. Vel certe altitudo parietis, quae ex ordinibus lapidum superinvicem positis constat, praesentis statum signat Ecclesiae, ubi electi super fundamentum Christi omnes aedificati, sibi invicem in ordine per temporum curricula succedunt, seseque invicem portantes, legem Christi, quae est charitas, adimplent; dum enim hi qui nunc praecedentibus erudiuntur magistris, rursum ipsi alios erudiunt, quasi super se invicem positis ordinibus quinque lapidum vivorum in domo Dei, sic ab aliis fixa constantia portantur, ut ad portandos alios et ipsi sufficiant, usque ad ultimos, qui in fine mundi nascituri sunt, justos, qui quasi in summo Dei domus cacumine locati docentur, et portantur ab aliis, sed quos doceant, quorumve fragilitatem tolerent [Col. 1119D] ipsi non habent; qui videlicet parietes intrinsecus tabulatis cedrinis operiuntur, cum corda fidelium amore virtutum redundant: sicut enim cedri natura perfectos homines, ut supra docuimus, typice denuntiat, ita etiam locis opportunis celsitudinem virtutum, quibus ad eamdem perfectionem venitur, non immerito designat. Teguntur autem omnia lignis a pavimento domus usque ad summitatem parietum, et usque ad laquearia, cum electi a primis fidei rudimentis usque ad perfectionem bonae actionis, et usque ad ingressum patriae coelestis bonis insudare non desistunt operibus, cum a primis justis usque ad ultimos in consummatione saeculi omnes virtutibus student, quorum merito jure valeant protestari, quia Christi bonus odor sumus Deo in omni loco. Et texit pavimentum tabulatis abiegnis. Hoc quo modo factum sit, plenius in libro Paralipomenon explicat, ubi scriptum est: Stravit quoque pavimentum templi pretiosissimo [Col. 1120A] marmore stratum decore multo (II Par. III). Unde patet quod tabulas abiegnas quibus pavimentum tegeret, nequaquam in terra posuit, sed primo illud marmore protexuit, ac deinde tabulas superposuit, ac tertium his duobus auro vestitum superaddidit, ut in sequentibus legitur. Sicut autem altitudo parietis in altum exsurgens, atque usque ad laquearia perveniens, profectus virtutum, quibus electi ad regnum coeleste perveniunt, vel certe ipsos electos choros sibimet per tempora variantia succedentes significat, ita aequalitas pavimenti concordem eorumdem humilitatem, qua in temporali adhuc vita positi socialiter invicem charitate dictante conversantur, non immerito demonstrat. Quod videlicet pavimentum pretiosissimo erat marmore stratum decore multo, idemque marmor mox tabulis tectum abiegnis, quia nimirum vita justorum primo fidei firmitate praemunienda in corde, ac deinde virtutum spiritalium latitudine est adornanda in opere; alioquin quid utilitatis habet decor marmoris pretiosissimi [Col. 1120B] lignorum tabulis obtectus, si non mysticum aliquid tacite signabat, ac bonorum amplitudinem operum fortitudine fidei intemeratae suffulciendam esse docebat? Abies vero propter altitudinem sui et robur durabile mentem electorum infima quaeque desideria spernentem, et coelesti semper contemplationi intentam, virtute quoque patientiae singulariter excellentem, non incongrue demonstrat. Auri autem laminae quae marmori ac tabulis sunt abiegnis superpositae, ipsa est latitudo charitatis de corde puro et conscientia bona, et fide non ficta: quae sicut aurum aliis pretiosius est metallis, ita caeteris eximior virtutibus in templo Dei singulari luce refulget. Unde bene Apostolus cum plurima virtutum bona, quae humilibus essent corde servanda, quasi pavimenti ornatus enumeraret, dicens, Induite vos sicut electi Dei sancti et dilecti viscera misericordiae, benignitatem, humilitatem, patientiam, modestiam, sufferentes invicem, et donantes vobismetipsis, si quis adversus aliquem [Col. 1120C] habet querelam: sicut Christus donavit vobis, ita et vos facite (Coloss. III); repente velut desuper addendo aureo velamine adjunxit, Super omnia autem charitatem habentes, quod est vinculum perfectionis.

XII. De mensura Templi et oraculi. Cap. VI.---Aedificavit quoque viginti cubitos ad posteriorem partem templi, tabulata cedrina a pavimento usque ad posteriora, et fecit interiorem domum oraculi in sanctum sanctorum. Posteriorem templi partem occidentalem dicit; ab ortu enim solis ingressum habebat templum, et ab occasu domum interiorem, hoc est, sancta sanctorum. Quod autem tabulata, quae interiorem domum ab exteriore separabant, a pavimento usque ad superiora esse dicuntur aedificata, non usque ad laquearia, quae triginta cubitos erant in sublime a pavimento suspensa, ut supra jam dictum est, sed usque cubitos 20 altitudinis, ut in sequentibus aperte legitur: reliquum vero erat supra haec tabulata apertum et inane usque ad laquearia cubitis decem altitudinis, et cubitorum viginti longitudinem [Col. 1120D] juxta latitudinem domus. In qua distinctione domus Domini, patet figura mysterii, et Apostolo exponente, luce clarior est. Quae prior domus, in quam semper introibant sacerdotes, sacrificiorum officia consummantes, praesens est Ecclesia, ubi quotidie insistentes piis operibus Domino sacrificia laudis offerimus. Interior vero domus, quae ad posteriorem templi partem erat facta, ipsa est promissa nobis vita in coelis. Interior quidem a conversatione nostri exsilii remota, estque in praesentia Regis summi perpes, ubi beatorum et angelorum et hominum solemnitas agitur: unde de ea bene merito servo dicitur, Intra in gaudium Domini tui (Matth. XXV). Sed posterior, tempus quo post hujus saeculi labores ad illius ingressum perducimur. Tabulata autem, quae utramque domum ab invicem dividunt, ipsa sunt claustra coeli, quorum nobis apertionem quotidie suspiramus, et quantum Dominus donaverit, [Col. 1121A] pia semper instantia, donec aperiantur, ut intrare liceat, pulsamus. Ubi, etsi necdum ante solutionem corporum intrare permittimur, apertam tamen habemus januam divinae pietatis, qua orationum nostrarum, eleemosynarum, jejuniorum, certorumque bonorum operum thymiamata praemittamus. Bene autem interior domus viginti cubitos longa facta est, propter mysterium geminae dilectionis, de quo supra diximus, quae in hac interim vita ex parte maxima electorum illustrat mentes, sed in illa patria, cessantibus aliarum virtutum operibus sola perpetuo regnat. Porro quadraginta cubitis erat ipsum templum pro foribus oraculi. Diximus ipsum templum pro foribus oraculi, praesentis Ecclesiae typum gessisse. Unde recte fuit quadraginta cubitorum, qui numerus saepe in significatione ponitur praesentis fidelium laboris, quo modo quinquagenarius in significatione futurae quietis et pacis. Denario namque numero continentur praecepta, quorum observatione ad vitam venitur; denario aeque significatur ipsa [Col. 1121B] quam desideramus, et pro qua laboramus, vita perennis. Quadratus vero est mundus, in quo pro acquirenda eadem vita certamus. Unde et psalmista congregandam de gentibus Ecclesiam praevidens, aiebat: De regionibus congregavit eos, a solis ortu et occasu; ab aquilone et mari (Ps. CVI). Decem autem quater ducta quadraginta faciunt. Unde populus ab Aegypto liberatus in figura praesentis Ecclesiae quadraginta annis in eremo multis laboribus exercebatur, simul et pane coelesti reficiebatur; ac sic tandem ad promissam olim patriam pervenit. Exercetur enim tentationibus quadraginta annis, ut labores Ecclesiae, quibus totum per orbem in observanda Dei lege desudat, insinuantur. Pascitur manna de coelo per eosdem quadraginta annos, ut ostendantur ipse quas Ecclesia tolerat passiones, spe denarii coelestis, hoc est, aeternae beatitudinis esse levigandae. Ubi ii qui nunc esuriunt et sitiunt justitiam saturabuntur (Matth. V); et sicut eadem Ecclesia suo canit [Col. 1121C] Redemptori, Ego autem cum justitia apparebo conspectui tuo; satiabor dum manifestabitur gloria tua. Pariter ergo populus Dei et afficitur adversis et reficitur manna, ut sit illud Apostoli, Spe gaudentes, in tribulatione patientes (Rom. XII). In qua figura et Dominus noster quadraginta diebus ante mortem carnis suae jejunavit, quadraginta etiam epulabatur cum discipulis, post resurrectionem carnis suae, apparens eis in multis argumentis, et loquens de regno Dei, et convescens: jejunando etenim ostendebat nostrum in se laborem; manducando autem cum discipulis, ostendebat in nobis suam consolationem; jejunans velut clamabat, Attendite ne graventur corda vestra in crapula et ebrietate, et curis hujus vitae. Manducans autem et bibens, velut clamabat: Ecce ego vobiscum sum omnibus diebus, usque ad consummationem saeculi (Luc. XXI). Et, Iterum autem videbo vos, et gaudebit cor vestrum, et gaudium vestrum non tolletur a vobis (Matth. XXVIII); simul enim cum viam Domini carpimus, et a vanitate praesentis saeculi jejunamus, [Col. 1121D] et futura promissione reficimur, hic non apponentes, quia illic pascentes sursum est cor. Et cedro omnis domus intrinsecus vestiebatur, habens tornaturas suas et conjuncturas fabrefactas, et caelaturas eminentes. Diximus de cedro quod insuperabilem virtutum venustatem signaret, quo nimirum ligno omnis domus Domini intrinsecus vestitur, cum corda justorum solo bonorum operum amore nitescunt; habetque domus in tabulis cedrinis tornaturas suas, et conjuncturas fabrefactas, cum iidem electi se ad invicem pulcherrima charitatis copula connectunt, ita ut cum innumera sit multitudo fidelium, unum tamen cor, unam habere animam pro communis fidei ac dilectionis societate merito dicantur. Namque tornaturae quae juncturis tabularum apponebantur, ut unum ex omnibus fieret tabulatum, ipsa sunt officia charitatis, quibus ad invicem fraternitas sancta copulatur, atque in unam Christi domum toto terrarum [Col. 1122A] orbe componitur. Quae etiam domus habet caelaturas eminentes, cum opera virtutum sancti nequaquam occulte tegunt; sed manifesta expressione omnibus foris, quales sint ipsi, quid agant in exemplum vivendi, proferunt; quo modo fecit apostolus Paulus, qui non solum praedicando gentibus Christum; et patiendo ipse pro Christo quantum emineret ostendebat, verum etiam in Epistolis ad Ecclesias destinatis quot pericula pro Christo toleraret, quantis revelationibus a Christo sit sublimatus, felici glorificatione declarabat. Qui cum suis dicere auditoribus non dubitaret, Imitatores mei estote, sicut et ego Christi (I Cor. XI): quid in domo Domini, nisi caelaturas eminentes ostendit, qui singulari culmine virtutis cunctis sese imitabilem praebuit?

XIII. Quod domus sit cedro vestita et auro. Cap. VI.---Omnia cedrinis tabulis vestiebantur, nec omnino lapis apparere poterat in pariete. Et lapis parietis sive pavimenti et tabulae et aurum, sanctorum in Ecclesia vitam omnia designant: sed ea distinctione cum [Col. 1122B] pariter ponuntur, ut lapides vivi sint sancti, fortitudine fidei in unam eamdemque regulam sibimet agglutinati; tabulae cedrinae sive abiegnae sint sancti, latitudine variarum virtutum, secundum donationes sancti Spiritus, in una eademque fide sibimet alterutrum connexi; auri laminae sint sancti supereminentem scientiae charitatem habentes, hi sunt qui fulgore gratissimo ad invicem congaudent. Quae tria beatus Apostolus una sententia complexus est dicens; Nam in Christo Jesu, neque circumcisio aliquid valet, neque praeputium, sed fides, quae per dilectionem operatur (Gal. V). Fidei namque invictae lapis figuram tenuit, cedrus sanctionis odoriferae, aurum transcendentis omnia dilectionis; vestiturque lapideus paries tabulis cedrinis, cum professio fidei bonis ornatur operibus, ne sine operibus otiosa judicetur aut mortua. Verum quia lex in lapide scripta, doctrina vero Evangelii per lignum est Dominicae passionis confirmata, unde et populus lapide circumcisus [Col. 1122C] in praeputio, nos signo crucis consecramur in fronte, possunt non incongrue parietes templi lapidei, sive pavimentum pretiosissimo marmore stratum, eorum qui in lege fideliter ac perfecte vixerunt, typum gerere; tabulae vero cedrinae, sive abiegnae, novi Testamenti justos indicare, qui volentes post Dominum venire abnegant semetipsos, et sumpta cruce sua quotidie sequuntur illum (Luc. IX). Et quoniam utriusque temporis justos communis manet supernae gloria retributionis, lapidibus ac lignis pretiosis tertia est species aurearum laminarum. Econtrario debet videri quae supra diximus. Porticus quae erat ante templum, antiquorum fidelium debet figuram gestare; ipsum vero templum eorum qui post incarnationis Dominicae tempus, in mundum venerunt. Porro domus interior regni coelestis gaudia, quae utrisque justis dantur figurabat. Nunc autem dicamus parietes lapideos antiquum Dei populum, tabulas cedrinas novum, aureas laminas utriusque in coelis praemia designare, cum iidem parietes templi, [Col. 1122D] et in porticu, et in ipso templo, et in sanctis sanctorum pari fuerint modo de lapidibus et lignis et auro compacti. Multiplex namque est in diversis rebus earumdem repetitio figurarum. Sed hoc dicendum, quod fuerunt in lege et ante scriptam legem plurimi, qui legaliter Domino deservirent, non occidentes, non fornicantes, non furtum facientes, non falsum testimonium loquentes, honorantes patrem et matrem, et diligentes proximos sicut se ipsos. Hi ad parietes porticus lapideos pertinebant. Fuerunt alii, qui majori perfectione relictis mundi negotiis, et assumpta cruce sua sequebantur Dominum, qui, ut Apostolus scribit, Ludibria et verbera experti, insuper et vincula et carceres, lapidati sunt, secti sunt, tentati sunt, in occisione gladii mortui sunt. Circuierunt in melotis, in pellibus caprinis, egentes, angustiati, afflicti, quibus dignus non erat mundus (Hebr. XI). Hi qui ante manifestata tempora Evangelii, vitam [Col. 1123A] duxere evangelicam, quid nisi ante ingressum tabulata cedrina in porticu fulgebant? Quos utrosque quia idem regnum coeleste communiter in mansionibus discretis recepit, quasi porticus templi post lapidem et cedrum intrinsecus est auro cooperta. Sunt hoc tempore perplures, qui legalibus contenti praeceptis, quae supra commemoravimus, sufficere sibi credunt tantum, si ad vitam venire mereantur. Sunt alii ad perfectionem nitentes, venditis quae habent omnibus, memores promissi illius quo talibus in resurrectione non solum vitam, sed et specialem praedixit honorem esse tribuendum, Amen dico vobis, quod vos qui secuti estis me, in regeneratione cum sederit filius hominis in sede majestatis suae, sedebitis et vos super sedes duodecim, judicantes duodecim tribus Israel (Matth. XIX). Hi ad parietes templi albo de lapide factos, illi figuraliter ad cedrinas pertinent tabulas. Et quia utrique praemia a Domino perpetuae lucis, quasi auri laminas quibus decorentur, exspectant, sunt in abditis templi lapides pretiosi, sunt [Col. 1123B] tabulae ligni aromatici, utraque auro cooperta: quia et illi, qui in lege Domini immaculati ambulaverunt, et qui gratiam Evangelii perfecte susceperant, pariter aeterna vita perfruuntur. Oraculum autem in medio domus in interiori parte fecerat, ut poneret ibi arcam foederis Domini. Hoc superius praeoccupando expositum est, quia videlicet interior domus secreta patriae coelestis, arca foederis Dominum Salvatorem, in quo solo foedus pacis apud Patrem habemus, designaret; qui post resurrectionem suam ascendens in coelum, carnem, quam assumpsit ex Virgine, in Patris dexteram locavit. Porro oraculum habebat viginti cubitos in longitudine, et viginti cubitos in latitudine, et viginti cubitos in altitudine. Quod dicitur viginti cubitos in altitudine, parietem significat cedrinum, qui oraculum, id est, sancta sanctorum, ab aede exteriore segregaret, sicut et supra diximus. Oraculum ergo ubi erat arca, habebat vicenos cubitos in longitudine, et latitudine, et altitudine id est, per quadrum, [Col. 1123C] quia in superna illa patria, ubi Regem Christum in decore suo vident oculi sanctorum, sola charitatis divinae ac fraternae gratia per omnia fulget. Quod sequentibus quoque verbis astruitur, cum dicitur.

XIV. Quod altare cedro et auro vestitum. Cap. VI.---Et operuit illud atque vestivit auro purissimo. Quod est aperte dicere quia moenia supernae civitatis, gratia charitatis implevit. Sed et vestivit altare cedro. Altare dicit thymiamatis, quod erat infra oraculum. De quo paulo post subinfertur, Et totum altare oraculi texit auro. Unde intelligi datur quia idem altare de lapide quidem fuerit factum, et cedro vestitum, ac deinde auro coopertum. Significat autem typice perfectorum vitam justorum qui quasi in oraculo sunt positi, quia desertis infimis delectationibus, de solo regni coelestis ingressu curam omnem impendunt. Unde bene in hoc altari, non carnes victimarum, sed sola incendebantur thymiamata, quia tales non adhuc peccata carnis et illecebras cogitationum in se mactare opus habent; sed tantum orationum spiritalium [Col. 1123D] et coelestium desideriorum odoramenta, per ignem amoris in conspectu sui Conditoris offerunt. Quid autem in hujusmodi altari lapis, cedrus et aurum figurarent, ex his quae superius dicta sunt, facile potest intelligi, Domum quoque ante oraculum operuit auro purissimo, et fixit laminas clavis aureis. Domum ante oraculum praesentis Ecclesiae typum tenere diximus, ubi ita Redemptoris nostri amore flagramus, ut necdum ipsum videre facie ad faciem valeamus. Unde apte domus haec auro quidem purissimo cooperta, sed interpositus erat medius paries ob oraculi secreta. Oraculum namque vocatur, cum divina hominibus vel angelica allocutio, vel secretorum quorumque revelatio conceditur. Unde bene oraculum in abditis, hoc est in interiori domo factum est, quia in superna patria et angelorum nobis visio atque allocutio, et ipsa Dei praesentia revelabitur, juxta haec quae Veritas ipsa diligentibus se pollicetur, dicens, [Col. 1124A] Qui autem diligit me, diligetur a Patre meo, et ego diligam cum, et manifestabo ei me ipsum (Joan. XIV). Et iterum, Venit hora cum jam non in proverbiis loquar vobis; sed palam de Patre meo annuntiabo vobis (Joan. XVI). Domus ergo ante oraculum auro tecta est, quia perfecti quique justi in hac vita, ubi necdum de Patre palam audire, id est, necdum palam videre queunt, fidem et opus justitiae divino ornant amore, per quem et plenam Dei cognitionem mereamur. Laminae aureae, quibus operta est domus, operationes sunt multifariae pietatis, quas in obsequium sui Creatoris vel fraternae necessitatis amor castus exhibet. Clavi aurei quibus erant affixae laminae aureae, sunt praecepta charitatis, sive promissa aeternae claritatis, per quae in exercitio studioque virtutum ne deficiamus, donante Christi gratia, continemur. Unde bene de eisdem clavis in libro Paralipomenon scriptum est, Sed et clavos fecit aureos, ita ut singuli clavi siclos quinquagenos appenderent. Quinquagenario namque numero solet in Scripturis remissio peccatorum, [Col. 1124B] et gratia Spiritus sancti, et vita aeterna figurari; quinquagesimus psalmus est poenitentiae et remissionis; quinquagesimus annus jubilaeus; quinquagesima die post Pascha Spiritus sanctus adveniens primitivam Ecclesiam consecravit; et quinquagenorum erant siclorum clavi singuli, quibus laminae aureae affigebantur parietibus domus Domini, quia nimirum verba coelestia, quibus in amore bonorum operum proficimus et conservamur, veniam nobis promittunt peccatorum gratia sancti Spiritus, et sabbatismum in futuro pollicentur aeternum. Et hi quidem sunt clavi dilectionis. Sunt vero alii clavi timoris, quibus incipientes quique et necdum ad perfectionem venientes, illecebras vitiorum carnalium et voluptatem mortificant, illo videlicet sermone veritatis, cujus institutione carnem nostram crucifigere cum vitiis et concupiscentiis edocemur. Quos habere desiderabat propheta, cum ait, Confige clavis timoris tui carnes meas, a judiciis enim tuis timui (Ps. [Col. 1124C] CXVIII). Qui rursum ad perfectiora perveniens, dicit de clavis dilectionis, Mihi autem adhaerere Deo bonum est. Nihilque erat in templo quod non auro tegeretur, sed et totum altare oraculi texit auro (II Par. III). Supra de altari dictum est. Plenius vero in libro Paralipomenon haec explicantur, ubi Porticus quoque erat ante frontem templi deaurata intrinsecus, coenacula quoque auro tecta esse perhibentur. Ubi figura mysterii in promptu est, quia tota Ecclesia et in hoc saeculo et in futuro, prae caeteris virtutibus Deo placitis dono charitatis abundat; et sola haec quasi singulariter eminens, caeteras caelare videtur. Deaurata est quippe porticus ante templum, quia patres veteris Testamenti Deo per charitatem placuerunt. Deauratum est templum, quia eadem ipsa charitas diffusa est in cordibus nostris per Spiritum sanctum, qui datus est nobis. Deaurata est domus interior, quia in superna patria sola charitas regnat. Sed ibi eo verius et securius, quo praesens ipse Deus, qui est charitas, videtur; ibi eo certius, quo ipse Mediator [Col. 1124D] Dei hominum, qui solus paternorum est conscius secretorum, velut arca testamenti semper aspicitur. Quod autem coenacula quaeque tecta sunt auro, ad eumdem sensum respicit: sicut enim interior domus sancti sanctorum, ubi erat arca, aeternam sanctorum, vitam in conspectu sui Conditoris et Redemptoris significat, juxta illud psalmistae, Abscondes eos in abscondito vultus tui, a conturbatione hominum (Ps. XXX): ita coenacula in alto, eamdem vitam in coelis esse, et non in hoc mundo, dicente Apostolo, Quae sursum sunt, quaerite, ubi Christus est in dextera Dei sedens; quae sursum sunt sapite, non quae sunt terrena.

XV. De factura Cherubin. Cap. VI.---Et fecit in oraculo duo Cherubin de lignis olivarum decem cubitos altitudinis. Cherubin, sicut propheta Ezechiel aperte declarat, angelicae dignitatis vocabulum est; numeroque singulari Cherub dicitur, plurali Cherubin. Unde [Col. 1125A] apte in figuris Cherubin, quae erant in oraculo facta, angelica ministeria, quae Conditori suo in coelis semper assistunt, possunt intelligi. Quae recte de lignis olivarum facta esse perhibentur, quia nimirum virtutes angelicae gratia Spiritus sancti, ne umquam ab amore Dei arescant, unctae sunt. Ipsae enim una nobiscum sunt participes illius, de quibus ait in laude Christi propheta, Unxit te Deus tuus oleo laetitiae, prae participibus tuis (Ps. XLIV). Recte de lignis olivarum figuraliter sunt facti, quos luce sapientiae coelestis, mox ipse qui creavit, implevit. Unde Cherub appellare voluit, quod Latine multiplicata scientia, sive scientiae multitudo interpretatur. Decem autem sunt cubitorum altitudinis, quia denario vitae aeternae fruuntur, habentes inviolatam in se sui Conditoris imaginem, servata in perpetuum sanctitate, et justitia, et veritate, quae prima conditione perceperunt. Denarius quippe obolis constat, et continere in se nomen regis et imaginem consuevit. Quapropter et figurae regni coelestis aptissime congruit, ubi et angeli [Col. 1125B] sancti in imagine sui Conditoris, ad quam facti sunt, semper manent; et electi homines imaginem ejus, quam peccando amiserant, recipiunt. Scimus enim, inquit, quia cum apparuerit, similes ei erimus, quoniam videbimus eum sicuti est. Quinque cubitorum ala Cherub una, et quinque cubitorum ala Cherub altera; id est, decem cubitos habentes a summitate alae unius usque ad alae alterius summitatem. (I Joan. III). Alae cum in sanctorum hominum figura ponuntur, virtutes significant eorum quibus ad coelestia volare semper, atque in his conversationem delectantur habere. Cum vero in significatione angelorum ponuntur alae, quid apertius quam gratiam demonstrant perpetuae et indefectivae felicitatis eorum qui semper in coelestibus in ministerio sui persistunt auctoris? Vel certe quia levitate spiritalis naturae sunt praediti, ita ut ubicumque voluerint, statim quasi volando perveniant; et hic cum alis figurati, et prophetae cum alis sunt ostensi. Bene autem dicitur quia quinque cubitorum [Col. 1125C] fuerit alia Cherub una, et quinque cubitorum ala Cherub altera: quia virtutes angelicae legem Dei, quae in quinque libris descripta est, indefessa devotione custodiunt: diligendo videlicet Deum et Domiminum suum ex omnibus viribus suis, diligendo et proximos tamquam seipsos: plenitudo enim legis est charitas. Proximi autem eorum, et ipsi ad invicem sunt angelici spiritus et homines electi, eorum aeque concives. Unde utraque alia ejusdem esse mensurae perhibetur, quia videlicet eadem ipsa devotione, qua se alterutrum in Deo diligunt, nostram quoque ad se ascendentium societatem desiderant; sicque simul alae decem cubitos complent, cum in gemina charitatis exhibitione angeli de Conditoris praesentia laetantur. Decem quoque cubitorum erat Cherub unum, mensura parietis, et opus unum erat in duobus Cherubin. Duo erant facti Cherubin propter consortium ejusdem, de qua loquimur, charitatis significandum, quia minus quam inter duos charitas stare non potest. Unde et Salvator binos ad praedicandum discipulos [Col. 1125D] mittere curavit (Luc. X), ut tacite doceret eos, qui verbum fidei praedicarent, virtutem dilectionis ante omnia opera esse tenendam. Uniusque mensurae et operis duo Cherubin, quia disparilitas voluntatum, sive cogitationum, in superna patria nulla est, ubi una omnes eademque praesentis visione et gloria illustrantur. Posuitque Cherubin in medio templi interioris; extendebant autem alas suas Cherubin, et tangebat ala una parietem, et ala Cherub secundi tangebat parietem alterum: Alae autem alterae in medio pariete templi se invicem contingebant. Manifestum est ex his quae praedicta sunt quare Cherubin in medio templi interioris sint positi, quorum habitatio est in coelis. Extendebant autem alas Cherubin, quasi ad volandum, quia spiritus angelici semper habent animum ad obsequium divinae voluntatis praeparatum. Quod vero ala una tangebat parietem, ad illam charitatis administrationem pertinet, quam nobis exhibent angeli. [Col. 1126A] Quod alae alterae in medio templi se invicem contingebant, eam dilectionis gratiam qua se alterutrum complectuntur, exprimit. Bene autem sequitur, Texit quoque Cherubin auro, quia et naturam eorum Conditor immortali claritate sublimavit, et mentem vera dilectionis atque humilitatis luce replevit. Notandum sane quia Moyses dum tabernaculum faceret, fecit et duos Cherubin aureos, quos posuit in propitiatorio, quod erat super arcam. Salomon autem addidit alios duos multo majores, quos in templo poneret, sub quorum alis arcam in medio poneret, cum propitiatorio et Cherubin prioribus; sicque factum est, ut in tabernaculo quidem essent Cherubin duo, in templo autem quatuor. Ad unam vero eamdemque significationem utrique pertinent, sed repetitum est opus augustius factum per Salomonem, ut typice doceretur, multiplicata post incarnationem Domini sancta Ecclesia, latius esse gentibus sublimitatem civium coeli pandendam, qui sic Conditorem de collato sibi munere beatitudinis collaudant, ut de nostra quoque [Col. 1126B] ereptione atque ad eamdem beatitudinem introductione congaudeant; extendunt enim alas ad invicem super arcam, cum ad laudem Domini Salvatoris referunt bonum omne quod acceperunt; extendunt alas alteras ad parietes oraculi, cum sanctos etiam homines secum videre laetantur, eosque velut alarum suarum summitatibus tangunt, quos consortes atque imitatores fuisse in hac vita suae puritatis exsultant. Duos autem aeque parietes alis suis tangunt: quia fideles utriusque populi, Judaei scilicet et gentilis, secum possessores habent aulae coelestis. Namque in illa patria distinctio fit localis inter utrumque populum. Sed quia major fit festivitas internae beatitudinis de consortio adunatae fraternitatis, extendunt Cherubin ad utrumque parietem oraculi alas suas, quia laetantes in coelesti patria justos utriusque plebis visione quoque suae gloriae ad laudem Creatoris excitant; nec solum de illorum, quos secum intus habent, hominum justorum felicitate laetantur agmina coelestia, [Col. 1126C] verum etiam nostri, qui foris adhuc positi de profundis ad Dominum clamamus, curam genunt sedulam. Unde bene de eisdem Cherubin in libro Paralipomenon scriptum est, Ipsi autem stabant erectis pedibus, et facies eorum versae erant ad exteriorem domum (II Par. III); stabant etenim erectis pedibus Cherubin, quia a via veritatis, in qua mox conditi positi sunt, numquam aberraverunt angeli. Habent facies ad exteriorem domum, quia nos, ab hujus aerumna peregrinationis ereptos, ad suum desiderant pervenire consortium. Sic ergo pedibus stant rectis, sic alas suas auro tectas ad oraculi parietes extendunt, ut facies habeant ad domum versas exteriorem, quia angeli sic suam perpetuo innocentiam conservant, sic de animarum sanctarum in coelis beatitudine congaudent, ut eis quoque quos in terris adhuc peregrinari conspiciunt, electis opem ferre non desinant, donec et illos ad coelestem patriam introducant; omnes enim sunt administratorii spiritus in ministerium missi propter eos qui haereditatem capiunt salutis. [Col. 1126D] Possunt etiam per duo Cherubin duo testamenta figurari, qui nimirum Cherubin in oraculo sunt facti, quia in consilio divinae promissionis nobis utique inaccessibili atque incomprehensibili ante saecula dispositum est, quando, et qualiter quibusve auctoribus sacra Scriptura conderetur. De lignis olivarum sunt facti, quia per viros misericordiae, quorum pietati non defuerunt vires, unctione sancti Spiritus illustratos, divini sunt libri conscripti. De lignis olivarum sunt facti, quia lucem nobis scientiae tribuunt, juvante flamma charitatis Dei, quae per Spiritum sanctum diffunditur in cordibus nostris. Decem cubitis sunt alti; quia per observantiam decalogi legis, Deo serviendum praedicant, et Deo fideliter servientes denario remunerandos esse regni perpetui ostendunt. Geminas habent alas, quia Testamenta per aspera aeque et prospera, indefesso proposito semper ad coelestia tendisse ac pervenisse declarant; et hoc idem suis auditoribus [Col. 1127A] faciendum esse demonstrant. Quinque cubitorum erat ala Cherub una, et quinque cubitorum ala Cherub altera; quia in omni labentium rerum varietate, sancti universos corporis sui sensus in obsequium sui Conditoris extendunt: oculos habentes semper ad Dominum, audire desiderantes vocem laudis ejus, et narrare universa mirabilia ejus, dulcia faucibus suis habentes eloquia illius, super mel et favum ori suo, currentes in odore unguentorum ejus; et donec superest halitus in eis, et spiritus Dei in naribus eorum, non loquentes labiis iniquitatem, nec in lingua sua stultitiam personantes: sicque per arma justitiae a dextris, et a sinistris incedentes, ad perceptionem coelestis denarii, quem summus paterfamilias cultoribus suae vineae repromisit, perveniunt. Et opus unum erat in duobus Cherubin, quia utriusque Testamenti scriptores una eademque castitate operis et charitatis devotione Deo servierunt, una et consona voce ac fide Deum praedicant: quia quae novum Testamentum [Col. 1127B] de Dominica incarnatione, passione, resurrectione, ascensione, gentium vocatione, Judaeorum expulsione, multimoda Ecclesiae tribulatione facta narrant, haec eadem vetus Testamentum, si recte intelligitur, veraciter fienda praedicabat. Adventum vero Antichristi, finem saeculi, extremi discrimen judicii, et aeternam bonorum gloriam, poenamque reproborum, concordi utrumque Testamentum veritate probat. Alae ergo Cherubin interiores super arcam se invicem contingebant, quia utraque Testamenta pari de Domino attestatione consentiunt. Item alis exterioribus, iste unum parietem, ille alterum contingebat, quia vetus Testamentum proprie antiquo Dei populo scriptum est; novum vero nobis, qui post incarnationem Dominicam ad fidem venimus. Et secundo parieti h. e. septentrionali, recte comparamur, quibus post frigus ac tenebras idololatriae, lucem veritatis cognoscere datum est: nam et si primitiva Ecclesia maxime de Judaeis effloruit, et omnis Israel [Col. 1127C] circa finem saeculi salvandus esse creditur, plurimi fidelium hujus corporis congregantur ad Evangelii suscipiendi sacramenta, quibus etiam hoc divinitus donatum est, ut revelatis oculis cordis sui, manifeste cognoscant litteram veteris Testamenti, evangelicae gratiae plenam esse mysteriis. Versas habent facies Cherubin ad exteriorem domum, quia nobis qui adhuc foris stamus, nec re, sed spe salvi facti sumus Divini sunt libri conditi; quia scriptores eorum jam regnantes cum Domino, illumque collaudantes in coelis, curam nostrae gerunt salutis, qui pro nostris erratibus apud ejus pietatem interpellant. Circumdati sunt auro Cherubin, quia praeclaris scriptorum suorum operibus confirmatur auctoritas Testamentorum, manifestata jam per orbem cognitione divinarum Scripturarum, sive interna gloria coelestium agminum: utrumque enim Cherub, ut diximus, et angelos videlicet, et Testamenta designant, cum plures ad fidem converti et bonis abundare coeperint operibus. Unde et apte subditur: Et omnes parietes templi per [Col. 1127D] circuitum sculpsit variis caelaturis et torno. Omnes parietes templi per circuitum omnes sanctae Ecclesiae populi sunt, quibus super fundamentum Christi locatis, totius ambitum orbis replevit, coeptumque fidei aedificium quotidie nova membrorum suorum progenie, quasi lapidum pretiosorum appositione superaugmentare non desistit. Qui nimirum parietes variis caelaturis sculpuntur: Cum alii datur per Spiritum sermo sapientiae, alii sermo scientiae secundum eumdem Spiritum, alteri fides in eodem Spiritu, alii gratia sanitatum in uno Spiritu, alii operatio virtutum, alii prophetia, alii discretio spirituum, alii genera linguarum, alii interpretatio sermonum (I Cor. XII). Et ut ad illas veniamus, quas omnes habere valemus virtutes, charitas, gaudium, pax, longanimitas, patientia, benignitas, bonitas, modestia, continentia (Gal. V), et caeteri fructus spiritus, quid nisi caelaturae parietum templi quae ornatus sunt mentium populi Dei. Sculpuntur et iidem parietes torno, cum prompto pollent animo fideles [Col. 1128A] ad faciendum cuncta quae Dominus praecepit, ad patiendum cuncta quae permittit, dicentes ex animo per singula quae occurrunt: Benedicam Dominum in omni tempore (Ps. LXII). Et, Paratum cor meum, Deus, paratum cor meum, cantabo et psalmum dicam Domino (Ps. CVII). Sculpuntur torno, cum in tantum virtutibus operam impendunt, ut ab harum tramite nullis circumstantium rerum contrarietatibus, nullis possint blandimentis averti: quia enim tornatura caeteris artibus velocitate praecellit, et ipsa sibi regulam, qua sine errore opus perficiat, servat, apte per hanc pia sanctorum vita signatur, quia et parata est semper ab obsequium divinae voluntatis, et hoc absque diverticulo errandi complere longo virtutum usu exercitata didicit. Unde et sancta Ecclesia in Canticis canticorum, Sponsi ac Redemptoris sui virtutes admirata, dicebat, Manus ejus tornatiles, aureae plenae hyacinthis (Cant. V). Tornatiles quippe sunt manus ejus, quia apparens in carne sanitates et miracula quaecumque [Col. 1128B] voluit, absque omni morarum tarditate, absque ullis errorum ambagibus, Dei virtus et sapientia perfecit. Aureae sunt, quia ea quae foris verbo jussit, intus divina plenus potentia dedit. Plenae sunt hyacinthis, quia ad gloriam Patris universa quae fecit retulit; et per opera quae fecit nostros ad quaerenda coelestia sensus erigit.

XVI. De sculptura parietum. Cap. VI.---Omnes ergo parietes templi per gyrum variis caelaturis et tornis sculpuntur, cum tota per mundum Ecclesia virtutum spiritalium exsecutioni absque ullo prorsus errore prompta devotione insistit. Ubi bene subditur, Et fecit in eis Cherubin et palmas, et picturas varias, quasi prominentes de pariete, et egredientes. Cherubin namque in parietibus templi facit Salomon, cum electos suos Dominus ad regulam Scripturarum sanctarum, in quibus est multitudo scientiae, vitam suam dirigere donat. Cherubin facit, cum eos in hoc mundo castitatem angelicae conversationis pro modulo suo [Col. 1128C] docet imitari, quae maxime vigiliis ac laudibus divinis, dilectione sincera Conditoris et proximi geritur. Palmas fecit cum memoriam aeternae retributionis eorum mentibus infigit, ut eo minus ab arce justitiae labi queant, quo mercedem justitiae semper ante cordis oculos habent. Facit picturas varias prominentes de pariete, et egredientes, cum multifarias virtutum operationes fidelibus tribuit: verbi gratia, viscera misericordiae, benignitatem, humilitatem, patientiam, modestiam sufferre invicem, et donare sibimetipsis, super omnia autem haec charitatem habere, quod est vinculum perfectionis. Quae videlicet virtutes cum in tantam electis consuetudinem venerint, ut velut naturaliter eis videantur insitae, quid aliud quam picturae domus Domini prominentes, quasi de pariete exeunt, quia verba et opera veritatis non adhuc ab aliis extrinsecus discunt, sed ut sibimet infixa radicitus, parata semper ab intimis cordis quae sunt agenda sive docenda proferunt? Sed et pavimentum [Col. 1128D] domus texit auro intrinsecus et extrinsecus, in oraculo et in ipso templo. Significare autem diximus supra, quod pavimenti aequalitas humilem concordiam designaret sanctae fraternitatis, ubi cum sint Judaei et gentes, barbari et Scythae, liberi et servi, nobiles et ignobiles, cuncti se in Christo fratres esse, universi eumdem se habere Patrem in coelis gloriantur; neque enim de concordissima humilitate supernorum civium dubitare cuiquam fas est.

XVII. De ingressu oraculi. Cap. VI.---Texit ergo Salomon pavimentum domus auro intrinsecus et extrinsecus, quia Rex noster pacificus et angelos atque animas justorum in coelis perfecte ac plenarie dono dilectionis implevit, et peregrinantes in hoc saeculo cives ejusdem patriae coelestis signaculo dilectionis a caeterorum mortalium vilitate segregavit: In hoc cognoscent, inquiens, omnes, quia discipuli mei estis, si dilectionem habueritis adinvicem (Joan. XIII). Et in ingressu oraculi fecit ostiola de lignis olivarum, postesque angulorum quinque, et duo ostia de lignis olivarum. [Col. 1129A] Quod primo dixerat, Fecit ostiola de lignis olivarum, hoc ipsum videtur apertius explicare voluisse, cum adjunxit, Et duo ostia de lignis olivarum. Unus quippe erat ingressus oraculi, sed idem ingressus duobus ostiis claudebatur, rursumque reseratis eisdem aperiebatur, sicut templum, et sicut porticus ante templum. unum non amplius habebant introitum, certi utique causa mysterii: quia unus Dominus, una fides, unum baptisma, unus Deus (Eph. IV), unus in Ecclesiam praesentem per baptismum, unus in regnum coeleste per opera fidei est sperandus introitus: nam quod unus esset introitus oraculi, testatur hoc quod inferius de arca scriptum est: Cumque eminerent vectes, et apparerent summitates eorum foris sanctuarium ante oraculum, non apparebant ultra extrinsecus; ubi patenter ostenditur, ni fallor, quod unus erat ingressus oraculi, et hic e regione factus arcae, quae in medio ejusdem oraculi fuit. Cujus ingressus et ostiola per significationem multifarie possunt accipi: nam et angelicos spiritus, quorum ministerio in habitationem [Col. 1129B] coelestis patriae introducimur, aptissime designant, et apostolorum atque virorum apostolicorum figuram tenent. quibus claves regni coelorum sunt datae, qui accepta a Domino potestate ligandi atque solvendi, et dignos intra regni januam admittunt; et contumaces, impuros ac superbos excommunicando vel anathematizando, ab ingressu vitae perennis eliminant. Sed et opera justitiae quorum merito ad regnum coeleste pervenitur, recte per ostia, per quae in sancta sanctorum ingrediebatur, possunt typice designari, juxta quod in libro Sapientiae scriptum est, Custoditio autem legum, consummatio incorruptionis est; incorruptio autem facit proximum Deo. Concupiscentia itaque sapientiae deducit ad regnum perpetuum. Quibus omnibus apte congruit, quia ipsa eadem ostiola de lignis fiunt olivarum, quia nimirum et angeli et homines perfecti fructu misericordiae et operibus lucis sese in domo Dei gloriosos exhibent, immo omnes electi per arma lucis et pietatis aditum [Col. 1129C] sibi patriae coelestis aperiunt. Duo sunt autem ostiola, sive quia Dominum et proximos diligunt angeli et homines sancti, neque januam vitae, nisi per geminam hanc dilectionem poterit quis intrare; seu quia utriusque populi fidelibus, et Judaei videlicet et Gentilis, eadem vitae janua reseratur. Postes sunt angulorum quinque, quia non solum animas electorum aula coeli recipit, sed et corporibus immortali gloria praeditis, in judicio suas fores aperit; quinque enim sunt sensus corporis nostri, ut supra meminimus, visus, auditus, gustus, olfactus, tactus. Certe vel postis uterque oraculi quinque factus est cubitorum, quia solis illis supernae patriae aditus panditur, qui omnibus sui corporis et cordis sensibus Domino servire studuerunt: corporis videlicet, cum per eosdem sensus aliquid pro illo agunt: cordis vero, cum sobrie et juste et pie cogitant de eis quae per ipsos corporis sensus agere decernunt. Sculpsitque in eis picturam Cherub et palmarum species, et anaglypha valde [Col. 1129D] prominentia, et texit ea auro, operuitque tam Cherubin quam palmas et caetera auro. Anaglypha Graece, dicuntur Latine caelaturae. Caelata sunt autem vasa aurea vel argentea, signis eminentioribus extra intusque expressa. Haec et alio nomine sculpta vocantur, anaglypha vasa dicta, quod superius sunt sculpta: Graeci enim ana, sursum glyphen, sculpturam dicunt, id est, sursum sculpta. Cuncta autem haec supra eadem Cherubin in ornatu parietum templi posita, pro captu nostro exposita sunt, nec laborandum in astruendo; quin virtutum operibus quae per totum orbem Ecclesiae in suis sanctis ac perfectis exercet, illi praecipue quibus fidelium cura commissa, et claves regni coelorum sunt datae, omni debeant solertia insistere ut quantum gradu praeminent caeteris, tantum et merito praecellant bonae actionis. Habent namque in se picturam Cherubin insculptam, cum angelicam in terris vitam, quantum mortalibus possibile est, et mente imitantur et opere. Habent palmarum [Col. 1130A] species, cum dona supernae retributionis fixa semper intentione meditantur. Palma namque manus victricis ornatus est. Habent anaglypha valde prominentia, cum certissima bonorum operam documenta, et quae nemo in sinistram partem interpretari valeat, cunctis se intuentibus ostendunt. Et haec omnia opera sunt aureis laminis cooperta, cum, sicut saepe dictum est et semper dicendum est, caeteris virtutum floribus specialius in magnis Ecclesiae membris fulgor supereminet amoris. His ostiolis est velum fuisse additum, Verba dierum narrant. Fecit quoque velum, inquit, ex hyacintho, purpura, coccino et bysso, et intexuit ei Cherubin; quod decoris quidem gratia factum est, ut inter parietes deauratos et holosericum fulgeret, sed in ejusdem mysterii significatione, cujus et ostiola, ante arcam atque ingressum oraculi appensum, ut sicut ostiola congruis horis aperiebantur, sic et velum revelaretur, quoties adveniret qui in sancta sanctorum esset ingressurus. Hujus ergo veli sedula revelatio sedulam apertionem [Col. 1130B] regni coelestis significat, quae nobis per incarnationem Domini et Salvatoris nostri donata est; unde et baptizato eo, coeli aperti sunt, ut ostenderetur quia per baptisma quod nobis ipse consecravit, januam patriae coelestis deberemus ingredi; et moriente illo in cruce, idem velum scissum est medium a summo usque deorsum, ut aperte doceret quia figurae legales jam tunc ad finem venissent, ac veritas Evangelii arcanaque coelestia, et ipse coeli ingressus, non adhuc prophetandus ac figuraliter significandus, sed jam jamque esset proxime omnibus aperiendus, qui ab initio mundi usque ad id temporis in fide veritatis de mundo transierunt; nam die post resurrectionem Domini quadragesimo universi cum eo coelum petierunt, remotoque omni velamine multifarias in domo Domini mansiones pro suis quique meritis acceperunt; sed et nobis, qui adhuc futuri eramus, eadem hora reseratus est supernae illius civitatis ac domus Patris ingressus. In quam profecto civitatem non [Col. 1130C] nisi per interna aeternorum bonorum desideria, per fidem et sacramenta Dominicae passionis, per verba sincerae dilectionis, per mortificationem concupiscentiae carnalis, et per quotidiana angelorum auxilia conscenditur. Unde bene idem velum sub quo in oraculum intrabatur ex hyacintho, purpura, coccino, et bysso factum est, eique Cherubin intexti esse memorantur. Hyacinthus quippe, qui coeli colorem imitatur, purpura quae sanguine conchyliorum conficitur, et sanguineam ipsam profert speciem, non immerito sacramentum signat Dominicae passionis, quod nos imitari crucem nostram portando debemus. Coccino, qui rubeo colore flammescit, congrue virtus exprimitur amoris, de qua mirantes dixerunt, qui cum Domino ambulaverunt discipuli, Nonne cor nostrum ardens erat in nobis, dum loqueretur in via, et aperiret nobis Scripturas (Luc. XXIV)? Byssus, quae de terra virenti germine nascitur, et longo artificum exercitio nativum exuit virorem, atque ad albentem [Col. 1130D] deducitur speciem, congrue castitatem nostrae carnis insinuat, cujus quasi humorem ingenitum exsiccari jubet Apostolus dicens, Mortificate membra vestra, quae sunt super terram, fornicationem, immunditiam, libidinem, concupiscentiam malam et avaritiam, quae est simulacrorum servitus (Coloss. III). Ad quantam vero candoris gloriam hanc velit perduci, ostendit alias dicens: Obsecro vos, fratres, per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum (Rom. XII). Intexuit velo Cherubin, eademque quatuor coloribus eximiis conficiuntur, cum in universis quae pie agimus, a venenatis daemonum telis per angelica praesidia Domino donante protegimur. Item texuit velo Cherubin, cum in bonis quae agimus, multitudine scientiae indesinenter utimur, respicientes semper ad eloquia divina, et ne forte a virtutum calle aberremus, horum intuitu continue vestigia nostra regamus. Fecitque in introitu templi postes [Col. 1131A] quadrangulatos, et duo ostia de lignis abiegnis intrinsecus, et utrumque ostium duplex erat, et se invicem tenens aperiebatur. Sicut ingressus oraculi, quo ad arcam Domini Cherubinque perveniebatur, introitum regni coelestis significat, quo ad Conditoris visionem nostri supernorumque civium nos introduci speramus ac desideramus; ita introitus in templum primordia nostrae conversionis ad Deum, quando in praesentem Ecclesiam ingredimur, typice demonstrat. Iste ingressum nostrum ad fidem, ille designat ad speciem: unde apte postes hujus introitus quadrangulati sunt facti, propter quatuor sancti Evangelii libros, quorum doctrina in fide veritatis erudimur; seu propter totidem quatuor virtutes principales, prudentiam, fortitudinem, temperantiam, justitiam, quarum veluti fundamini quodam firmissimo omnis bonorum actuum structura innititur. Prudentia namque est qua discimus quid nos agere, qualiter vivere deceat. Fortitudo, per quam ea quae didicimus agenda implemus, quas uno versiculo virtutes [Col. 1131B] propheta breviter complectitur dicens: Dominus illuminatio mea et salus mea (Ps. XXVI). Illuminatio videlicet, ut quae agere debeamus edoceat; salus vero, ut nos ad agenda confirmet; temperantia, qua discernimus ne plus aut minus justo prudentiae sive fortitudini operam dare inveniamur. Et quisquis prudentia, fortitudine, temperantia utitur, absque ulla contradictione justus esse probabitur. Virtus quarta post prudentiam, fortitudinem, temperantiam, justitia sequitur. Duo ostia, quae in hunc ingressum acta sunt, dilectio est Dei et proximi. Quae bene altrinsecus facta esse dicuntur, quia ad invicem respiciunt, adeo ut una sine altera nequaquam possit haberi: Omnis enim qui credit, quoniam Jesus est Christus, ex Deo natus est; et omnis qui diligit eum qui genuit, diligit eum qui natus est ex eo. Et sicut iterum dicitur: Qui non diligit fratrem suum quem videt, Deum quem non videt, quomodo potest diligere (Joan. IV)? Unde recte ostium exterius dilectio fraterna, [Col. 1131C] interius est dilectio intelligenda divina: quia illa prior tempore, haec dignitate sublimior; et per illam ad hanc intratur, quia in amore proximi discitur qualiter amari Conditor debeat. Utrumque autem ostium duplex erat, et se invicem tenens aperiebatur, quia in utraque dilectione duo sunt quae principaliter observare debemus. In dilectione etenim Dei fidem veritatis et puritatem necesse est ut habeamus bonae operationis; sine fide enim impossibile est placere Deo, et fides sine operibus mortua est; in amore enim fraternitatis patientia est et benignitas servanda, dicente Apostolo, Charitas patiens est, benigna est (I Cor. XIII); patiens videlicet ad tolerandas molestias injuriasque proximorum; benigna, ad dimittendum ex corde, et benefaciendum eis quorum injurias sustinet: qualem nos charitatem habere Dominus voluit, cum ait, Dimittite, et dimittetur vobis. Dimittite injurias laedentibus vos, date subsidia eis pietatis, quibus laxatis injurias: qualem nobis impendere dilectionem desiderat, ipse qui nos in [Col. 1131D] oratione dicere praecepit: Panem nostrum quotidianum da nobie hodie, et dimitte nobis debita nostra sicut et nos dimittimus debitoribus nostris (Matth. VI). Utrumque ergo ostium duplex erat, quia dilectio utraque gemino ordine perficitur; utrumque se invicem tenens aperiebatur, quia junctae sunt virtutes, neque ab invicem possunt dividi: namque fides sine operibus, neque sine fide Deo possunt opera bona placere; neque item injurias ferre sufficit, qui ei quem tolerat, etiam ea quae necesse habet, cum possit ministrare, contemnit; neque ei qui substantiam mundi habuerit, satis est de hac egenti proximo dare, si non etiam eas quas sibi forte irrogaverat injurias, sincero ex corde dimittit: quod enim de utroque illo ostio dicitur, quia se invicem tenens aperiebatur, non haec apertio separationem ab invicem spiritalium designat virtutum, sed hoc potius indicat quod post harum conjunctionem ingressus [Col. 1132A] nobis sanctae Ecclesiae magis magisque patescat; ut quo his amplius abundemus, eo verius sanctorum coetibus associemur: sicut etiam divisio Rubri maris, per quam populus Dei Aegyptum persequentem evasit, non divisionem unici baptismatis, sed apertionem potius signavit qua, exstinctis peccatis omnibus, ad littus ac solitudinem transeamus virtutum. Vel certe ostium quod invicem se tenet aperitur, cum post ministerium praedicatoris discernitur quid proprie ad cognitionem fidei, quid ad vivendi castitatem pertineat. Quae tamen utraque a sua nequeunt connexione separari, quia non distat inter proximorum mala tolerare, et eis bona commodare, cum haec certissime soleant in uno eodemque perfectorum indissolubilia permanere. Notandum sane quod in ingressu oraculi duo quidem ostia dicuntur, sed haec duplicia fuisse non dicuntur; in templi vero, id est, domus prioris introitu, ita erant duo ostia, ut duplex esset utrumque: quia nimirum in praesenti Ecclesia talem nos ingredi ac ducere vitam necesse est, in [Col. 1132B] qua dilectionem Dei et proximi per fidem et operationem, per patientiam et benignitatem servemus. In futura autem vita, ubi Dominum et proximos in luce internae beatitudinis videbimus, eadem utique gemina dilectione absque ullo prorsus labore, immo in magna multitudine divinae dulcedinis perfruemur. Unde apte introitus interioris domus duo quidem ostia, sed haec simplicia habebat: non enim fides ibi necessaria est, ubi ea quae nunc credimus ac speramus, omnia manifesta luce videbimus. Non est labor operum necessarius, ubi mercede perpetua eorum quae hic laboramus donabimur. Non necessaria patientia, ubi nemo adversi aliquid irrogat. Non munificentia benignitatis, ubi nemo indiget quod opus est. Haec de ostiorum figura pro modulo nostro, sequentes Patrum vestigia, disseruimus. Verum, juxta formam operis, decoris gratia provisum est, ut in uno eodemque templi ingressu duo essent ostia; necesse etenim erat parietes domus, qui centum et viginti [Col. 1132C] cubitos habebant, nonnullas etiam crassitudines habere; in cujus nimirum crassitudinis extrema parte ostia erant affixa, ita ut aequali pariete esset ostium utrumque, et sive intus, sive foris templum quisque positus ostium inspiceret, unus ei per omnia paries esse videretur; similiter et cedrinus paries cum vicenorum in longitudine et altitudine esset cubitorum, non parvam et ipse debuit habere crassitudinem. Quapropter et in hujus ingressu duo facta sunt ostia, ut videlicet ab utroque latere, hoc est, intus et foris aequali pariete ostium pateret. Et quoniam easdem picturas aequas ostium et paries habebat, ut veraciter unus per omnia continuatim extentus paries videretur, unum decoris gratia praetendens, aliud mysterii dispensatione praefigurans. Quod vero descriptis templi ostiis sequitur: Et sculpsit Cherubin et palmas, caelaturas valde eminentes, operuitque omnia aureis laminis opere quadro ad regulam, jam supra expositum est, quia in parietibus domus et in ostiis interioribus eaedem picturae sive caelaturae sunt [Col. 1132D] factae; patetque ratio figurae, quare easdem ipsas picturas et caelaturas, eosdemque Cherubim prima templi janua quos et interior recipiat: quia nimirum eadem arcana fidei, spei et charitatis, quae sublimes quique ac perfecti sublimiter capiunt, quaeque omnes electi in coelis plene in divina visione percipiunt, etiam catechizandis rudibus quibusque discenda et confitenda traduntur, quatenus sacris initiati mysteriis, quandoque etiam ad capienda ea quae pie crediderunt, perveniant. Quod autem nostra translatio habet, Operuitque omnia laminis aureis opere quadro ad regulam, in Septuaginta habet, Expandit per eas bracteas, et deauravit eas auro inducto per sculpturam.

XVIII. De atriis domus Domini. Cap. VI.---Aedificavit atrium interius tribus ordinibus lapidum politorum, et uno ordine lignorum cedri. De interiori atrio breviter loquitur, de exteriori prorsus tacere videtur. Verum in Verbis dierum utriusque fit mentio, ubi [Col. 1133A] ita scriptum est: Fecit etiam atrium sacerdotum, et basilicam grandem, et ostia in basilica, quae texit aere. Atrium ergo interius, quod vocatur sacerdotum, eo quod sacerdotes et levitae in eo ministrarent, ex omni parte erat templo circumdatum ab Oriente; unde templi ingressus multo longius a templo quam a caeteris tribus plagis positus erat: quia nimirum in ea, id est, in facie templi fiebant ministeria sanctorum; ibi altare aeneum ad hostias Domino offerendas, ibi decem luteres ad lavandas easdem hostias, ibi mare aeneum erat positum ad lavandas manus pedesque sacerdotum, cum ad ministrandum intrarent. Habebat autem hoc atrium tres cubitos altitudinem, ut Josephus narrat (Lib. VIII, c. 3, Antiq. Jud.), quatenus ab ingressu templi caeteros prohiberet, et solum sacerdotibus hoc licere significaret; eratque janua ad orientalem plagam, ad quam usque populus hostias suas sacrificia inferebat; inde suscipienda a sacerdotibus, atque ad altare perferenda. De exteriori vero atrio, quod Verba dierum basilicam grandem [Col. 1133B] vocant, ita scripsit Josephus. »Extrinsecus autem hujus templi aliam aedificavit aulam quadrangulo schemate factam, erigens maximas porticus atque latas portas et excelsas et amplas, per quatuor mundi partes, in ea constituens; quarum singulae ad unumquemque ventum, quatuor angulis attendebant, ubi aereas januas collocavit.« Et paulo post: »Hoc sacrarium omnes populi, quibus purgatio et observatio legitimorum inerant, introibant.« Has vero porticus Cassiodorus senator in pictura templi quam in pariete posuit, ut ipse in psalmorum expositione commemorat, triplici ordine distinxit: primum videlicet ordinem ponens extra atrium sacerdotum ex omni parte quadrum, secundum eodem modo extra intimas porticus, undique vero in gyrum extremum, similiter ex omni latere priorum porticum in circuitu; sicque templum triformi aedificiorum praesidio ab omni erat parte munitum, facto pavimento sub dio inter aedificia singula de marmore; et parietibus domorum [Col. 1133C] interioribus, hoc est, eis qui ad templum respiciebant, factis in columnis: exterioribus vero solidis; sicque fiebat ut omnis structura templi per gradum esset varietate rationabiliter distincta. Namque in sancta sanctorum ingrediebatur pontifex, in ipsum templum sacerdotes purificati, in atrium sacerdotum sacerdotes purificati et non purificati, una cum levitis et cantoribus; in intimum atrium basilicae majoris viri Judaei stantes purificati, et orantes sub dio si serenum esset, si tempestas in porticus proximas sese recipientes, in exterius autem mulieres Judaeae purificatae, in extremum atrium gentiles et Judaei, qui nuper venerant ex gentibus usque ad sextum purificationis diem. Haec in pictura Cassiodori distincta reperientes, breviter annotare curavimus, rati eum ab antiquis Judaeis haec didicisse, neque virum eruditum voluisse in exemplum legendi, proponere, quae non ipse prius veraciter cognovisset. Haec sunt loca quorum meminit supremus graduum psalmus, qui ita incipit: Ecce nunc benedicite Dominum, [Col. 1133D] omnes servi Domini, qui statis in domo Domini, in atriis Domini Dei nostri (Ps. CXXXIII). In his porticibus Jeremias et prophetae alii, in his Dominus et apostoli verbum populo praedicabant; in harum aliqua Dominus sedebat docens, quando a tentantibus Pharisaeis mulier illi adultera judicanda oblata est; in his invenit vendentes et ementes oves et boves et columbas, hosque cum suis mercimoniis eliminavit e templo (Marc. XI, Luc. XIX); in his Petrus et Joannes claudum invenientes sanaverunt, ac secum ingredientes interius ad orandum duxerunt; in his orabat omnis multitudo populi, quamdiu incensum ponenti Zachariae angelus ad altare thymiamatis apparuit, eumque de praecursoris Domini nativitate perdocuit: nam haec atria cum porticibus suis aspectum templi de longe aspectantibus abscondere potuerunt, quia locus in quo templum erat situm multo sublimior erat quam ubi fundatae porticus fuerant: [Col. 1134A] nam, sicut Josephus scribit, extremae atriorum fabricae, cum in quadringentis cubitis essent erectae, tantum usque ad verticem montis, in quo templum aedificatum est, pervenerunt. Haec quidem de structura templi studioso lectori credidimus intimanda. Verum in eis quaecumque Scriptura referre sacra commodum duxit, figuras mysteriorum quaeramus, caeteris pro historiae cognitione simpliciter utamur. Aedificium ergo templi intra atrium sacerdotum, perfectorum in sancta Ecclesia et sublimium vitam exprimit virorum, eorum videlicet qui et excellentia virtutum Domino appropinquare, et aliis verbo atque opere ducatum solent impendere salutis. Sacerdos namque ab eo Latine nomen accipit, quod sacrum praebere ducatum minoribus debeat. Quo nomine in Scripturis mystice non soli altaris ministri, episcopi videlicet et presbyteri, sed omnes utique censentur, qui altitudine rectae conversationis ac doctrinae salutaris eminent, nec sibimetipsis tantummodo, sed pluribus prosunt, dum corpora sua hostiam viventem, [Col. 1134B] sanctam, Deo placentem exhibent; neque enim episcopis solis et presbyteris, verum omni Ecclesiae Dei loquebatur apostolus Petrus, cum ait, Vos autem genus electum, regale sacerdotium, gens sancta, populus acquisitionis (I Petr. II). Cujus honore dignitatis etiam antiquus Dei populus erat insignitus, dicente ipso ad Moysen: Haec dices domui Jacob. et annuntiabis filiis Israel (Exod. XIX); et paulo post: Et vos eritis mihi regnum sacerdotale, et gens sancta. Basilica vero grandis, quae erat extra atrium sacerdotum, in qua omnis populi multitudo adorare sive ad verbum audiendum confluere solebat, carnalium in sancta Ecclesia vitam moresque figuraliter insinuat, quibus dicit Apostolus: Et ego, fratres, non potui vobis loqui quasi spiritalibus, sed quasi carnalibus: tamquam parvulis in Christo lac vobis potum dedi, non escam (I Cor. III). Qui bene per basilicam grandem designantur, quia absque ulla dubietate multo major est in sancta Ecclesia talium quam perfectorum numerus; sed [Col. 1134C] quantum numero praestant, tantum succumbunt merito. Unde apte basilica haec grandis, etsi plurimos capit, non eos tamen in interiora templi deaurati, non ad altaris officium, non ad ipsum saltem atrium sacerdotum intromittit, quia carnales quique atque infirmi in Ecclesia, etsi ob meritum castae fidei ac pietatis Deo devoti ad electorum sortem pertinent, longe tamen abest ut illis aequentur, qui cum fiducia dicere possunt: Non enim audeo aliquid loqui eorum quae per me non effecit Christus in obedientiam gentium, verbo et factis (Rom. XV). Et iterum, Bonum certamen certavi, cursum consummavi, fidem servavi; de caetero reposita est mihi corona (II Tim. IV). Accedebat quidem vulgus usque ad atrium sacerdotum, hostias suas usque ad hujus januam deferebat, susceptas a sacerdote atque in altari oblatas oculis prosequebatur; in ipsum etiam templum, cum aperiebatur, intuitum suum a longe dirigebat, nec tamen in atrium sacerdotum intrandi facultatem habebat, verum de inferioribus clamabat ad Dominum; quia nec carnalium [Col. 1134D] in Ecclesia simplicitas a Domino despicitur, quando fideliter ea quae valent vota pietatis offerunt; dirigunt enim visum a longe in templum Dei, cum vitam sublimium discere et admirari sedulo gaudent, et quos virtutum imitatione sequi nequeunt, piae venerationis amplectuntur affectu. Vident hostias sacerdotum in altari igne sacrosancto consumi, quia magna magnatum opera cognoscunt a Domino per Spiritum sanctum dignanter accipi. Afferunt et suas hostias ad atrium sacerdotum offerendas Domino per illos, dum bona quae praevalent operantes, majorum et doctiorum firmantur exhortatione, et intercessione commendantur. Offerunt etiam tunc hostias suas sacerdotibus per eos Domino commendandas, cum sanctis quibusque egentibus necessaria mundi hujus, quibus ipsi abundant, summae mercedis intuitu tribuunt, Domino admonente ac dicente: Facite vobis amicos de mammona iniquitatis, ut cum defeceritis, recipiant [Col. 1135A] vos in aeterna tabernacula (Luc. XVI); et, Quicumque, inquit, potum dederit uni ex minimis istis calicem aquae frigidae in nomine discipuli, amen dico vobis non perdet mercedem suam (Marc. XIX). Ac sic utrorumque hostias unus idemque in altare Dei assumit, cum Dominus eleemosynas divitum, quibus ministraverunt sanctis, una cum magnis eorumdem sanctorum virtutibus, suo intuitu ac retributione dignas judicat. Multitudo ergo credentium, quae relictis possessionibus uno corde et anima Domino serviebat, ipsa est templum Dei, et locus intra atrium sacerdotum specialiter illi consecratus. Porro basilica grandis, et orantes in ea circa atrium sacerdotum in gyro, figuram gestant eorum qui idem templum ingrediebantur ex gentibus in Syria et Antiochia, caeterisque provinciis et civitatibus; quibus apostoli et seniores qui erant in Hierosolymis nihil amplius imponebant oneris quam ut abstinerent se ab idolis, immolato et suffocato, sanguine et fornicatione. Quorum tamen oblationibus volebant pauperes sanctorum [Col. 1135B] qui erant in Hierosolymis sustentari; quatenus eis carnalia sua ministrantes, spiritalium eorum possent fieri participes. Barnabas vero et Paulus cum sociis suis, qui oblationes horum accipientes Hierosolymam deferebant, ipsi sunt sacerdotes, qui hostiam suscipientes ad altare Domini consecrantes perducebant; quae dona devotionis eorum sanctis qui pro illis orare deberent, attulerunt. Atrium ergo quod positum inter locum vulgi et sacerdotum medium erat, divisionem significat illam quae carnales in sancta Ecclesia, nuperque incipientes viam justitiae, ab arce perfectorum, non quidem sorte electionis, sed meritorum quantitate secernit. Namque carnales sufficere sibi credunt, si fidem, spem et charitatem, operum quoque munditiam habeant. Perfecti autem et haec habent, et insuper verbo praedicando laborant, pauperibus omnia sua tribuunt, vigitiis, jejuniis, hymnis et canticis spiritalibus, sacris quoque lectionibus operam dant, persecutiones, pericula propter justitiam [Col. 1135C] tolerant; et caetera quae fecisse cum sociis Paulus gloriatur, prompta devotione mentis exsequuntur. Unde bene atrium sacerdotum, tribus ordinibus lapidum politorum, et uno ordine lignorum cedri, aedificatum esse memoratum. Tres quippe ordines sunt lapidum politorum, fides, spes et charitas. Et recte politorum, quia certe necesse est discendi solertia, ut quisque quo modo credere, quid sperare, quid diligere debeat, dignoscat. Unus autem ordo lignorum cedri ipsa est bona operatio sine corruptione simulationis exhibita, sine cujus superadjectione fides, spes et charitas vera esse non valet. Dictum namque est saepius quia ligna cedri propter odoris gratiam et imputribilem suae naturae potentiam, perseverantiam famamque piae designant actionis. Ad hoc usque atrium universi conscendunt electi, qui fide, spe, dilectione et opere Deo placere appetunt; hoc alta meritorum gratia transcendunt perfecti, cum in tanto virtutum culmine proficiunt, ut dicere suis auditoribus [Col. 1135D] possint, Imitatores nostri estote, sicut et nos Christi (I Cor. IV); glorianturque et dicunt: Nescitis quoniam angelos judicabimus, quanto magis saecularia (II Cor. VI)?

XIX. Quarto anno templum aedificatum. Cap. VI.---Anno quarto fundata est domus Domini in mense Zio, et in anno undecimo mense Bul, ipse est mensis octavus, perfecta est domus Domini in omni opere suo, et in universis utensilibus; aedificavit autem eam annis septem. Patet allegoriae sensus, quare septem annis aedificata sit domus Domini: quia nimirum sancta Ecclesia toto hoc saeculo, quod septem dierum circuitu peragitur, ex electis construitur animabus, et in fine saeculi suum quoque incrementum ad finem ipsum perducit. Vel certe septem annis aedificatur, ob significationem gratiae spiritalis, quam Ecclesia sola, ut sit Ecclesia, percipit. Septem quippe dona sancti Spiritus enumerat Isaias, sine quibus nemo fidelis, vel fidem servare, vel merito fidei ad coronam potest venire justitiae. Quod autem in septimo anno et in [Col. 1136A] octavo ejus mense perfecta est domus in omni opere suo, et in universis utensilibus, ad futurum saeculum diemque judicii pertinet, quando ad tantam jam perfectionem sancta Ecclesia perveniet, ut quid ei amplius addi possit, inveniri non possit: habebit enim tunc quod pius ille desiderator supplex a Domino quaerebat dicens: Domine, ostende nobis Patrem, et sufficit nobis (Joan. XIV): constat enim quia dies judicii saepe in Scripturis octonario numero typice exprimitur, eo quod hoc saeculum, quod septem diebus currit, sequatur; unde et propheta psalmi titulum pro octava imposuit, quem ob meritum ejusdem districti judicii cantavit, ita incipiens: Domine, ne in furore tuo arguas me, neque in ira tua corripias me (Ps. VI). Sed non contemnenda nascitur quaestio, quo modo dicatur domus Domini in mense octavo perfecta in omni opere suo, et in universis utensilibus, cum in sequentibus legatur, mense septimo dedicationem ejus esse completam. Neque autem credibile est quia septem quidem annis templum aedificans Salomon, [Col. 1136B] octavo mense anni octavi fecerit dedicationem, sed usque ad septimum mensem anni octavi distulerit; unde potius mihi simile videtur, domum septem annis ac septem mensibus aedificatam, ita ut eodem mense septimo dedicationis sit celebrata solemnitas, ac die vigesimo tertio ipsius mensis, ut Verba dierum narrant, populum Salomon ad tabernacula sua dimiserit; sicque post unam septimanam, adveniente mense octavo, perfecta inventa sit domus Domini, in operibus videlicet ejus universis, et ipsa ejus dedicatione prius completa. Nisi forte putandum est post dedicationem aliquid adhuc utensilium in ministerium ejus additum fuisse usque ad ingressum octavi mensis; accelerante rege ut omnino mense septimo, qui erat totus solemnis, templum dedicaretur; atque ita verum reperiatur utrumque, et templum videlicet mense octavo, in omni opere suo atque utensilibus perfectum, et ipsum septimo mense dicatum fuisse. Misit quoque rex Salomon, et tulit Hiram [Col. 1136C] de Tyro, filium mulieris viduae, de tribu Nephtalim, patre Tyrio, artificem aerarium, et plenum sapientia, et intelligentia, et doctrina, ad faciendum omne opus ex aere. Qui cum venisset ad regem Salomonem, fecit omne opus ejus. Et hoc mysterii gratia factum est. Artifex quippe Tyrius, quem adjutorem Salomon sui assumpsit operis, electos de gentibus verbi ministros significat. Qui videlicet artifex pulchre dicitur, quia filius erat mulieris viduae de Israel, in qua persona solet nonnumquam praesentis temporis Ecclesia figurari, pro qua vir suus videlicet Christus gustata morte resurrexit, atque in coelos ascendens, eam interim a se praegnantem reliquit in terris. Non autem laborandum in explanando quo modo hujus viduae filii sancti sunt praedicatores, cum omnes electi viri se filios esse fateantur Ecclesiae, cum etiam de iisdem praedicatoribus novi Testamenti specialiter promittatur, dicente propheta: Pro patribus tuis nati sunt tibi filii, etc. (Ps. XLIV). Fecit autem Hiram omne opus [Col. 1136D] Salomonis, quia nimirum doctores sancti, dum fideliter ministerio verbi insistunt, opus utique Dei operantur, quo illis loquendo foris viam veritatis aperiunt, quos intus illustrando ipse ad vitam praeordinavit aeternam. Ego, inquit, plantavi, Apollo rigavit, Deus autem incrementum dat (I Cor. III). Fecit autem opus ex aere, quia illis committere verbum quaerit doctor strenuus, qui aut pie suscipere, aut perseveranter custodire desiderant, quique etiam aliis praedicando latius diffamare quae ipsi didicerint recte satagunt. Aes namque valde esse durabile constat, atque omnimodo sonorum.

XX. De palatio Salomonis. Cap. VII.---Et finxit duas columnas aereas, decem et octo cubitorum altitudinis columnam utramque. Eae sunt columnae de quibus Paulus ait: Jacobus, et Joannes, et Cephas, qui videbantur columnae esse, dextras dederunt mihi et Barnabae societatis, ut nos in gentibus, illi autem in circumcisionem (Gal. II). Quibus verbis quasi exponere videtur [Col. 1137A] mysterium columnarum materialium, et quid videlicet figuraverint, et quare duae sint factae. Apostolus namque et doctores cunctos spiritales significant, fortes nimirum fide et opere et contemplatione ad superna erectos. Duae sunt autem, ut et gentes et circumcisionem praedicando in Ecclesiam introducant. Stabant in porticu ante fores templi, et ingressum illius suo decore ac pulchritudine ex utraque parte mirabiliter ornabant. Ostium autem templi Dominus est, quia nemo venit ad Patrem nisi per ipsum (Joan. XIV); et sicut alibi dicit, Ego sum ostium, per me si quis introierit, salvabitur (Joan. X). Quod videlicet ostium, columnae ab utroque latere coram positae circumstant cum minister sermonis utrique populo introitum regni coelestis ostendit, ut si a luce scientiae legalis quisque seu ex rigore gentilitatis, ad fidem Evangelii venerit, habeat paratos eos qui sibi iter salutis et verbo demonstrent et exemplo. Vel certe quia de eis columnis in libro Paralipomenon ita scriptum est: Ipsasque columnas posuit in vestibulo [Col. 1137B] templi, unam a dextris et alteram a sinistris (II Par. III). Ideo factae sunt duae columnae, atque ita dispositae, ut nobis et in prosperis et in adversis ingressum patriae coelestis ante oculos mentis habendum esse doceant: hinc enim Paulus, columna utique domus Domini excellentissima, per arma justitiae nos a dextris et a sinistris communiendos esse suis suorumque sedulis hortatur exemplis: ut nec prosperis delectati, nec fracti adversis, a regia vitae via, qua ad promissam nobis haereditatem patriae coelestis gradiendum est, ulla in parte declinemus. Notandum sane in hac sententia Paralipomenon quam posui, quod eadem porticus templi etiam vestibulum templi vocabatur; et quod in prophetis legimus, inter vestibulum et altare orabant sacerdotes, inter porticum et altera holocaustorum debemus intelligere. Bene autem utraque columna decem et octo cubitorum altitudinem habere memoratur; ter etenim seni decem et octo faciunt, tria [Col. 1137C] vero ad fidem pertinere propter sanctam trinitatem, sex ad operationem, quod in eo dierum numero mundus sit factus, luce clarius est. Et tria per sex multiplicantur, cum justus ex fide vivit, et cognitionem piae credulitatis exsecutione bonae actionis accumulat. Columna namque ante fores templi decem et octo cubitorum alta est, cum praedicator quisque egregius palam cunctis insinuat, non nisi per fidem et opera justitiae nos ad supernae gaudia vitae posse pervenire; quamvis possit et his altius intelligi, quod nomen JESU apud Graecos ab hoc numero incipiat. Prima littera nominis Jesus apud eosdem decem secunda octo significat. Et apte decem et octo cubitorum altae sunt columnae domus Dei, quia doctores sancti, immo omnes electi ad eum finem bene vivendo intendunt, ut Conditorem suum facie ad faciem videre mereantur; neque enim ultra quid quaerant habebunt, cum ad eum qui est super omnia pervenient. Et linea cubitorum duodecim ambiebat columnam utramque. Linea duodecim [Col. 1137D] cubitorum norma est apostolicae institutionis, quae nimirum linea ambit columnam utramque, cum doctor sive Judaeis, sive gentibus praedicare missus, ea tantum facere curat ac docere, quae sancta per apostolos accepit ac didicit Ecclesia: nam si quis aliter vivere sive praedicare voluerit, et vel apostolica decreta spernere, vel pro suo libitu nova quaelibet statuere maluerit, non est talis columna templo Dei apta, quae dum apostolica statuta sequi contemnit, quasi vel exilitate inertiae suae, vel elationis tumidae crassitudine, duodecim cubitorum lineae non convenit. Has nimirum lineas Dominus columnis sui templi circumdedit, cum missis ad docendas baptizandasque omnes gentes discipulis ait, Docentes eos servare omnia quaecumque mandavi vobis (Matth. XXVIII). Quisquis ergo servat ac docet omnia quaecumque mandavit apostolis Dominus, nec alia superadjiciens, neque horum quippiam praeteriens, ipse profecto [Col. 1138A] columna in domo Dei, quae est Ecclesia, et firmamentum est veritatis, qualem fore Timotheum monuit apostolus Paulus (I Tim. III). Verum quia absque scientia Scripturarum non potest esse firma vel vita vel loquela doctorum, apte subditur: Duo quoque capitella fecit, quae ponerentur super capita columnarum fusilia ex aere, quinque cubitorum altitudinis capitellum unum, et quinque cubitorum altitudinis capitellum alterum; capita etenim columnarum, hoc est, suprema pars earum, corda sunt fidelium doctorum; quorum Deo devota cogitatione, sicut capite membra, ita ipsorum omnia et opera diriguntur et verba. Duo autem capitella, quae his capitibus erant superposita, duo sunt Testamenta, quorum meditationi atque observantiae doctores toto animo subduntur et corpore. Unde bene utrumque capitellum quinque cubitos habebat altitudinis: quia nimirum quinque libris Scriptura Mosaicae legis comprehensa est, quinque etiam saeculi aetates tota veteris Instrumenti series complexa est. Novum [Col. 1138B] vero Testamentum non alia nobis aliqua praedicat, quam quae Moyses praedicanda esse praedixerat, et prophetae. Unde Dominus Judaeis veteris Testamenti litterae frustra adhaerentibus, et gratiam novi spernentibus ait: Si crederetis Moysi, crederetis forsitan et mihi; de me enim ille scripsit (Joan. V): scripsit enim de Domino Moyses, et multa figuraliter, et illud apertissime, cum promissum narrat Abrahae per Dominum, quia in semine tuo benedicentur omnes familiae terrae (Gen. XXII); et cum per se ipse dicit filiis Israel, quia prophetam vobis suscitabit Dominus Deus vester de fratribus vestris; tamquam me ipsum audietis, juxta omnia quaecumque locutus fuerit vobis (Deut. XXVIII). Cujus praesagii discipulos vox Patris de coelo monuit, cum apparente illis Domino in gloria, inter ipsum Moysem et Eliam in monte sancto, ita intonuit dicens: Hic est filius meus dilectus, in quo mihi bene complacui; ipsum audite (Matth. III). Cum admirabili divinae operationis concordia, primo [Col. 1138C] novi gratia Testamenti in velamine erat veteris abscondita, et nunc sacramenta veteris Testamenti sunt per lucem novi revelata, quasi capitellum utriusque columnae quinque est cubitis altum, quia videlicet manifestum est quod in Testamento veteri ejus sacramenta, vel in quinque libris legis praesignata, vel in quinque aetatibus sunt omnia plenius comprehensa, evangelicae quoque perfectionis est insita gratia; sicque fit ut praedicator quisque egregius sive ad Judaeos, sive mittendus ad gentes, consono divinorum eloquiorum testimonio confirmatis, certam fidei et operis rectitudinem absque errore conservet, noveritque docens proferre de thesauro suo nova et vetera. Non solum autem Testamenta sibi invicem divinorum sacramentorum relatione consentiunt, sed et omnes qui in eorumdem Testamentorum libris scripti continentur electi, una fide praediti, eademque sunt ad invicem charitate connexi. Unde apte de ipsorum capitellorum factura subinfertur: Et quasi in modum retis et catenarum [Col. 1138D] sibi invicem miro opere contextarum, utrumque capitellum columnarum fusile erat (II Par. III). Quod in libro Paralipomenon ita scriptum est: Necnon et quasi catenulas in oracula, et superposuit eas capitibus columnarum. Species namque virtutum et similitudo in capitellis, varietas est virtutum spiritalium in sanctis; de qua Domino canitur in psalmo: Astitit regina a dextris tuis in vestitu deaurato, circumdata varietate (Ps. XLIV): hoc est, in vestitu fulgidae dilectionis, circumamicta varietate diversorum charismatum; vel certe multiplex contexio catenarum et retis expansio multifarias electorum personas insinuat; quae cum verbis sanctorum praedicatorum fideliter auscultando atque obediendo adhaerent, quasi columnarum capitibus superpositae retis e catenulae, miraculum suae connexionis cunctis aspectantibus praebent. Eae etenim catenae miro sibi in vicem sunt opere contextae, quia admirabili prorsus [Col. 1139A] gratia sancti Spiritus actum est ut vita fidelium et locis, et tempore, et gradu, et conditione, et sexu, et aetate multum secreta ad alterutrum, una eademque fide ac dilectione sit conjuncta; nam quia haec conjunctio fraterna justorum, et locis et temporibus disjunctorum adunatione fiat doni spiritalis, sequentibus quoque verbis ostenditur, cum de factura capitellorum adjungitur: Septena versuum retiacula in capitello uno, et septena retiacula in capitello altero. Septenario namque numero Spiritus sancti gratia solet designari, Joanne attestante in Apocalypsi; qui cum vidisse se diceret agnum habentem cornua septem, et oculos septem, mox exponendo subjunxit, qui sunt septem spiritus Dei missi in universam terram (Apoc. V). Quod propheta Isaias apertius explicat, cum de nascituro in carne Domino loquens, Et requiescet, inquit, super eum Spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis; et replebit eum spiritus timoris Domini (Isa. XI). Septena [Col. 1139B] ergo versuum retiacula erant in capitello utroque, quia Patres utriusque Testamenti per gratiam unius ejusdemque Spiritus septiformis, ut essent electi, acceperunt. Et perfecit columnas et duos ordines per circuitum retiaculorum singulorum, ut tegerent capitella. Duo quidem ordines erant retiaculorum in gyro capitelli, sed uterque ordo septemplici versuum numero currebat, donec circumacto capitello, rursum in se ipsum quasi circulo facto rediret. Haec figura testamenti in abdito est quare duo sint ordines retiaculorum, cum constet geminae dilectionis esse virtutem, quando videlicet Deum ex toto corde, et tota anima, tota virtute, et proximum tamquam nos ipsos amare praecipimur. Sed uterque ordo septem habet versuum retiacula, quia nec Deus absque gratia Spiritus sancti potest amari, nec proximus; manet namque sententia veridica, quia charitas Dei diffusa est in cordibus nostris, non ex merito nostro, sed per Spiritum sanctum, qui datus est [Col. 1139C] nobis. Ubi autem charitas Dei, ibi profecto et proximi diffunditur in cordibus fidelium, quia nimirum una sine altera nequaquam valet haberi. Facta sunt autem retiacula haec ut tegerent capitella, hoc est undique in gyro circumdarent: quia omnis Scripturae sanctae pagina, cum recte intelligitur, gratiam per omnia charitatis sonat ac pacis: capitella etenim volumina divinorum eloquiorum, retiacula sunt vincula mutuae dilectionis. Et retiaculis teguntur capitella, cum sacra eloquia, ut ita dixerim, dono charitatis undique probantur esse vestita: nam et in eis quae in Scripturis non intelligimus, charitas late patet. Bene autem de eisdem retiaculis sive capitellis adjungitur: Quae erant super summitatem malogranatorum. Malogranata namque, quorum natura est uno foris cortice multa grana interius circumdare, apte in figura sanctae ponuntur Ecclesiae, quae catholico unius fidei munimine, innumera electorum agmina solet includere. Potest autem et uniuscujusque justi vitam moresque designare, [Col. 1139D] velut plurima uno cortice grana circumplectens, multa cogitationum virtutumque spiritalium insignia, ne forte diffluant, firma fidei et humilitatis vallat custodia. Et apto prorsus mysterio capita columnarum malogranatis erant in gyro circumdata, quia doctores sanctos necesse est vitam fidelium ad memoriam revocare, eorumque semper exemplis actus suos ac sermones omni ex parte communire; ne si aliter forte quam illorum habet regula vixerint aut docuerint, errent. Sicut ergo retiaculorum admiranda connexio unitatem designat fidelium, quae est in vinculo pacis, ita etiam malogranatum eamdem ipsam typice insinuat unitatem; quae et innumeros per orbem populos, in una fidei catholicae regula cohibet. Vel certe mirabilis retiaculorum concatenatio manifestam omnium fidelium concordiam demonstrat. Malogranatorum vero positio internas animi virtutes, quae ab aliis nequaquam [Col. 1140A] videri queunt, exprimit, patientiam videlicet, humilitatem, benignitatem, modestiam et caetera hujuscemodi. Et quasi pulcherrima foris pomorum superficies apparet, sed inclusa intus granorum copia non apparet, cum pia sanctorum operatio palam cunctis ostenditur, sed ea quae intus est, fidei, spei, ac dilectionis, caeterorumque animi bonorum gratia non cernitur. Cum vero dictum sit de retiaculis ut tegerent capitella quae erant super summitatem malogranatorum, videtur, juxta ordinem operis ipsius, quia malogranata fuerint facta in circuitu capitellorum a parte inferiori, atque ex eisdem malogranatis orirentur retiacula, quibus capitella ex parte aliqua tegerentur. Patetque figura mysterii, quare facta sint retiacula, quibus capitella fuerint malogranatorum annexa: quae ad unam pene significationem, sive personarum, sive virtutum pertinent, spiritalium; scimus enim virtutes de virtutibus nasci, et sanctos ambulare de virtute in virtutem, donec videatur Deus deorum in Sion, qua [Col. 1140B] virtute nulla potest major largiri. Unde et Apostolus, Scientes, inquit, quia tribulatio patientiam operatur, patientia vero probationem, probatio vero spem (Rom. V). Sed in ipso universali electorum collegio varie sibimet invicem succedunt personae justorum, minoresque majorum ac praedecessorum suorum gaudent fideliter adhaerere vestigiis, eorumque dictis sive scriptis, ne forte in errorem labi possint, inniti. Retiacula ergo super summitatem malogranatorum sunt posita, cum concordia charitatis perfectis fuerit superadjecta operibus; et cum utroque virtutis munere et operatione videlicet et charitate sanctorum vita clarescit, quasi circulum malogranatorum in capitellis columnae concatenatio retiaculorum superaddita comitatur. Et quoniam omnia virtutum dona praesentia ad aeternae gloriam remunerationis, quae per Evangelium nobis est promissa ac ministrata, respiciunt, apte subjungitur: Capitella autem quae erant super capita columnarum, [Col. 1140C] quasi opera lilii fabricata erant, in porticu quatuor cubitorum. Quid per lilia, nisi supernae claritatis patria, atque immortalitatis floribus redolens, paradisi designatur amoenitas? Quid per quatuor cubitos, nisi evangelicus sermo, qui introitum nobis aeternae beatitudinis illius promittit, et iter quo ad hanc perveniatur, ostendit? Cum ergo sancti doctores promissa nobis limina regni coelestis in quatuor sancti Evangelii libris ostendunt, quasi capita columnarum opus in se lilii quatuor cubitos exhibent. Ubi notandum, juxta litteram, quia cum opus lilii in capitellis quatuor cubitorum esse memoratur, neque additur latitudinis aut altitudinis, lectoris utique judicio, utrum in altitudine an in latitudine intelligi debeat, relictum est. Constat autem, absque ulla prorsus dubietate, quia columna quam duodecim cubitorum restis ambiebat, quatuor cubitos habebat crassitudinis: omnis etenim circulus quantum habet spatii in diametro, tantum habet ter in gyro. Denique mare aeneum, quod in diametro erat [Col. 1140D] decem cubitorum, ut in sequentibus legitur, consequenter habebat triginta cubitos in gyro. Verum quia dicitur opus lilii quatuor fuisse cubitorum, sive latitudinem, seu designet altitudinem, nihilominus ratio figurae perspicua est, quia non nisi per Evangelium ex optatissima illa vox mundo insonuit, Poenitentiam agite, appropinquavit enim regnum coelorum (Matth. III). Quod vero sequitur, Et rursum alia capitella in summitate columnarum desuper, juxta mensuram columnae ejus, retiaculum juxta mensuram columnae dicitur, tantae altitudinis quantae erat et columna: cujus tamen altitudo quanta fuerit, minime narratur. Haec autem capitella, qualiacumque et quantacumque fuerint, non enim mensuram eorum aperte Scriptura designat, more liliorum videntur apposita esse. De quorum factura si quid mysticum inquirere delectat, illam regni perennis sublimitatem potest non incongrue designare, quam nec oculus vidit, et caetera, [Col. 1141A] usque diligentibus se. Post lilia etenim quatuor cubitorum, alia sunt apposita capitella, quorum altitudo quanta fuerit, non dicitur: quia multa quidem de coelesti beatitudine in Evangelio legimus: quod videlicet ibi mundicordes Deum videbunt (Matth. V); quod erunt aequales angelis Dei; quod non nubent, neque nubentur (Luc. XX), quia nec mori ultra poterunt (Joan. XII); quod ubicumque est Christus, et ministri ejus erunt (Joan. XIV); quod manifestabit seipsum illis quod palam de Patre annuntiavit eis (Joan. XVI); quod gaudium visionis ejus nemo tollet a vobis (Ibid.); sed ipsae species horum quae diximus, ipse status et conversatio illius patriae coelestis, quo modo sese habeat, solis eis qui hanc intrare meruerint, ejus civibus patet. Unde bene factura sive altitudo horum capitellorum supra lilium erant, ut incomprehensibilis esse terrestribus qualitas coelestis habitationis insinuetur. De qua tamen hoc minime latet, quod omnes ibi communi felicitate divinae visionis fruuntur, tanto quisque [Col. 1141B] sublimius, quanto mundiores ad videndum eum oculos cordis habuerit; qui enim dixit, Omnes timentes Dominum, pusilli cum majoribus (Apoc. XIX), ipse dixit, Quia tu reddes unicuique secundum opera ejus (Rom. II). Communis ergo ibi benedictio omnium erit electorum; attamen pro distincta qualitate operum multae sunt mansiones beatorum in una eademque domo Patris aeterna in coelis. Quod in harum quoque factura columnarum mystice reor esse designatum, cum dicitur, Et rursum alia capitella in summitate columnarum desuper. Juxta mensuram quippe columnae fiunt capitella desuper, cum sancti doctores, immo omnes electi eorumdem doctorum vestigia sequentes, praemia supernae retributionis secundum merita piae recipiunt operationis. Retiacula quoque fiunt secundum capitella, quia juxta modum dilectionis qua sibi ad invicem in hac vita fraternitatis sancta copulata est, supernorum quoque civium societati, in praesentia sui Conditoris [Col. 1141C] conjungitur in coelis. Verum quod eadem supernorum societas civium, utriusque populi fidelibus tribuitur, recte subjungitur, Malogranatorum autem ducenti ordines erant in circuitu capitelli secundi. Diximus autem malogranata totius sanctae Ecclesiae typum tenere. Centenarius vero numerus, qui ad dexteram manum primus pervenit, nonnumquam in aeternae beatitudinis figura poni consuevit. Duplicatur autem hic numerus malogranatorum in circuitu capitelli secundi, ut insinuetur mystice quod utriusque Testamenti populus adunandus in Christo, ad aeternae vitae sit introducendus coronam. Cui figurae convenit hoc quod de apostolis post resurrectionem Domini piscantibus scriptum est, eum ipsum in littore stantem viderent: Non enim longe erant a terra, sed quasi cubitis ducentis, trahentes rete piscium (Joan. XXI); per ducentos etenim cubitos rete plenum magnis piscibus discipuli ad Dominum trahunt, effectum suae resurrectionis in littore jam monstrantem: cum sancti praedicatores et Judaeis [Col. 1141D] et gentibus verbum fidei committunt, atque utriusque populi electos a fluctibus saeculi praesentis extractos, ad futurae gloriam pacis et immortalitatis perducunt. Circuitus ergo capitelli secundi ducentos habet ordines malogranatorum, cum sublimitas regni coelestis utriusque populi electos in una beatitudinis arce colligit. Et statuit duas columnas in porticum templi. Cumque statuisset columnam dexteram, vocavit eam nomine Jachim, Firmitas; similiter erexit columnam secundam, et vocavit nomen ejus Booz, In robore. Dextera columna, ut supra diximus, exprimit figuram doctorum qui primitivam in Hierosolymis instituerunt Ecclesiam; secunda eorum qui ad praedicandum gentibus destinati sunt. Vel certe dextera columna eos significat qui venturum in carne Dominum prophetando praedixerant; secunda illos qui hunc jam venisse et mundum sanguine suo redemisse testantur. Et apte vocabulo simili [Col. 1142A] ambae censebantur columnae, cum una Firmitas, altera In robore dicta est: ut una fidei et operis fortitudo cunctis inesse doctoribus monstraretur, nostrisque temporibus inertia taciturnitatis notaretur. Ubi se nonnulli doctores, sacerdotes et columnas domus Dei videri atque appellari volunt, cum nihil in se prorsus firmae Dei ad contemnendas saeculi pompas ac desideranda bona invisibilia, nil habeant roboris ad corrigendum, nil industriae saltem ad intelligendos eorum quibus praelati sunt errores.

XXI. De mari aereo. Cap. VII.---Fecit quoque mare fusile decem cubitorum a labio usque ad labium, rotundum in circuitu. Mare hoc fusile in figuram lavacri salutaris, quo in remissionem peccatorum emundamur, factum est. Namque sacerdotes in eo lavabantur, ut Verba dierum aperte testantur. Sacerdotes autem constat omnes electos typice in Scripturis vocari, eo quod sint membra summi sacerdotis Domini Jesu Christi. Et recte huic vasi Scriptura maris nomen [Col. 1142B] indidit, in memoriam videlicet maris Rubri, in quo prius per exstinctionem Aegyptiorum, et populi Dei liberationem, baptismi forma praecessit; exponente Apostolo ac dicente, Quoniam patres nostri omnes sub nube fuerunt, et omnes mare transierunt, et omnes in Moyse baptizati sunt in nube et in mari (I Cor. X). Sacramentum autem baptismi et vitae a nobis munditiam quaerit in hoc saeculo, et vitae nobis aeternae gloriam promittit in futuro. Quod utrumque in mari hoc aeneo una sententia designatur, cum esse decem cubitorum a labio usque ad labium perhibetur. Decem namque praeceptis in lege Dominus omnia quae facere debeamus expressit; denario aeque mercedem benefactorum signavit, cum hunc in vinea laborantibus dandum esse praedixit. Erat ergo mare decem cubitorum a labio usque ad labium; quia a primo baptizato usque ad ultimum, qui in nomine Jesu Christi in fine saeculi baptizandus est et crediturus, omnis fidelium chorus unam eamdemque viam veritatis [Col. 1142C] ingredi, et communem a Domino debet coronam sperare justitiae. Rotundum erat in circuitu, ut orbis universus in gyro, lavacro vitae a sorde peccatorum designaretur esse mundandus. De quo bene subditur, Quinque cubitorum altitudo ejus, quia nimirum quidquid visu, quidquid auditu, quidquid olfactu, quidquid gustu, quidquid tactu delinquimus, totum hoc nobis gratia Dei per ablutionem vivifici fontis relaxat. Sed non sufficit praeteritorum remissio peccatorum, si non quisque bonis deinceps insistere studuerit operibus. Alioquin diabolus qui exierit ab homine, si hunc a bonis vacare actibus viderit, multiplicius redit, facitque novissima hominis illius pejora prioribus. Unde apte subditur: Et resticula triginta cubitorum cingebat illud per circuitum. Per resticulam namque disciplina praeceptorum coelestium, qua a nostris voluptatibus religamur, potest apte signari, Scriptura dicente, Quia funiculus triplex difficile rumpitur (Eccles. IV): quia nimirum observatio mandatorum Dei, quae in cordibus electorum, fide, spe [Col. 1142D] et dilectione supernae retributionis firmata est, nullo temporalium rerum potest obstaculo dissolvi. Et resticula mare ambit, cum sacramentum baptismi quod accipimus, piis communire operibus studemus. Quae nimirum retiacula apte triginta dicitur esse cubitorum; quinquies etenim seni triginta faciunt. Senario autem numero in quo Dominus hominem et fecit cum non esset, et cum periisset refecit, recte bona operatio etiam nostra figuratur. Et sex per quinque multiplicantur, ut ad triginta pervenias, cum omnes nostri corporis sensus divinis humiliter subjugamus imperiis. Possumus autem et aliter hunc tricenarium mystice maris numerum non inconvenienter accipere: ter enim deni faciunt triginta, et genus humanum post diluvium ex progenie trium filiorum Noe latitudinem totius orbis implevit. Seni quippe prosapia Asiam, Cham posteri Africam, Japhet soboles Europam et insulas maris obtinuit: [Col. 1143A] quia et mysterium baptismi cum exsecutione bonorum operum et spe coelestium praemiorum cunctis erat nationibus ministrandum, apte resticula triginta cubitorum mare illud in quo baptismatis unda figurabatur, cingebat. Sed hoc dicendum, quod Dominus triginta habebat annos aetatis, cum venit ad Jordanem baptizandus a Joanne: qui quoniam suo baptismate, quod tricenarius accepit, undam nobis lavacri salutaris consecravit, recte mare, quod nostrum baptisma figurabat, triginta cubitorum restis circuibat: ut significaretur dono illius qui baptisma sine peccato subiit, baptisma nobis omnibus in eum credentibus in remissionem peccatorum dedicari. Et sculptura subter labium circuibat illud decem cubitis ambiens mare, et duo ordine sculpturarum striatarum erant fusiles. Cum praedictum sit supra quod resticula triginta cubitorum mare circuierit, et nunc addatur quia sculptura haec subter labium posita decem cubitis ambierit, patet ex utraque relatione, quia vas erat in modum phialae, repandum ac diffusum; [Col. 1143B] quod a triginta cubitis circuitus, quos habebat in labio, usque ad decem est cubitos coaptatum. Sculptura autem striata est quae historias rerum aliquas imitatur. Unde et recte per sculpturas striatas quibus mare circumdabatur, exempla sunt priorum temporum designata, quae necesse est nos solerter intueri, ut videamus quibus operibus sancti Deo placuerunt ab initio; qua obstinatione in sceleribus perdurarunt, quantave iniquitate ob scelera perierunt reprobi; quomodo exordio nascentis saeculi, Cain ob malitiam invidiae damnatus, Abel sit ob justitiae merita coronatus, Lamech ob adulterium et homicidium maledictus, Enoch ob gratiam pietatis ad paradisum deductus; quomodo post diluvium Cham ob impietatem a patre detestatus, Sem et Japhet ob obsequium reverentiae perpetua sint benedictione donati, Abraham ob meritum fidei haeres sit divinae promissionis effectus, et caetera gentium multitudo inaudita sit infidelitate relicta; qualiter adveniente in carne [Col. 1143C] Domino, Judaea ob perfidiae noxam repulsa, et gentilitas sit ob gratiam fidei ad salutem reducta; et caetera hujusmodi, quae in utroque Testamento solerter ac pie considerata multum studiosis quibusque prosunt. Et ideo forsitan duo sunt ordines sculpturarum striatarum in mari aeneo facti, ut hi qui in fonte baptismatis imbuti sunt, utriusque Testamenti diligenter auscultent historias. Ideo decem cubitorum erant in gyro, ut quoscumque in eisdem historiis deditos jussis coelestibus, ac tota intentione ad superna praemia suspensos esse perspexerint, hos imitari contendant. Bene autem sequitur, Et stabat super duodecim boves, quorum tres respiciebant ad aquilonem, et tres ad occidentem, et tres ad meridiem, et tres ad orientem. Per boves quippe apostolos et evangelistas, immo omnes verbi ministros debere intelligi, Apostolo docente, cognoscimus, qui exponens mandatum legis, quo dictum est, Non alligabis os bovi trituranti (Deut. XXV); Numquid de bobus, inquit, cura [Col. 1143D] est Deo? an propter nos utique dicitur? nam propter nos scripta sunt, quoniam debet in spe, qui arat, arare, et qui triturat, spei suae fructum percipere (I Cor. IX). Duodecim ergo boves, duodecim sunt apostoli, et omnes qui vice eorum regendam Ecclesiam in Christo susceperunt. Qui nimirum boves mare sibi superimpositum portant, cum apostoli apostolorumque successores injunctum sibi evangelizandi officium prompta implere devotione satagunt. Tresque ad aquilonem, tresque ad occidentem, tres ad meridiem, et tres ad orientem respiciunt, cum in universi quadrati orbis partibus fidem praedicant sanctae Trinitatis; nam et apostoli eo mysterio duodecim, hoc est quaterni sunt electi, ut fidem et confessionem sanctae Trinitatis per quatuor mundi partes evangelizantes, baptizarent omnes gentes in nomine Patris, et Filii, et Spiritus sancti; quorum apostolorum, successorumque eorum verba, actus et passiones perfacile in praesenti videre vel legendo cognoscere [Col. 1144A] possumus; quae vero illos in futuro maneat gloria retributionis, nec dum videre valemus. Unde apte subditur, Quorum posteriora universa, intrinsecus latitabant. Intrinsecus namque latitant universa bonorum posteriora, quia qua mercede sancti praedicatores in perpetuum donentur, in interni arbitri examine jam dispositum est; sed nobis, qui adhuc foris sumus, manet omni modo occultum, quod tunc esse occultum nullatenus potest. Sed omnis qui lavacrum baptismi accepit ad salutem et vitam, fidem, spem et charitatem debet habere; nec sine his tribus virtutibus quisque aliquid boni jam operari vel intrare ad vitam valet. Unde recte subjungitur, Crassitudo autem luteris trium unciarum erat. Crassitudo etenim luteris in mari firmitas est virtutis in baptismo. Et trium unciarum est haec crassitudo, dum robore fidei, spei et dilectionis perceptio baptismi communitur. Neque aliter proficuum esse accipientibus ostenditur, nisi harum firma certitudo virtutum mentem accipientium simul et opera confirmet. Accipitur [Col. 1144B] autem et celebratur baptismi lavacrum in exemplum Dominicae passionis et resurrectionis a mortuis, juxta quod Apostolus exponens ait, Quia quicumque baptizati sumus in Christo Jesu, in morte ipsius baptizati sumus; consepulti enim sumus cum illo per baptismum in mortem, ut quemadmodum surrexit Christus a mortuis per gloriam Patris, ita et nos in novitate vitae ambulemus; si enim complantati facti sumus similitudini mortis ejus, simul et resurrectionis erimus (Rom. VI). Quod in factura quoque maris aenei typice signatum est, cum sequenter adjungitur: Labiumque ejus quasi labium calicis, et folium repandi lilii. Per labium namque calicis, gustus Dominicae passionis, per folium repandi lilii, patefacta claritas resurrectionis exprimitur: nam quod in calice poculum passionis designetur, testatur ipse Dominus, qui veniens ad passionem oravit Patrem, dicens, Pater, si vis, transfer calicem istum a me (Marc. IV). Lilium vero quod comitante odoris jucundissimi gratia candidum foris [Col. 1144C] calicem, intus aureolum ostendit, apte gloriam resurrectionis ejus insinuat, qui et corporis immortalitatem foris ostendit discipulis, et animam divina luce coruscam sibi simul inesse perdocuit. Potest etiam in lilio repando ipse Mediator Dei et hominum propter passionem mortis gloria et honore coronatus non inconvenienter accipi; qui ante passionem quidem suam, quasi clausum adhuc lilium fuit, cum signis miraculorum quae fecit clarus homo refulsit; post resurrectionem vero et ascensionem suam repandum se lilium supernae patriae civibus exhibuit, quod in assumpta humanitate potentiam divinae claritatis, quam habuit apud Patrem priusquam mundus esset, ostendit. Unde in amoris Cantico, lilii se vocabulo designare voluit, dicens, Ego flos campi, et lilium convallium (Cant. II). Labium ergo maris, in quo sacerdotes lavabantur, quasi labium fuit calicis, et folium repandi lilii; quia lavacrum salutare quo membra summi Sacerdotis efficimur, in fide nos sacrosanctae passionis ejus a peccatorum omnium labe [Col. 1144D] purificat, ac purificatos ad visionem gloriae ipsius perennis intromittit. In quo nimirum lavacro uterque populus, et circumcisionis videlicet, et praeputii, per fidem, spem et dilectionem unum in Domino efficitur, ipso attestante, qui circumcisionem post praedicans, ait inter alia, et alias oves habeo quae non sunt ex hoc ovili; et illas oportet me adducere, et vocem meam audient, et fiet unum ovile et unus pastor (Joan. X): quod in hoc quoque mari typice figurabatur: nam subditur: Duo millia batos capiebat. Millenarius namque numerus pro significatione perfectionis solet poni in Scripturis, quia nimirum denarii numerus quadratum solidum facit. Decem quippe decies ducta, centum faciunt, quae videlicet figura jam quadrata, sed adhuc plana est. Verum ut in altitudine surgat, et solida efficiatur, multiplicata centum per decem fiunt mille; quo profecto numero stabilis et insuperabilis, et velut conquadrata justorum conscientia [Col. 1145A] designatur: quocumque enim verteris quadratum, stabit, sic et animus electorum nullo tentationum occursu novit a statu suae rectitudinis inclinari. Batus autem Hebraeorum mensura est, quam ipsi bath nominant, habens modios quatuor. Ipsa et ephi, quam epha nuncupant. Sed ephi ad mensuram pertinet variarum frugum, tritici, hordei, leguminum: batus vero est speciebus liquidis, vino, oleo, aqua. Itaque batus, qui certa norma mensurae, opera designat aequitatis et justitiae, quibus hi qui in remissionem peccatorum baptizantur, necesse habent institui. Batos mille illud capiebat mare, cum aqua baptismatis plebem Judaeorum abluens, ad regnum coeleste transmisit. Recipiebat et alios mille, cum etiam turbas nationum eodem fonte renatas et operibus justitiae confirmatas, ejusdem regni perennis fecit esse participes.

XXII. De basibus decem. Cap. VII.---Et fecit bases decem aereas, quatuor cubitorum longitudinis bases singulas, et quatuor cubitorum latitudinis, et tres cubitorum [Col. 1145B] altitudinis. Multifariam multisque modis una eademque nostrae salutis sacramenta praefigurantur: nam iidem apostoli virique apostolici, qui per boves mare portantes designati sunt, designantur etiam per bases, quae portandis erant luteribus praeparatae, quomodo ipsi luteres ejusdem lavacri spiritalis, cujus et mare, typum gerebant: siquidem, ut Verba dierum narrant, omnia in eis quae in holocaustum oblaturi erant, lavabant. Holocaustum autem Domini, generaliter omnis electorum multitudo potest intelligi, quae juxta vocem praecursoris baptizata est ab ipso in Spiritu sancto et igne (Matth. III). Sicut ergo sacerdotes qui in mari lavabantur, formam exprimunt eorum qui per baptisma efficiuntur summi consortes sacerdotii, quod est in Domino Jesu Christo, ita etiam holocausta eorumdem figuram aptissime praetendunt, cum per ablutionem baptismi gratia Spiritus sancti impletur: lavatur namque in lutere hostia, cum quis fidelium aqua baptismi perfunditur; [Col. 1145C] offertur vero in holocaustum cum per impositionem manuum episcopi donum Spiritus sancti accipit. Philippus evangelista cum praedicaret in Samaria, quid nisi in lutere templi hostias Domini lavabat? Sed quia necdum in quemquam eorum Spiritus sanctus descenderat, sed baptizati tantum erant in nomine Jesu, vel ablutae hostiae necdum ad sacrosancti altaris ignem pervenerant. At cum missi illuc Petrus et Joannes imponebant baptizatis manus, et accipiebant Spiritum sanctum, loquebanturque linguis, jam ad ignem altaris pervenerant hostiae, ut fierent holocaustum quod Latine totum incensum dicitur, quia videlicet conscientiam illorum gratia sancti Spiritus adimplens, divino fecit amore fervescere. Quod vero ad portandos luteres, decem sunt bases factae, poterat ita mystice interpretari, quia ministri lavacri vitalis ad aeternae gaudia beatitudinis, quae denario solet numero figurari, eos quos imbuunt vocent. Verum quia de eisdem luteribus distincte in sequentibus scriptum est, quod videlicet quinque ex his positi sunt [Col. 1145D] ad dexteram partem templi, et quinque ad sinistram, magis in eis quinarii numeri intuenda sunt mysteria. In utraque etenim parte templi sunt bases positae luterum, ut utrique Dei populo sacri fontis gratia signaretur esse pandenda; et quinque sunt in utraque parte, ut sicut in expositione maris, quod quinque cubitis altum est, jam diximus, demonstraretur typice, universa fidelibus, quae per quinque sensus corporis deliquerant, per lavacrum Baptismi esse remittenda. Sicut ergo in uno mari super duodecim boves posito, unitas exprimitur baptismatis, quae per apostolos toto erat orbi praedicanda, ita et per duos ordines luterum mystice ostenditur quia gentilitas cum Judaea in unum fidei consortium post baptismatis erat undam colligenda: nam etsi in geminis luteribus hostiae lavabantur, quaedam quidem a dextris atrii, quaedam vero a sinistris, uno tamen in igne consumebantur altaris, ut holocaustum fieret: quia [Col. 1146A] sive quis in parte circumcisionis, sive praeputii lavacrum susceperit, uno omnes spiritu, ut filii Dei fieri possint, sanctificantur; hinc etenim Apostolus, Sed accepistis, inquit, spiritum adoptionis filiorum, in quo clamamus, Abba, Pater (Rom. VIII). Unum, inquit, spiritum accepistis, in quo omnes filii adoptionis efficiamini, in quo nimirum spiritu clamamus, Abba, Pater. Abba videlicet, qui ex Hebraeis venimus ad fidem; Pater, qui ex gentibus variis quidem linguis pro diversitate nationum, sed unum eumdemque Deum Patrem, per unius donum Spiritus invocantes. Quod autem cubitorum quatuor longitudinis, et quatuor latitudinis, et quatuor altitudinis bases singulae fuere, intelligendum est: longitudo etenim ad patientiam longanimitatis, latitudo ad dilatationem dilectionis, altitudo pertinet ad spem supernae retributionis. Quatuor autem sunt principales virtutes, quibus tota virtutum structura imminet, prudentia scilicet, fortitudo, temperantia, justitia; et ideo quatuor cubitorum erat longitudo et latitudo basium, quia [Col. 1146B] sancti praedicatores sive adversa mundi, et longitudinem exsilii, ac laborum praesentium mala tolerent, seu cor in dilectione sui Conditoris, suorumque proximorum interna exsultatione dilatent; saepe operam dant virtutibus cura prudenti videlicet inter bona et mala discernentes, fortiter adversa sustinentes, corde appetitu voluptatum temperantes, justitiam in operatione tenentes. Trium vero cubitorum fit altitudo basium, cum per exercitium virtutum, quas cum patientia malorum et dilectione bonorum exercent, continua intentione ad visionem sanctae Trinitatis pervenire satagunt.

Et ipsum opus basium interrasile erat, et sculpturae inter juncturas. Juncturas dicere videtur ea quibus ipsae luterum tabulae sibimet invicem connexae sunt, ut scilicet ex quatuor sive quinque tabulis una fieret basis. Quales autem sculpturas inter has juncturas, id est, in ipsis suis lateribus ante et retro, a dextra et sinistra, et supra quoque habuerunt, subdendo [Col. 1146C] aperitur, cum dicitur:

Inter coronas et plectas, leones et boves et Cherubin, et in juncturis similiter desuper. Non ergo plana erat ulla ex parte superficies basium, sed erat mysticis sculpta figuris, quae sanctorum mentes, immo universas eorum actiones virtutum gratia in omnibus praetendunt, neque aliqua illas hora inanis et vacua praeteriit, in qua piis vacare operibus vel sermonibus, vel certe cogitationibus desistant; coronulas quippe in se sculptas habent, cum ad ingressum vitae perennis infatigabili desiderio anhelant. Plectas habent, cum inter desideria vitae coelestis, quae sursum est, numquam fraternae societatis, quae juxta est, vincula dissolvunt. Habent inter coronulas et plectas, leones, cum ita ad speranda coelestia mentem erigunt, ita ad diligendos proximos dilatant, ut in peccantes quosque qui sibi commissi sunt, fervorem asperae invectionis exercere non tardent. Habent cum leonibus boves, quando ipsam invectionem corripiendi cum spiritu mansuetudinis [Col. 1146D] exhibent, quando in fervore arguendi numquam fessam habere vigilantiam discretae actionis ac loquelae, numquam verba divinae lectionis velut ruminando in ore voluere cessant. Denique beatus Stephanus basis videlicet templi Domini eximia, saevi leonis dentes atque ungues ostendere videbatur, cum suis persecutoribus aiebat: Dura cervice et incircumcisi corde et auribus, vos semper Spiritui sancto restitistis; quem prophetarum patres vestri non sunt persecuti? etc. Verum haec loquens quantum pietatis, ut ita dicam, bubulae mansuetudinis intus in corde gestaret, ostendit, cum pro eisdem persecutoribus usque ad necem suam saevientibus, genu flectens dicebat, Domine, ne statuas illis hoc peccatum (Ibid.). Sed quia neque spem aeternorum in coelis, neque amorem proximorum in terris, neque fervorem zeli mordentis, neque lenitatem modestiae compatientis, absque scientia sanctarum Scripturarum habere possumus, apte post [Col. 1147A] coronulas et plectas, post leones et boves, Cherubin sculpti esse memorantur. Cherubin namque constat Scripturae sacrae typum tenere: sive quia duo Cherubin in propitiatorio arcae in figuram duorum Testamentorum concorditer de Christo canentium fabricati sunt, seu quod nomen istud scientiae multitudinem sonat. Quanto autem quisque studiosius legendis divinorum eloquiorum paginis institerit, tanto necesse est in omnibus amplius, quae agit aut judicat, interni testis aut judicis examen pertimescat, ne aut plus juste in peccantes vindicans, aut rursum absque moderamine justae discretionis ignoscens, iram justi judicis incurrat: qui enim addit scientiam, addit et dolorem. Unde hic quoque propter sculpturas Cherubin convenienter adjungitur, Et super leones et boves quasi lora ex aere dependentia. Super leones quippe et boves lora dependent, quando sancti doctores et in severitate districtionis qua peccantes judicant, et in mansuetudine lenitatis qua poenitentibus remittunt, judicium sui timent auctoris, ne forte injuste [Col. 1147B] ligando, ipsi ab eo cujus judicium errare nequit, ligare mereantur.

Et quatuor rotae per bases singulas, axesque aerei per quatuor partes, quasi humeruli subter luterem fusiles contra se invicem respectantes. Quatuor rotae, quatuor sunt Evangeliorum libri, qui aptissime rotis comparantur, quia sicut volubilitas rotae citissimo cursu quocumque ducitur currit, ita sermo evangelicus, juvante Domino, per apostolos in brevi universas mundi plagas implevit. Sicut rota superimpositum sibi currum a terra sublevat, et sublevatum, quo auriga dirigit, portat, ita evangelica praedicatio mentes electorum a terrenis cupiditatibus in coelestia desideria suspendit, ac suspensas ad profectum bonae operationis, sive ad ministerium praedicationis, quocumque adjuvans gratia spiritus voluerit, ducit. Nam in sequentibus dicit: Quia tales erant rotae, quales in curru fieri solent. Legimus autem de sanctis, Currus Dei decem millibus multa millia laetantium (Ps. LXVII). Quid est [Col. 1147C] ergo quod rotae basium rotis assimilantur curruum, nisi quia unus idemque sermo evangelicus quosdam eorum quos instituit, currus Dei, quosdam bases templi Dei facit? Quicumque enim ad evangelizandum verbum doctores longe lateque mittebantur in mundo, utique currus Dei, et quidem velocissimi fuerunt, quia per cuncta discurrentes, Deum ad corda credentium inducebant. At vero illi qui uno in loco commorantes verbum salutis proximis annuntiabant, eosque ad lavacrum vitae, quod vel in baptismo vel in compunctione lacrymarum celebratur, accendunt, quasi bases sunt templi, quae portant luteres ad lavandas hostias, quia ita fidelibus quibus praesunt, ministerium salutis impendunt, ut longius excurrentes ad acquirendos novos populos labores non subeunt. Rotae ergo basium rotis sunt curruum similes, quia iidem libri Evangeliorum qui hos doctores ad praedicandum fidem veritatis ignorantibus mittunt, illos ad confirmandam amplius fidem inter doctos jam ac sacramentis coelestibus imbutos manere praecipiunt. [Col. 1147D] Rotae quatuor basim luteris sustentabant, cum Evangelia Jacobum fratrem Domini ad conservandam in Hierosolymis Ecclesiam residere jusserunt. Rotae earum similes currui Dei suppositae ad currendum parabant, cum eadem Evangelia Paulum et Barnabam ad praedicandum gentibus per omnia discurrere voluerunt. Rotae basibus suppositae ad portandum luterem templi a terra sustollebant, cum nostris nuper temporibus beatus papa Gregorius evangelicis roboratus eloquiis Romanam rexit Ecclesiam. Rotae eaedem curribus Dei subnixae longe portabant, cum reverendissimi patres Augustinus, Paulinus et caeteri socii eorum, eisdem evangelicis confirmati eloquiis, jubente illo venere Britanniam, et verbum Dei incredulis dudum commisere gentibus. Si ergo bases luterum sancti doctores sunt, qui lavacrum nobis vitae ministrant, et rotae quaternae basium quatuor sunt Evangeliorum libri, qui axes [Col. 1148A] rotarum, quae bases gestant, nisi ipsa eorumdem corda sunt doctorum, quae dum praeceptis Evangelii sedulo intenta, eos ab infimorum appetitu sustollunt, velut immissis rotis axes altius basem a terra sublevant? Porro humeruli qui rotis antepositi, ne ab axibus dilabi possent obsistebant, praeconia sunt prophetarum, quibus evangelica et apostolica Scriptura ne cui legentium in dubium veniat, confirmatur; et apostolus Petrus de Domino loquens ait, Et habemus firmiorem propheticum sermonem, cui bene facitis attendentes (II Petr. I). Sed et omnes evangelistae atque apostoli, in eis quae scripsere legis et prophetarum mentionem facere solebant. Denique Marcus ita incipit, Initium Evangelii Jesu Christi filii Dei, sicut scriptum est in Isaia propheta (Marc. I). Et Matthaeus, Hoc totum factum est, ut adimpleretur scriptura prophetarum (Matth. I), et caetera hujusmodi. Bene autem dicitur quod humeruli per quatuor partes subter luterem erant positi, et contra se invicem fuerunt respectantes, quia nimirum omnis scriptura [Col. 1148B] prophetica sibimet consentanea est, utpote uno Dei spiritu condita. Quatuor autem fuerunt per bases singulas humeruli, videlicet juxta numerum rotarum: non quia quatuor tantum sunt libri prophetici, sed quia in omnibus quae locuti sunt prophetae et Moyses, dictis quatuor evangelistarum testimonium praebuerunt, ut ex consensu utriusque una fides et dilectio Christi nostra omnium corda confirmet. Os quoque luteris intrinsecus erat in capitis summitate, et quod forinsecus apparebat, unius cubiti erat totum rotundum, pariterque habebat unum cubitum et dimidium. Os luteris unius erat cubiti, propter unitatem confessionis et fidei: quia omnes in confessione Patris, et Filii, et Spiritus sancti baptizamur, dicente Apostolo, Unus Dominus, una fides, unum baptisma, unus Deus et Pater omnium (Eph. IV). Et ipsum os in capitis erat summitate, ut ad coelestia nobis regna, per baptisma iter esse patefactum doceret; ipse vero luter in amplitudine cubitum habebat unum et dimidium, propter [Col. 1148C] operis nimirum perfectionem et initium contemplationis: integer etenim cubitus in lutere perfectionem bonae actionis designat, quam absque ulla dubietate habebat ille; de quo tentatori antiquo Dominus aiebat, Numquid considerasti servum meum Job, quod non sit ei homo similis in terra, simplex et rectus, ac timens Deum, ac recedens a malo (Job. I)? Est vero alter cubitus divinae visionis, qui ex parte nonnulla etiam in hac adhuc vita retentis fidelibus donari consuevit, ut idem Job devicto adversario cum Domino loquens ait, Auditu auris audivi te (Job. XLII): ut Moysi Dominus facie visus est ad faciem; ut Isaiae sedens in solio regni, circumstantibus cum laude debita coeli civibus; ut caeteris saepe visus est prophetis; ut beato Stephano in articulo passionis apertis coeli januis gloria Dei ostensa est; ut Paulo introitus paradisi et tertii coeli sunt patefacta mysteria. Sed universa haec ex parte sunt permodica, in comparatione ejus quae in futuro revelanda est gloriae. Ideo post cubitum bonae operationis, quae in hac vita [Col. 1148D] perfici potest in sanctis, incipit cubitus supernae contemplationis, quae in futuro in cunctis perficienda constat electis: quae videlicet mensura unius et dimidii cubiti, non luteribus tantum, sed et rotis eorum inerat ac basibus. Scriptum namque est in sequentibus: Una rota habebat altitudinis cubitum et semis; et paulo post: In summitate autem basis erat quaedam rotunditas unius et dimidii cubiti ita fabrefacta, ut luter desuper posset imponi. Luterum quippe mensura unius erat cubiti et dimidii, quia nimirum ea fide in fonte vitae lavamur, ut per opera justitiae ad vitam intrare mereamur aeternam; quamvis sine peccato, dum hic vivimus, esse nequimus: ipsam vero vitae coelestis dulcedinem gustare ex parte ac diligere in hac vita interim, perfecte autem videre nulla ratione valemus. Rotae quippe uno et dimidio cubito mensurantur, quia Scriptura lectionis evangelicae, qualiter hi qui perfecti esse velint vivere debeant [Col. 1149A] ostendit, spemque nobis aeternae retributionis in praesenti demonstrat; ipsam vero retributionis illius qualitatem, in futuro nobis pandendam simul et donandam esse promittit. Bases etiam ipsae unum habebant cubitum ac semissem amplitudinis, in summitate sui ubi luteres reciperent, quia ipsi doctores ac ministri summi lavacri salutaris, opere quidem perfecti in hac vita fulserunt, sed luce contemplationis ex parte fruiti. Unde et aiunt, Ex parte enim cognoscimus, et ex parte prophetamus; cum autem venerit quod perfectum est, evacuabitur quod ex parte est (I Cor. XIII). In hunc modum fecit decem bases, figura una, et mensura sculpturaque consimili, Fecit quoque decem luteres aereos. Quare decem sunt bases factae, totidemque eis superpositi luteres, supra jam dictum est. Quod vero una erat figura mensuraque et sculptura consimilis omnium basium sive luterum, non in ea significatione factum est, quod aequalia possint esse omnia merita doctorum; sed in ea potius, quia una fides Evangelii quo instituuntur, unum [Col. 1149B] baptisma quo abluuntur, unus idemque spiritus est quo omnes consecrantur electi; tametsi donationes habent diversas in ipso spiritu, qui dividit singulis prout vult.

Quadraginta batos capiebat luter unus. Quadragenarius numerus solet magnae perfectionis typum tenere, quia nimirum quater deni faciunt quadraginta. Decem autem sunt praecepta, quibus omnium nostrum operatio in lege divina praefixa est. Quatuor sunt autem Evangeliorum libri, in quibus per dispensationem Dominicae incarnationis coelestis patriae nobis est patefactus introitus. Et quia omnes qui ad ministerium sacri baptismatis pertinent, cum fide et sacramentis Evangelii fructum debent facere rectae operationis, apte luteres singuli, in quibus holocausta lavabantur, quadraginta batos capiebant. Quod vero sequitur, Eratque quatuor cubitorum, sive in altitudine, sive in latitudine, significat intellectus mysterii in promptu esse; luter enim unus quatuor [Col. 1149C] erat cubitorum, vel propter quatuor sancti Evangelii libros, in quibus forma nobis baptismi praefixa est; vel propter quatuor cardines virtutesque quibus quisque fidelis est debet institui; vel certe propter quatuor mundi plagas, quibus lavacrum salutis ministratur, dicente psalmographo, Quos redemit de manu inimicorum, de regionibus congregavit eos; a solis ortu et occasu, ab aquilone et meridie (Ps. CVI). Quod vero supra dixit, Pariterque habebat unum cubitum et dimidium, et neque ibi altitudinem vel amplitudinem significavit, videtur fundum ipsius luteris hujus esse amplitudinis: quo ex mensura, ni fallor, basis, in qua positus erat luter, quisque facillime conjicit; quod ita describitur, In summitate autem basis erat quaedam rotunditas unius et dimidii cubiti ita fabricata, ut luter desuper possit imponi. Latitudo ergo fundi in luteribus unius erat cubiti ac dimidii; ipsa vero capacitas luterum quatuor habebat cubitos; sed utrum in altitudine, an in amplitudine, an in utroque dicat, quis noverit?

[Col. 1149D] Et constituit decem bases, et quinque ad dexteram partem templi, et quinque ad sinistram. Dextram partem templi, et sinistram, non intus in ipso templo, sed ante templum dicit, ad orientalem plagam videlicet, in atrio interiori, quod sacerdotum proprie vocabatur. Quinque autem posuit ad dextram partem templi, propter Judaeos, qui solstitio propter doctrinam legis uti solebant antiquitus; et quinque ad sinistram, propter nos, qui caeco diutius corde servituti adhaerebamus ejus qui ait, Ponam sedem meam ad aquilonem. Quod est aperte dicere: Illis in corde requiescere desidero, quos a luce veritatis, et flammae divinae charitatis, alienos esse considero.

Mare autem posuit ad dextram partem templi, contra orientem ad meridiem. Et hoc in eodem atrio positum est ad orientem. Quod autem ad dextram partem templi, hoc est quod repetit, dicens, Ad meridiem; ingredientibus enim atrium ab oriente, primo [Col. 1150A] divertendum erat ad meridiem, ubi mare in ipso angulo stabat ad lavandum sacerdotibus paratum; deinde progredientibus intro occurrebant luteres ad lavandas hostias ab utraque parte positi. Intra hos basis erat aenea quinque cubitorum longitudinis, et quinque cubitorum latitudinis, et trium cubitorum altitudinis, in qua stans Salomon dedicabat templum. Deinde ultra progredientibus occurrebat altare holocausti contra meridianum atrii; deinde porticus templi, sive vestibulum, in quo erant columnae aereae circa ostium templi. Quod ergo mare posuit ad dexteram partem templi, significat nos per lavacrum baptismi ad regnum coeleste, quod jure vocabulo dexterae figuratur, debere pervenire; qui enim crediderit et baptizatus fuerit, salvus erit. Namque ubi dextera simul et sinistra in bono accipiuntur, vel Judaeam et gentilitatem, ut in expositione basium supra diximus; vel praesentem Ecclesiae vitam, et futuram: vel gaudium saeculi, et tristitiam; vel aliquid hujusmodi: ubi vero absolute dextera in bono ponitur, [Col. 1150B] aeterna gaudia saepius demonstrat. Quod vero contra orientem posuit mare, ad eamdem proprie significationem respicit, quod videlicet per lavacrum sancti fontis, splendor nobis internae claritatis aperitur. Quod ad meridianum latus atrii, significat fideles perceptione sancti Spiritus ad flagrantiam solere verae charitatis accendi: fervor et enim meridiani solis consuevit in Scripturis ardorem dilectionis et illustrationem significare sancti Spiritus, per quem eadem dilectio diffunditur in cordibus electorum.

XXIII. Quod in regione Jordanis facta sunt vasa templi. Cap. VII.---Omnia vasa quae fecit Hiram regi Salomoni in domo Domini, de aurichalco erant, in regione Jordanis fudit ea rex in argillosa terra. Apte in regione Jordanis fusa sunt vasa domus Domini, in quo videlicet flumine Dominus noster baptizari dignatus est; ejusque tinctus undis, aquarum nobis elementum in ablutionem peccatorum convertit: quia omne fidelium baptisma quo Domino consecrantur, in exemplum [Col. 1150C] celebratur baptismatis illius quo ipse aquas sanctificavit. Recte in Jordanis regione vasa sunt domus Domini facta: neque enim aliter vasa electionis et misericordiae fieri possumus, nisi ad baptisma illius quod illo in flumine subiit respicientes, et ipsi vitali flumine satagamus ablui. Notandum autem quia non tantum in regione Jordanis, sed et in campestri regione illius facta dicit eadem vasa, significans multiplicationem fidelium, qui non solum in Judaea, sed in omnium nationum erant futuri latitudine, expleta prophetia quae dicit, Gaudebunt campi, et omnia quae in eis sunt (Ps. XCV). Cui simile hoc quod idem psalmista de sacramentis Dominicae incarnationis loquens, ex persona eorum qui post completa ejus incarnationis arcana ad fidem venerunt, ait, Ecce audivimus ea in Ephrata, invenimus ea in campis sylvae (Ps. CXXXI). Audivimus quippe in Ephrata, id est in Bethleem, sacramenta Dominica, quia promissum legimus David patriarchae, qui erat ex eadem civitate de fructu ventris ejus Christum in carne venturum. Invenimus [Col. 1150D] ea in campis sylvae, quia revelata jam in latitudine gentium per orbem ipsi cognovimus, ipsi vidimus, ipsi participes facti sumus. Fudit ergo rex vasa domus Domini in regione campestri Jordanis, quia Dominus ut baptismo salutis vasa misericordiae faceret, totam mundi latitudinem implevit. Argillosa autem terra, de qua factae sunt formae ad fundenda vasa Domini, quid melius quam Scriptura sacra, de qua regulam bene vivendi accipimus, valet intelligi? Quasi enim argilla ignibus durata, formam vasis Domini quanta et qualia fieri debeant, exhibet, cum nobis regulam justitiae, quam sequamur, ostendit; sanctorumque nobis exempla, qui in igne tribulationum invincibiles perdurarunt, in omnibus sequenda praemonstrant, si vasa domo Domini electa esse ac pretiosa concupiscimus. Aesque igne liquefactum argillae formas ingreditur, quo vas possit aptum ministeriis coelestibus effici, cum ipsi salubriter humiliati, [Col. 1151A] et flamma sive divinae charitatis, sive etiam humanae adversitatis emolliti, viam patrum bene operando intramus, ut ad praemia patrum bene currendo perveniamus: neque enim semper nos regulis necesse est bonae operationis aptari, sed completa operatione bona, palma est beatae retributionis speranda; quia nec semper vasa in forma argillae tenebantur inclusa, sed ubi ad perfectionem sui pervenerant, fractis formarum claustris perducebantur in lucem, et in templo Domini pro suis quaeque locis disponebantur. Hoc autem dicimus, non quod opera sanctorum umquam sint interitura, sed quia ubi coronam justitiae, quam bene operando meruere, acceperint, laboriosae operationis jam cuncta cessent officia: quis enim in illa vita pro fide Christi martyrium patiatur, ubi expulsis adversariis omnes electi in praesentia Christi laetantur? Quis ibi mortuum sepeliat, ubi sola viventium terra est? Quis lugentem consoletur, ubi absterget Deus omnem lacrymam ab oculis sanctorum? Quis ibi domum peregrino et hospiti paret, ubi omnes [Col. 1151B] simul electi habitationem ex Deo habent domum non manufactam, aeternam in coelis? Quis illic panem esurienti potumve afferat sitienti, ubi Dominus pascit me, et nihil mihi deerit? Diruptis ergo formis vasorum quondam necessariis, vasa ipsa in domo Domini splendida jam refulgent, quia cessantibus in fine saeculi non solum persecutionibus quas propter justitiam patiuntur, verum etiam laboriosis justitiae operibus quibus sponte pro aeterna beatitudine insudant electi, in sola visione sui Conditoris, percepta immortalitatis claritate, laetabuntur.

XXIV. De altari. Cap. VII.---Fecitque Salomon omnia vasa in domo Domini, et altare aureum. Altare aureum corda significat perfectorum justorum internae charitatis et castitatis luce corusca; quorum sublimitati significandae etiam locus convenit ejusdem altaris: stabat enim ante ostium sancti sanctorum, ut in factura tabernaculi manifeste legimus, in quo videlicet altari, non hostiarum sanguis, neque libamina, [Col. 1151C] sed thymiamata tantum incendebantur, quorum fumus ad superiora ascendens operiebat arcam atque oraculum, et odore suavitatis implebat. In quo figuram exprimebat sanctorum, qui dum, neglectis temporalium rerum cupiditatibus, tota intentione coelestia quaerunt, velut intus in vicinia oraculi sunt positi; nec longe sunt remoti a velo quo templum et sancta sanctorum dirimuntur, quia corpore tantum terram incolunt, caeterum secundum interiorem hominem totam habent conversationem in coelis. Ascenditque ab hujusmodi altari fumus incensorum in sancta sanctorum ubi arca est recondita, cum orationes sanctorum flamma charitatis excitatae ad coelum usque perveniunt, ubi Christus est ad dexteram Dei sedens. Non enim in hoc altari sanguis hostiarum, sed thymiamata tantum incenduntur, quia tales viri non habent opera carnis et sanguinis, quae in ara sui cordis immolantes, Domino mactent; sed tantummodo lacrymarum et orationis vota, ei pro desiderio regni coelestis offerunt. Verum quia nemo [Col. 1151D] repente fit summus, sed per oblationem carnalium voluptatum sollicite ad desiderium coeleste ascenditur, non praetermisit Scriptura in mystica domus Domini factura et illorum ponere figuram, qui carnales adhuc in se concupiscentias, quae militant adversus animam, flamma superni timoris incendere laborant: quatenus his de corde sive corpore exstirpatis, consequenter ad majora possint ascendere, ac Deo spiritalium thymiamata orationum et compunctionis offerre. Factum namque est aliud altare ad offerendas victimas multo quidem majus, sed quantum magnitudine praestans, tantum situ loci et specie metalli inferius; nam et de aere factum, et ante fores erat positum templi, in quo illi nimirum figuraliter sunt expressi, qui tali devotione Domino deserviunt, ut caro adhuc eorum concupiscat adversus spiritum, et spiritus adversus carnem; soleantque dicere, quia mente servimus legi Dei, carne autem legi peccati; qui [Col. 1152A] cum incentiva carnis edomare, fluxa luxuriae restringere, frequentibus jejuniis et orationibus, vigiliis et eleemosynis, caeterisque fructibus spiritus ad tranquillitatem castimoniae Deo digne ascendere contendunt, quid nisi victimam illi suae devotionis immolant, implentes illud Apostoli, quo obsecrat nos per misericordiam Dei, ut exhibeamus corpora nostra hostiam viventem, sanctam, Deo placentem (Rom. XII); qui quoniam fervore flagrant spiritalis amoris, sed nondum eminent triumpho victae concupiscentiae carnalis, altare holocausti ignem quidem de coelis sanctum habent, sed speciem aeris et non auri praetendit. Verum quia plures sunt in sancta Ecclesia carnales quam spiritales, plures qui vitiorum illecebras refrenando cohibent, quam qui superato ac sopito vitiorum certamine adepta virtutum securitate laetantur, merito altare holocausti majus esse multo quam altare thymiamatis asserebatur. Scriptum namque est de eo in libro Paralipomenon: Fecit quoque altare aeneum viginti cubitorum longitudinis, et viginti [Col. 1152B] cubitorum latitudinis, et decem cubitorum altitudinis. Equidem altare thymiamatis Moyses fecit in eremo, habens cubitum longitudinis et latitudinis, et duos cubitos in altitudine. Quantae autem magnitudinis hoc Salomon fecerit, non dicit Scriptura, sed tantum quia altare aureum fecerit dicit. Constat autem quia tantum facere non potuit, quantum fecit holocausti, quia si viginti cubitorum in longitudine et latitudine factum esset, totam templi latitudinem impleret. Quantum igitur exterius erat positum altare holocausti quam incensi, et quantum genere oblationis ac vilitate metalli ignobilius fuit, tantum quantitate mensurae et hostiarum frequentia praestabat: quia nimirum plures sunt multo quibus dicatur: Si vis ad vitam ingredi, serva mandata (Matth. XIX), quam quos audire delectat: Si vis perfectus esse, vade, vende quae habes (Ibid.), et reliqua. Nec tamen hujus mensura altaris ratione mystica caret numeri: habet enim viginti cubitos longitudinis, et totidem cubitos latitudinis, [Col. 1152C] et decem cubitos altitudinis. De quo quidem numero supra in expositione templi et vestibuli ejus diximus, sed et nunc dicendum breviter. Quod si altare holocausti illorum in Ecclesia typum tenet, qui suum corpus et animam Deo consecrare per ignem amoris illius quaerunt, perseverantia horum in bona operatione per longitudinem altaris; amplitudo in charitate Dei et proximi per latitudinem; spes in exspectatione divinae visionis per altitudinem figuratur. Quod autem longitudo et latitudo altaris vicenorum erat cubitorum, magnam utique perfectionem designat ejusdem indefessae longanimitatis ac sincerae dilectionis, quae per utriusque Testamenti nobis observantiam tribuitur. Quater quini vicenarium numerum complent, quinque enim libri Mosaicae legis, quatuor evangelicae libertatis: cum ad intelligentiam atque custodiam legis spiritalis, illustrante Evangelii gratia, pervenimus, vicenarium profecto numerum perficimus. Fitque idem numerus vicenarius in longitudine et latitudine altaris, cum [Col. 1152D] corda electorum, docente utroque Testamento, et adjuvante ipso uno utriusque Testamenti auctore, et perseverantiam boni operis etiam in persecutionibus servant, et hilaritatem dilectionis in eos qui persequuntur exhibent. Denario autem numero spes coelestium praemiorum designari solet, Domino affirmante, cum eos qui in vinea magni patrisfamilias laborabant, denario remunerandos esse testatur. Et merito per hunc numerum merces aeterna figuratur, in qua nostra natura in aeternum divinae visioni conjungitur, quia in ipso numero mystice divina simul et humana natura designatur. Deus quippe Trinitas est, homo autem numero septenario comprehenditur, quaterno videlicet propter corpus, quod ex quatuor elementis constat; ternario vero propter interioris hominis triplicem differentiam, quam Scriptura nobis sancta ostendit, cum diligere nos jubet Dominum ex toto corde, tota anima, tota virtute. Unde et in decalogo [Col. 1153A] legis tria sunt mandata quae nos ad cultum divini amoris excitant, septem quae dilectionem commendant proximi. Qui ergo decalogum legis in Dei et proximi dilectione custodiunt, jure mercedem hujus custodiae in Dei simul et proximi visione percipiunt: quique in hac vita et proximum quem vident, et Deum quem non vident, diligunt, hi in futura vita et Deum regem in decore suo, aeque et proximum in Deo glorificatum ac decoratum videbunt. Et ideo altare quod in figura factum est electorum, ob significandam eorum perpetuam vitam, decem erat cubitis altum. Cum vero dictum esset quia fecit Salomon altare aureum, additum est continuo, Et mensam super quam ponerentur panes propositionis auream. Mensa autem Scriptura est sacra, spiritalis intelligentiae claritate fecunda, de qua psalmista Domino, Parasti, inquit, in conspectu meo mensam, adversus eos qui tribulant me (Ps. XXII); ne enim adversarii tribulantes ab errore inflectant, mensam nobis Conditor noster scientiae, per quam in fide veritatis eum [Col. 1153B] confitemur, paravit. Namque panes propositionis sancti sunt doctores, quorum vel opera nobis, vel verba salutaria ad exemplum vitae proposita semper in divinis paginis quisquis quaerit invenit. Unde apte iidem panes in Exodo (Cap. XXV) duodecim fieri praecepti sunt, videlicet propter apostolos duodecim per quorum ministerium novi scriptura Testamenti condita est, et Instrumenti veteris, donante Domino, revelata mysteria. Quo nimirum non tantum iidem apostoli, sed et omnes sunt designati, qui praedicando verbum pabulum vitae fidelibus ministrant, quia omnes utique ipsam doctrinae formam, quam apostoli a Domino accepere, sequuntur. Legimus autem de his panibus in Exodo (Ibid.), per singula sabbata eos mutari debere, et novos pro veteribus in mensa Domini proponi, unius quoque mensurae farinae similae semper eos parari praeceptos. De quibus omnibus mysticus de interna refectione sensus luce clarior refulget: ablatis enim veteribus, novi restituuntur [Col. 1153C] panes, cum assumptis de hac vita aliquibus doctorum fidelium, alios loco eorum sancta ordinat Ecclesia, et hoc non nisi die sabbati, quia quisquis bonum certamen certaverit, cursum consummaverit, fidem servaverit, tempore suae resolutionis, requiem beatae perennitatis intrabit. Unius mensurae et non dispares ex simila semper fiebant panes, quia nimirum una eademque forma veritatis et fidei, quam primo apostoli suis auditoribus ostendebant, ac deinde successores eorum, et omnes usque ad finem saeculi pii doctores Ecclesiis Christi per orbem praedicare non desistunt.

XXV. De mensis decem. Cap. VII.---Quod vero in Verbis dierum legimus, quia fecit Salomon mensas decem et posuit eas in templo, quinque a dextris et quinque a sinistris, phialas quoque aureas centum (II Par. IV), has mensas tam ad panes propositionis quam ad vasa Domini portanda factas esse credibile est; phialas videlicet quas pariter factas Scriptura [Col. 1153D] refert; thymiamateria, thuribula, mortariolia, etc., quae in sequentibus leguntur: nam quod paulo post in eodem Verborum volumine subinfertur, Fecitque Salomon omnia vasa domus Domini et altare aureum, et mensas, et super eas panes propositionis; vel pluralem numerum pro singulari posuit, more Scripturae usitatissimo, ut in Jesu Nave: Filii autem Israel praevaricati sunt mandata, de anathemate (Jos. VII); cum Acham solus et non plures filii Israel hoc fecerint. Vel certe quia panes propositionis solebant ante sabbatum coqui, ut in sabbato mox poni potuissent in mensam propositionis, potuit fieri ut panes noviter cocti mox illis mensis imponerentur, ibidemque nocte illa servarentur operti, donec primo mane, ablatis veteribus, super mensam propositionis ponerentur calidi. Non autem hae mensae decem a figura hujus mensae propositionis discrepant: nam sicut una mensa duodecim panibus onusta, unitatem totius Scripturae, et concordiam auctoritate apostolica unitam [Col. 1154A] designat, ita non immerito decem mensae aureae divinae legis et prophetarum eloquia figurate denuntiant, quae vel refectionem nobis verbi Dei, quasi panes propositionis offerunt, vel in nobis exempla fidelium quasi positorum in se vasorum Domini claritatem et miracula proponunt. Recte autem bis quinae sunt mensae, non solum quia legislator quinque volumina scripsit, verum etiam quia tota Testamenti veteris series quinque aetates saeculi complectitur. Geminatur vero numerus mensarum quinarius, et quinque a dextris, et quinque a sinistris ponuntur, cum post incarnationem Dominicam eadem Scriptura, sive utrique Dei populo, Judaeo scilicet et Gentili, committitur, sive evangelicis plena figuris ostenditur, quae quondam Dei populo antiquo juxta litteram solam intelligenda putabatur; cum enim legentes in sancta Scriptura, verbi gratia, Abel coronatum martyrio, Enoch translatum de mundo, Noe pereunte mundo mirabiliter salvatum, hospitalitatem Loth exterminatis impiis sublimiter remuneratam, [Col. 1154B] Abraham merito obedientiae patrem cunctarum gentium constitutum, Joseph post venditionem merito castitatis et innocentiae exemplo sublimatum (Genes., passim), haec et hujusmodi innumera nobis exempla virtutis assumimus, quid nisi mensae quinque aureae, sive vasa Domini, seu panes propositionis adhuc in sinistris templi, divinae litterae juxta historicum sensum januam nobis et recte vivendi aeterna praemia a Domino speranda aperiunt? At cum eamdem altius intelligentes vel dispensationem Dominicae incarnationis, vel alia quaelibet sanctae Ecclesiae sacramenta sonare viderimus, quasi alias quinque mensas ad portanda vasa electionis et alimoniam vitae spiritalis in dextris templi invenimus; qui eadem ipsa verba sacrae historiae novum omnino fulgorem nobis sapientiae coelestis, novos aperire sensus de veteribus agnoscimus, in qua profecto figura et candelabra sunt quina facta in templo: cum enim dixisset Scriptura regem Salomonem fecisse mensam in qua ponerentur [Col. 1154C] panes propositionis, auream, adjunxit sequenter, et ait:

XXVI. De decem candelabris. Cap. VII.---Et candelabra aurea quinque ad dexteram, et quinque ad sinistram contra oraculum ex auro purissimo, et quasi lilii flores, et lucernas desuper aureas. Sicut enim mensae in typo sanctae Scripturae recte ponuntur, quia et justitiam esurientibus panem verbi ministrant, et vasa ferunt ministerii coelestis, id est justorum nobis actus in exemplum ponunt, ita et aptissime per candelabra eadem divina eloquia figurantur, videlicet quia lucem sapientiae errantibus proferunt: hinc etenim psalmista, Lucerna, inquit, pedibus meis, etc. (Ps. CXVIII); hinc etiam Salomon ait, Quia mandatum lucerna est, et lex, lux (Prov. VI). Quare autem quinque a dextris, et quinque a sinistris, convenienter addidit contra oraculum. Oraculum namque ubi erat arca, ut saepe dictum est, aperte designat patriam coelestem, ubi Christus est in dextra Dei sedens, paternorum utique [Col. 1154D] conscius arcanorum; et candelabra templi aurea contra oraculum sunt posita, cum divina eloquia ad habitationem supernae civitatis aspectant, ut hujus agnitionem ac desiderium nostris cordibus infundant; et eos qui originem carnis a terra habent, ad appetendam promerendamque in coelis perpetuam mansionem accendant. Sunt autem qui hoc quod de candelabris dicitur, quinque ad dexteram, et quinque ad sinistram, ita putant intelligendum, quod quinque fuerint a dextris illius candelabri quod fecit Moyses in deserto, et quinque a sinistris, utraque tamen ad meridianam plagam, in qua candelabrum unum quod fecit Moyses stare praeceptum est; quod eodem ordine etiam de mensis decem intelligant, quia omnes quidem ad septentrionalem plagam fuerint positae, sed quinque ad dexteram Mosaicae illius mensae, et quinque ad laevam. Verum, si consideres verba sacrae Scripturae, quibus dicitur, Et candelabra aurea, quinque ad dexteram, et quinque ad sinistram contra oraculum, [Col. 1155A] patet, ni fallor, quod aeque utraque quinque oraculum respiciebant: utpote juxta utrumque latus templi in longum posita: nam si omnia candelabra ad australe latus templi in longum posita essent, non dicerentur contra oraculum posita, sed potius contra aquilonem, sive contra mensas, si etiam mensae ibi stabant; quod dictum est in Exodo de illo uno candelabro quod absque ulla dubietate ad meridiem stabat: Posuit et candelabrum in tabernaculum testimonii e regione mensae in parte australi (Exod. XL). Itemque in libro Numerorum, Cum posuerit septem lucernas contra eam partem qua candelabrum lucem dabat (Num. VIII). Ex utraque ergo parte templi candelabra, ex utraque erant mensae, quia Scriptura divina ad illustrationem ac refectionem utrique Dei populo condita est, quae nos in prosperis et adversis, in tristibus ac laetis eventibus reficere ne deficiamus, et ne caeci remaneamus, illustrare consuevit. Vasa quoque misericordiae sunt superposita: hoc est, Scriptura in se justorum opera utrisque nobis, per quae in actione [Col. 1155B] justitiae et ipsi confortemur, proponit. Si autem quaeris quid inter candelabra et lucernas eorum typice distet, possumus recte intelligere lucernas esse viros sanctos, qui oleo sancti Spiritus infusi, et ipsi igne dilectionis ardent in corde, et proximis lucem scientiae proferunt lingua. Candelabra autem quae has lucernas in sublime tollunt, ut longe lateque videri possint in Ecclesia, Scripturam esse sacram, quae sanctorum nobis virtutes et exempla sua lectione demonstrant. Cui videlicet interpretationi annuit sermo Domini, quo dicitur de Joanne, Ille erat lucerna ardens et lucens (Joan. V). Possumus etiam ita aptissime dicere, quia lucernae divina sunt eloquia, juxta illud psalmistae, quod et supra posuimus, Lucerna pedibus meis verbum tuum (Ps. CXVIII). Candelabra autem lucernarum harum, sancti sunt omnes, qui sua corda et corpora ferendis Domini mandatis, humili semper intentione supponunt. Quisquis enim in nullo propriam sequi curat voluntatem, sed in omnibus quae Scriptura [Col. 1155C] sancta dicat, attendit, ejusque sese subjicere mandatis satagit, quasi candelabrum domus Dei aureum, aureas ejus gestat lucernas: quia casta corporis sui membra castas mentis cogitationes, ad facienda quae Deus jubet, supponere contendit, et hoc tam fixa intentione, quam candelabrum necesse est firmiter ad superna erectum, impositas sibi lucernas non solum absque ruina, sed etiam absque ulla status sui mutatione servare. Cum vero dixisset, Et candelabra aurea quinque ad dexteram, et quinque ad sinistram contra oraculum ex auro purissimo, addidit, Et quasi lilii flores et lucernas desuper aureas; videtur, juxta litteram, quia suprema pars candelabrorum in modum sit lilii repandi formata: quod in candelabro tabernaculi factum esse legimus, cujus et stirps medius, et calami ex ipso procedentes cum scyphis et sphaerulis lilia scribuntur habuisse plurima. Flores autem lilii, ut saepe dictum est, amoenitatem semper virentis terrae viventium designant, de qua dicit beatus Petrus: Regeneratos nos a Domino in spem vivam, in [Col. 1155D] haereditatem incorruptibilem, et incontaminatam, et immarcescibilem, conservatam in coelis (I Petr. I). Et bene lilii flores aurei in candelabro sunt facti domus Dei, quia Scriptura divina, spretis temporalibus gaudiis, ad appetenda nos bona patriae coelestis provocare consuevit; et quomodo erectum in altitudine candelabrum lilii flores et lucernas habet aureas in capite, ita electi omnes qui in eadem Scriptura sacra continentur, erecto ad superna sensu, coelestia bona a Domino quaesisse et percepisse probantur.

Fecitque forcipes aureos, hydrias quoque et fuscinulas, phialas, et mortariola, et thuribula de auro purissimo. Varia vasa quae ad offerenda libamina sunt facta, variae sunt distinctiones eloquii divini pro dispari capacitate audientium: non enim una eademque omnibus potest convenire doctrina, ac per hoc diversa altaris vasa, vel diversas fidelium personas, vel certe multifarias ipsorum actiones, sive cogitationes [Col. 1156A] in famulatum sui Conditoris dispositas accipere debemus. Forcipes namque ad emendandum altaris ignem fieri debere credendum est. Unde recte per eos sancti praedicatores designantur, qui ignem in nobis charitatis, quasi in altari Dei accendere suis exhortationibus solent. Namque hi velut gemino dente forcipis ad hunc ignem accendendum titiones in altare componunt, quando consonis utriusque Testamenti nos paginis instruunt, et eloquia veritatis in nostro corde, quibus amplius ad aeternorum desideria inflammemur, collocant. Fuscinulae, quae Graece , ad hoc in ministerio altaris habebantur, ut carnes victimae per eas de caldariis coctae proferrentur, atque ad esum eorum qui his erant reficiendi afferrentur; quarum usus aeque sanctis praedicatoribus figurate congruit, quorum ministerii est animas fidelium verbo fidei reficere, et juxta regulam apostolicae discretionis rudibus adhuc discipulis rationabile et sine dolo lac doctrinae simplicis adhibere; perfectioribus autem solidum cibum doctrinae sublimioris [Col. 1156B] ministrare: quicumque enim sacramenta Christi ad ejus imitationem suscipere norunt, hi quasi carnibus hostiae salutaris refecti satiantur, quia doctorum est spiritalium, quae cuique personae mysteria audienda committant, solertissime discernere; recte fuscinulas intulit Salomon sacerdotibus in domo Domini, quibus carnes hostiarum, prout oportuerit, componant; et alia quidem hominibus, sed mundis edenda offerant: alia vero altaris ignibus consumenda relinquant: quia sunt in verbis Dei nonnulla quae nostrae humilitati revelare, ac epulas nostrae refectioni concedere dignatus est. Sunt item alia tantae profunditatis, quae sancti Spiritus solummodo scientiae pateant, nostrae vero capacitatis per omnia mensuram transcendant: quid enim per phialas, nisi mensura praedicationis accipitur, qua oportet ut exhortationis gratia singulis juxta capacitatem ingenii conferatur: debet enim hic subtiliter qui docet perspicere ne plus studeat quam ab audiente capitur [Col. 1156C] praedicare, debet ad infirmitatem audientium semetipsum contrahendo condescendere, ne dum parvis sublimia, et idcirco non profutura loquitur, se magis curet ostendere quam auditoribus prodesse. Diximus plenius de mensa et candelabro, et utroque altari, ac vasis domus Domini, in libris quos de factura tabernaculi et habitu sacerdotali scripsimus. Si quis ergo capacitatem nostri sensus ex Patrum traditione progenitam, de his scire desiderat, in opere illo requirat. Sequitur:

XXVII. De cardinibus. Cap. VII.---Et cardines ostiorum domus interioris sancti sanctorum, et ostiorum domus templi ex auro erant. Si ostia domus interioris sancti sanctorum, angelica sunt ministeria, quae nobis de corpore egressis introitum vitae coelestis reserant, et ostia domus templi doctores sunt sancti ac sacerdotes, qui instruendo, baptizando, Dominici corporis et sanguinis mysteria communicando, prima nobis Ecclesiae praesentis limina pandunt: quid cardines utrorumque ostiorum, nisi sensus et corda [Col. 1156D] sunt eorumdem angelorum, sive sanctorum, quibus immobiliter complexationi ac dilectioni sui Conditoris adhaerent, ut eo ministerium divinitus sibi delegatum recte compleant? quia voluntati illius cum ministrant, numquam oculos avertunt: aperiuntur enim et clauduntur ostia, tempore congruo, sed numquam cardinem templi deserunt, quia et angeli et homines sancti sive in hanc vitam fidei, sive in illam speciei fideles atque electos suscipiant, semper animum in radice dilectionis fixum tenent. Unde bene idem cardines ex auro esse facti perhibentur, propter videlicet meritum propriae claritatis, vel illius quam habent in Deum charitatis.

Et perfecit omne opus quod faciebat Salomon in domo Domini. Cum Rex pacificus noster in die novissimo omnes electos resurrectionis immortalitate glorificat. Alioquin quamdiu status hujus saeculi geritur, facit quidem opus domus Domini Salomon, sed nondum [Col. 1157A] perficit: quia corda electorum Dominus, ut bona operentur, inspirat et adjuvat, nullum tamen in hac vita dumtaxat commorantem absque peccato esse tribuit, namque hoc donum futurae vitae beatitudini reservat. Perficit vero omne opus templi sui, et hoc dedicationi aptum reddit, cum translatos de hac vita electos suos aeternum perducit ad regnum. Quod bene significatur in eo quod templum septem annis aedificatum est, octavo autem perfectum ac dedicatum est. Septem namque diebus omne hoc opus volvitur, octavus est dies judicii et resurrectionis futurae, de quo psalm. VI et XI attitulati sunt. Cui videlicet tempori convenit apte quod sequitur:

Et intulit quae sanctificaverat David pater ejus argentum et aurum, et vasa reposuit in thesauris domus Domini. Argentum namque ad nitorem eloquentiae, aurum ad splendorem sapientiae, vasa generaliter ad rationabilem pertinent creaturam. Sanctificatque David pater Salomonis argentum, cum Deus pater eloquentes quosque gratia sancti Spiritus ad loquendum [Col. 1157B] verbum Evangelii confortat; sanctificat aurum, cum naturali ingenio praeditos, suo replens spiritu ad consideranda in lege sua mirabilia, illuminat. Sanctificat et vasa, cum omnibus generaliter Ecclesiae filiis ejusdem spiritus gratiam largitur, et illos ad appetenda dona perpetuae salutis inflammat. Hoc autem argentum, hoc aurum, haec sanctificata vasa Salomon infert in templum, cum Dominus noster, peracto universali judicio, omnes electos, et doctorum videlicet et caeterorum fidelium coetum in gaudium regni coelestis introducit. Reponitque vasa diversi generis, argentea sive aurea, in thesauris domus Domini, quando eos qui multitudine dulcedinis ejus frui meruerint, abscondit in abdito vultus sui a conturbatione hominum. Apte multi sunt thesauri in quibus vasa electionis recondantur; sed una domus Domini, in qua iidem sunt facti thesauri, quia et una est Ecclesia, in qua omnes continentur electi, quantislibet meritis distent; et una ac non diversa est patria illa [Col. 1157C] coelestis quae promittitur omnibus; quamvis sicut stella a stella differt in claritate, ita et resurrectio mortuorum; quod utrumque judex ipse ac distributor praemiorum Dominus una sententia demonstravit, cum ait, In domo Patris mei multae sunt mansiones (Joan. XXIV). Unam ergo domum Domini fecit Salomon, sed multos in ea thesauros ad recipienda vasa diversi generis, una tamen benedictione sanctificata paravit: quia nimirum una est domus Patris non manufacta, aeterna in coelis; sed multae in ea mansiones, ad recipiendos omnes timentes se ac diligentes. Dominus benedicet pusillos cum majoribus.

XXVIII. De arca in oraculum illata. Cap. VIII.---Veneruntque cuncti senes ex Israel ad regem Salomonem in Hierusalem, ut deferrent arcam foederis Domini de civitate David, id est, de Sion, et tulerunt sacerdotes arcam foederis Domini, intuleruntque eam in locum suum in oraculum templi, in sanctum sanctorum, subter alas Cherubin; siquidem Cherubin expandebant alas super locum arcae, protegebantque arcam et vestes ejus [Col. 1157D] desuper. Cumque eminerent vectes, apparerentque summitates eorum foris sanctuarium ante oraculum, non apparebant ultra extrinsecus. Qui et fuerunt ibi usque in praesentem diem (II Par. V). Hoc manifestius in Paralipomenon volumine scribitur. Vectium, inquit, quibus portabant arcam, quia paululum longiores erant, capita parebant ante oraculum; si vero quis paululum fuisset foris, eos videre non poterat. Ubi notandum quia etsi capita vectium antecedentibus potius ac diligentius intuentibus parebant ante oraculum, non tamen fieri poterat ut ipsa eorum capita ante oraculum eminerent, quia nimirum necesse erat ut, clauso oraculo et appenso ante ostia velo, ipsi quoque vectes toti cum arca et Cherubin abderentur interius; quod fieri non poterat si prominentes ulterius vectes producendis ad claudendum ostiis locum non darent; quorum positionem vectium Scriptura non sine causa, sed magni intuitu sacramenti tam diligenter expedire [Col. 1158A] curavit: constat enim quia domus templi exterior peregrinantem in terris Ecclesiam, sancta autem sanctorum internam supernae patriae felicitatem designant. Item illata in sancta sanctorum arca, assumptam Christi humanitatem, et intra velum regiae coelestis inductam; vectes vero quibus eadem arca portabatur, praedicatores verbi per quos ipse mundo innotuit, typice denuntiant: apparebant enim summitates vectium foris ante oraculum, non semper, sed cum ostia ejusdem oraculi aperiri contingeret; neque haec omnibus, sed eis solummodo qui propius accedentes attentius ea quae intus erant satagebant intueri. Ipsa autem arca qualis et quo modo esset posita, solis eis qui oraculum intrassent videre licebat, quia nullus sanctorum in hac vita positus, tametsi multum se in altitudine mentis attollens, sed soli illius patriae cives gloriam inibi sui Redemptoris plane contuentur. Sunt et vectes cum arca in oraculo reconditi, quia absconditi sunt etiam nunc perfecti quique electi, qui nos praecesserunt de mundo, in abdito [Col. 1158B] vultus Dei a conturbatione hominum. Quorum tamen summitates vectium nonnumquam aperto oraculo his qui appropiant visuntur, cum perfectioribus quibusque, atque oculum sui cordis tota intentione purificantibus, divina gratia aliquid extremum de supernorum civium gaudio contemplandum donaverit, quae nimirum contemplatio his qui paulo longius recesserint minime conceditur, quia quanto exterius mente vaga remanent, tanto minus quae sint interna gaudia vident. Deinde sequitur:

XXIX. De tabulis lapideis arca inclusis. Cap. VIII.---In arca autem non erat aliud nisi duae tabulae lapideae, quas posuerat in ea Moyses in Oreb, quando pepigit foedus Dominus cum fillis Israel, cum egrederentur de terra Aegypti. Quaeri potest quo modo dicat hic quod in arca non esset aliud nisi duae tabulae testimonii, cum apostolus Paulus, magister gentium in fide et veritate, Hebraeis, id est, filiis Israel scribat, dicens: Tabernaculum enim factum est primum, in quo erat [Col. 1158C] urna aurea habens manna, et virga Aaron quae fronduerat, et tabulae testamenti (Hebr. IX). Ecce, teste Apostolo, didicimus quod et ista ibidem fuerint: non enim ausus est aliud eis scribere, nisi quod certum tenebant illi, omnia haec in ipsa arca fuisse: sed non plenius apparet quando intromissa ibidem sint, excepto quod in libro Numeri scriptum est, Protulit Moyses omnes virgas de conspectu Domini ad cunctos filios Israel, videruntque et receperunt singuli virgas suas. Dixitque Dominus ad Moysen, Refer virgam Aaron in tabernaculum testimonii, ut servetur ibi in signum rebellium filiorum Israel, et quiescant querelae eorum a me, ne moriantur (Num. XVII). Denique et de manna in Exodo ita scriptum est, Dixitque Moyses ad Aaron. Sume vas unum, et mitte ibi man, quantum potest capere gomor, et repone coram Domino, ad servandum in generationes vestras, sicut praecepit Dominus Moysi. Posuitque illud Aaron in tabernaculo ad reservandum (Exod. XVI). Erat autem in arca urna aurea, habens manna: quia in homine Christo habitat omnis plenitudo [Col. 1158D] divinitatis corporaliter (Coloss. II). Erat virga Aaron, quae excisa denuo floruerat: quia potestas omnis judicandi penes eum est cujus judicium in humilitate passionis videbatur esse sublatum. Erant et tabulae testamenti, quia in illo sunt omnes thesauri sapientiae absconditi. Adhaerebant ei vectes quibus portabatur, quia doctores qui quondam laborabant in verbo Christi, nunc praesenti visione, gaudent gloriae Christi; quod enim unus eorumdem dixit, Cupio dissolvi et esse cum Christo, de omnibus utique sui operis consortibus intelligendum reliquit.

XXX. De nebula in templo. Cap. VIII.---Factum est autem cum exissent sacerdotes de sanctuario, nebula implevit domum Domini, et non poterant sacerdotes stare propter nebulam. Impleverat enim gloria Domini domum Domini Gloria Domini intelligitur Christus, cujus fide impletus est universus mundus, de qua gloria cum pro adorato vitulo Dominum precaretur [Col. 1159A] Moyses ut parceret populo peccatori, respondit Dominus, Propitius ero illis, verumtamen vivo ego et vivit nomen meum, quia implebitur gloria mea omnis terra. Et septuagesimus primus psalmus canit, Implebitur gloria ejus omnis terra. Unde et angeli clamabant pastoribus, Gloria in excelsis Deo, et in terra pax hominibus bonae voluntatis (Luc. III). Quod autem nebula implevit domum Dei, et non poterant sacerdotes ministrare propter nebulam, haec sententia superbos Judaeorum pontifices ac doctores insinuat, qui dum nativitatis Christi sacramenta investigare despiciunt, debitum fidei suae ministerium per erroris nebulam perdiderunt; ita enim eorum mentes infidelitatis caligo replevit, ut exigentibus propriis meritis, non agnoscant cultum credulitatis.

XXXI. De classe Salomonis. Cap. IX.---Post perfectum omne opus Domini, et longam orationem Salomonis, et divina ad eum oracula facta, inter caetera refert Scriptura quod classem navium fecerit rex Salomon [Col. 1159B] in Asion Gaber. Asion Gaber portus est maris Rubri, et fuit tricesima prima mansio filiorum Israel, quando profecti sunt de Aegypto. ipso etiam post loco classis Josaphat, ut Scriptura testatur, vi tempestatis attrita est. Classes sunt navigia maris, classis etiam dicta navium multitudo. Post haec iterum refert Scriptura quod venerint servi Hiram cum servis Salomonis in eisdem navibus in Ophir, sumptumque inde aurum quadringentorum viginti talentorum, detulerunt ad regem Salomonem in Hierusalem. Ophir unde, sicut jam diximus, aurum efferebatur Salomoni, fuit unus de posteris Heber nomine Ophir; ex cujus stirpe venientes a fluvio Cophene usque ad regionem Indiae, quae vocatur Hieria, eos habitasse refert Josephus, a quo et regio ipsa tale vocabulum est consecuta. Unde et Septuaginta interpretes, derivato vocabulo, non Ophir, sed Ophiram transtulerunt.

XXXII. De regina Saba. Cap. X.---Sed et regina Saba, audita fama Salomonis, in nomine Domini venit tentare eum in aenigmatibus. Sicut enim haec regina [Col. 1159C] venit a finibus terrae, id est, India, ut quidam dicunt, audire sapientiam Salominis, ita venit Ecclesia post multa saecula ad Redemptorem et eruditorem suum, ut post stultitiam erroris, doctrinam perciperet veritatis. Haec est illa regina de qua ad Dominum dicitur, Astitit regina a dextris tuis in vestitu deaurato, circumdata varietate (Ps. XLIV): id est, diversarum circumdata pretioso decore virtutum; haec enim omnium credentium mater est, quae natos ad mortem regenerat ad salutem, per quam Christus plus restituit in gratia quam periit in natura, et de Adae transgressoris genere prolem in adoptionem divinae paternitatis assumpsit, et de paradiso exhaeredatos coelo reddidit cives. Haec post Synagogam quidem vocata, sed ante Synagogam promissa; haec enim jam in primo homine praefigurata est: nam sicut ex Adae latere fabricata est Eva, ita ex Christi corpore et vulnere redempta crevit Ecclesia.

Ingressa regina Saba Hierusalem, cum multo comitatu [Col. 1159D] et divitiis, cum camelis portantibus aromata, et aurum infinitum nimis, et gemmas pretiosas, venit ad Salomonem, et locuta est ei universa quae habebat in corde suo. Ergo in figura reginae hujus Ecclesia venit ex gentibus a finibus terrae, imponens finem cupiditatibus vitiisque terrenis, audire sapientiam Salomonis, id est, viri pacifici Domini nostri Jesu Christi, qui fecit utraque unum, solvens inimicitias inter Deum et hominem in carne sua; venit post veteres et profanas superstitiones audire et discere de fidei illuminatione et judicio futuro, de animae immortalitate, de spe resurrectionis et gloria. Venit ergo in Hierusalem cum multo comitatu, id est, non jam cum una tantum gente Judaeorum, sicut prius Synagoga solos habuit Hebraeos, sed totius mundi gentibus diversisque nationibus.

Venit ergo exhibens munera digna Christo, aurum et gemmas pretiosas; et hoc camelis portantibus aromata, id est, ex gentili populo venientibus, qui [Col. 1160A] prius fuerant vitiorum foeditate distorti, et malorum onere curvi, ac peccatorum pravitate deformes; cum his tamquam muneribus regina haec ingreditur ad pacificum regem Christum, exhibet secum fidei aurum, puritatis in sensu, pretiosas splendoris gemmas, morum videlicet insignia ornamenta virtutum. Et locuta est ei quae habebat in corde suo, id est, aperuit ei cor suum, manifestavit ei occultam conscientiam in confessione et poenitudine praecedentium delictorum. Videamus quid agat haec regina.

Videns autem regina Saba omnem sapientiam Salomonis, et domum quam aedificavit, et cibos mensae ejus, et holocausta quae offerebat in domo Domini, non habebat ultra spiritum. Quid erat rationis ut praepotens regina domum, expensas et cibos regios tantopere miraretur? Ergo hoc loco aliqua majora nos oportet inquirere. Vidit ergo Ecclesia ex gentibus congregata sapientiam Christi, id est, post carnalia instituta gentilium, post humanam et animalem doctrinam [Col. 1160B] philosophorum, accepit intellectum salutis et vitae, inspexit spiritalium mirabilia bonorum, agnovit virum fabricatorem coeli et terrae, ac potentissimum humani generis Conditorem. De cujus sapientia dicitur: Omnia in mensura et numero et pondere constituisti (Sap. XI). Vidit et domum quam aedificaverat, id est, incarnationem hominis, in quo habitat omnis plenitudo divinitatis corporaliter. Vidit et cibos Salomonis, videlicet illos de quibus dicebat, Meus cibus est ut faciam voluntatem Patris mei (Joan. IV). Cibus Christi est salus nostra, reficitur coelestibus epulis, profectibus nostris. Cibus ejus sumus, dum acquisiti ab Ecclesia in membra ejus corpusque transimus; vel cibus ejus altaris sacramenta coelestia de quibus dicitur, Panem coeli dedit eis, panem angelorum manducabit homo (Joan. VI). Vidit et holocausta ejus, orationem sine dubio supplicationum mysteria, et obstupuit; ibi vidit inaestimabiles divitias Domini sui.

Dixitque ad regem: Verus est sermo quem audivi in [Col. 1160C] terra mea super sermonibus tuis, et super sapientia tua; et non credebam narrantibus mihi, donec ipsa veniens vidi oculis meis, et probavi quod media pars nuntiata mihi non fuisset. Major est sapientia tua et opera quam rumor quem audivi. Cum ergo haec sive Ecclesia, sive quaeque anima sancta, cum pervenerit in aeternam Hierusalem, id est, Visionem pacis, et ingressa fuerit beatam requiem et gloriam coelestium promissorum, multo plura et magnificentiora perspiciet quam ei sunt in hac vita per sacra eloquia, per prophetas atque apostolos nuntiata; nunc enim tamquam in speculo et in aenigmate, tunc autem oculis videbit, id est, facie ad faciem; cum, inquam, unaquaeque anima fidelis et sancta in illo saeculo plena bonorum operum fructibus, divinis fuerit praesentata conspectibus, exhibens in se, immenso se ipsam xenium Deo suo proferens, digna coelo et valitura coelum multiplicia munera, gemmas misericordiae, justitiae margaritas, diversorum ornamenta [Col. 1160D] meritorum, id est, aromata compunctionis, et suave olentis balsama castitatis, praeferens, sicut dixi, aurum infinitum nimis, id est, integrum in se reconsignans pro inaestimabile pretium Redemptori, spiritalibus cordis et corporis oblationibus placitura, ut possit coelestium mirabilibus inserta, vocem propheticae exsultationis assumere, Introibo in domum tuam cum holocaustis (Ps. LVI); tunc beata et illustris anima inter stupendas Remuneratoris sui constituta divitias, ineffabilibus reginae hujus verbis uti ad Deum poterit, dicens: Verus est sermo quem audivi in terra mea super sermonibus tuis; majora sunt opera tua quam rumor quem audivi. Hoc est dicere: O Domine, de tribulationibus meis magna quidem sperare praesumpsi, sed majorem percepi veniam manifestam quam cerno, dulcedinis magnitudine cogitationis meae sensum exsuperat remunerationis praemium. Et revera id quod parat Deus diligentibus se fide non comprehenditur, spe non attingitur, charitate non [Col. 1161A] capitur, desideria et vota transgreditur, acquiri potest, aestimari non potest. Videbit homo merita sua insuspicabili retributionum largitate succrescere, habebit de perceptione fructum, non habebit de satietate fastidium.

XXXIII. De throno Salomonis, et auri copia. Cap. X.---Fecit etiam rex Salomon thronum de ebore grandem, et vestivit eum auro fulvo nimis, qui habebat sex gradus, et summitas throni rotunda erat in parte posteriori. Thronus eburneus aeterni judicii potestatem, auro divinitatis fulgentem, quam Dominicus homo a Patre accepit, figuram gestasse non dubium est. Sex gradus hujus throni omnem creaturam visibilem et invisibilem, quae sex diebus facta est, et Christo Domino a Patre subjecta, typice demonstrabant. Quod autem ipse thronus in posteriore sui parte rotundus esse describitur, hoc proculdubio datur intelligi, quia praesens mundus qui per metas temporum volvitur, in sua extremitate a Domino sit judicandus. At vero duodecim leunculi per sex gradus bini stantes, [Col. 1161B] sanctorum apostolorum lineabant potestatem, quibus dictum est a Domino: Sedebitis super duodecim thronos judicantes duodecim tribus Israel (Luc. XXII). Post aliquanta iterum refert Scriptura quod fecit Salomon:

Quod tanta esset abundantia argenti in Hierusalem, quanta lapidum. Haec locutio tropica, non propria est. Tale est hoc quale in Genesi legimus, ubi dixit Deus ad Abraham, Faciam semen tuum quasi pulverem terrae (Gen. XIII), quod ea locutione dictum est, quam Graeci vocant hyperbolem, quae utique tropica, non propria est, quo tamen modo ut caeteris tropis uti solere Scripturam, nullus qui eam didicit ambigit. Iste autem tropus, id est, modus locutionis, fit quando id quod dicitur longe est minus quam quod eo dicto significatur. Quis enim non videat quam erat incomparabiliter amplior lapidum numerus quam argenti pondus in civitate Hierusalem?

XXXIV. De casu Salomonis. Cap. XI.---Rex autem [Col. 1161C] Salomon amavit mulieres alienigenas multas, filiam quoque Pharaonis, et Moabitidas, et Ammonitidas, Idumaeas, et Sidonias, et Cethaeas de gentibus, super quibus dixit Dominus filiis Israel: Non ingrediamini ad eas, neque de illis ingredientur ad vos; certissime enim avertent corda vestra, ut sequamini deos earum. His itaque copulatus est Salomon ardentissimo amore, fueruntque ei uxores quasi reginae septingentae et concubinae trecentae; et averterunt mulieres cor ejus. Admonendi sunt quibus hoc saeculum prosperatur, qui nullis adversitatibus hujus mundi feriuntur, quod Salomon post acceptam sapientiam usque ad idololatriam cecidisse describitur, quia nihil in hoc mundo, priusquam caderet, adversitatis habuisse memoratur; sed concessa sapientia eum funditus deseruit, eo quod eum nulla saltem minima tribulationis disciplina custodivit, nisi postquam Deum deseruit, et se a Deo desertum esse cognovit. Jam vero de caeteris operibus ejus quae dicit, eum vehementer arguit Scriptura sancta atque condemnat, et nihil de poenitentia [Col. 1161D] ejus vel in eum indulgentia Dei omnino commemorat. Nec prorsus occurrit quid posteriora ejus male gesta, quid saltem in allegoria boni aliquid significet haec flenda ejus submersio, nisi forte quis dicat mulieres alienigenas quarum amore deceptus est, significasse electas Ecclesias de gentibus; posset [Col. 1162A] enim fortasse hoc non absurde intelligi, si illae propter Salomonem desererent deos suos, et colerent Deum ejus; cum vero ipse propter illas offendit Deum suum, et coluit deos earum, non est quid inde boni conjici possit, nec tamen nihil arbitrandum est boni aliquid significare potuisse, sed malum; apparet enim in persona hujus Salomonis mira excellentia et subversio terribilis. Quod igitur in illo diversis temporibus exstitit prius bonum et posterius malum, hoc in Ecclesia in isto adhuc saeculo simul et uno tempore ostenditur; nam bono illius bonos Ecclesiae, malo autem illius malos Ecclesiae significatos puto, tamquam in unitate areae: sic in illo uno homine bonos in granis, malos in paleis, aut certe in unitate unius segetis, bonos in tritico, malos in zizania.

Factum est igitur in tempore illo, ut Jeroboam egrederetur Hierusalem, et inveniret eum Ahias Selonites propheta in via, opertus pallio novo. Erant autem duo tantum in agro. Apprehendensque Ahias pallium suum novum, quo opertus erat, scidit in duodecim partes, et [Col. 1162B] ait ad Jeroboam: Tolle tibi decem scissuras; haec enim dicit Dominus Deus Israel: Ecce ego scindam regnum de manu Salomonis, et dabo tibi decem tribus: porro una tribus remanebit ei propter servum meum David, et alia tribus propter Hierusalem quam elegi ex omnibus tribubus Israel. Illud vero quod post mortem Salomonis decem tribus a templo separatae sunt, et duae relictae, satis indicat quod de tota ipsa gente Apostolus ait: Reliquiae per electionem salvae factae sunt (Rom. XI). Quod vero unitas pallii prophetae in duodecim partes scissa est, ex quibus scissuris Jeroboam decem accepit, hoc figurasse videtur, quod concordia Ecclesiae ab haereticis conscissa, ipsi magistri erroris a quibus unitas divisa est, plebem deceptam quam suo errore a catholicis dividunt, tyrannice sibi subditam detinent. Post multa alia refert Scriptura, et dicit: Reliqua autem verborum Salomonis, et omnia quae fecit, et sapientia ejus, ecce universa scripta sunt in libro Verborum Salomonis. In libro [Col. 1162C] vero Paralipomenon, quem Graeco vocabulo taliter nuncupamus, quem nos Latine Praeteritorum possumus dicere, ita de Salomone scriptum est: Reliqua vero operum Salomonis primorum et novissimorum scripta sunt in verbis Nathan prophetae, et in libris Achiae Selonitis, in visione quoque Addo videntis contra Jeroboam (II Par. IX). Hos libros hodie nusquam, neque apud ipsos Hebraeos inveniri posse asseverant, sicut nec librum Bellorum Domini, cujus in libro Numerorum mentio est, neque librum Justorum, neque carmina Salomonis, neque disputationes ejus sapientissimas de lignorum natura herbarumque omnium, itemque jumentorum, volucrum, reptilium et piscium; vel quod jam ex libro Dierum protulimus, ubi dicit: Reliqua vero opera Salomonis priorum et novissimorum scripta sunt in verbis Nathan prophetae, et in libris Achiae Selonitis, in visione quoque Addo videntis contra Jeroboam Nabath; et multa hujusmodi volumina, quae Scriptura quidem probat, sed hodie constat non esse; vastata namque a Chaldaeis Judaea, [Col. 1162D] etiam bibliotheca antiquitus congregata inter alias provinciae opes hostili igne consumpta est, ex qua pauci qui nunc in sancta Scriptura continentur libri, postmodum Esdrae pontificis et prophetae sunt industria restaurati.



LIBER QUARTUS.
[Col. 1161]

[Col. 1161D] Post divisionem regni Israel inter Roboam et Jeroboam, postquam recessit Israel a domo David, sequitur Scriptura et dicit:

I. De propheta a pseudopropheta decepto.---Factum est autem cum audisset omnis Israel, quod reversus esset Jeroboam, miserunt et vocaverunt eum, congregatoque [Col. 1162D] coetu constituerunt eum regem super Israel. Non est itaque dubitandum voluntati Dei, qui in coelo et in terra omnia quaecumque voluit fecit, et qui etiam illa quae futura sunt fecit, humanas voluntates non posse resistere, quominus faciat ipse quod vult, quandoquidem etiam de ipsis hominum voluntatibus, [Col. 1163A] quod vult, et cum vult facit; nisi forte, ut ex multis ista de Jeroboam sufficiant, quando Deus voluit ei propter peccatum Salomonis regnum dare, sic erat in potestate Israelitarum subdere se memorato regi, sive non subdere, quod utique in eorum positum erat voluntate, ut etiam Deo valerent resistere; qui tamen hoc nisi per ipsorum hominum voluntates facere noluit, sine dubio habens humanorum, quo placeret, animorum inclinandorum potestatem. Sic ergo cum voluerit reges in terra Deus constituere, magis habet in potestate voluntates hominum, quam ipsi suas voluntates. Deinde refert Scriptura quod venit propheta de Juda in Bethel, ad Jeroboam regem sacrilegum, objurgare eum propter sacrilegia idolorum quae fecerat, unde avertit filios Israel a Domino Deo patrum suorum, jussusque est ibi non manducare neque bibere; qui pro eo quod deceptus est a pseudopropheta, et inobediens fuit verbo Domini, a leone in via interemptus est (III Reg. XIII). Equidem homo cujuslibet sit meriti, si Conditoris sui protectione [Col. 1163B] deseratur, quae nimirum protectio minus necessaria creditur, si semper habeatur, sed utiliter plerumque subtrahitur, ut sibimetipsi homo, quia sine illa nihil sit ostendatur. Manus ergo Domini aliquando nos nobis per adversa insinuat, quae etiam nescientes nos in prosperis portat: qua destituti dum cadere incipimus, et tamen adjuti retinemur, et doctrina fit quod in lapsu trepidavimus, et custodia quod in statu permaneamus. Nemo ergo se alicujus virtutis aestimet, etiam cum quid fortiter poterit, quia si divina protectio deserat, ibi repente enerviter obruitur, ubi se valenter stare gloriatur; quid est enim quod vir Dei contra altare Samariae ad prophetandum directus, praesente rege auctoritatem liberae vocis exercuit, ejusdemque regis extensum brachium in rigorem mirabiliter astrinxit, quod tamen mox misericorditer saluti restituit, cujus in domum invitatus comedere noluit, quia ne in via comederet, prohibitionis Dominicae praecepta servavit, qui tamen in eadem [Col. 1163C] via et seductus comedit, et pastus interiit. Qua in re quid subtili consideratione colligimus, quid, ut ita dixerim, formidandum suspicamur, nisi quod forsitan apud semetipsum tacitus, et pro praeceptis Dominicis regem se contempsisse gloriatus, ab interna mox soliditate quassatus est, et inde ei in opere culpa subripuit, unde gloria in corde subrepsit; unde prophetae falsis verbis deceptus diceret, quia nequaquam propriae fortitudinis fuerit, quod ad regis verba restitisset. Bene autem ex ejus ore mortis sententiam accepit, cujus seductione a vitae praecepto deviavit, ut inde poenam veraciter assumeret, unde culpam negligenter admisisset. Sequitur:

Haec dicit Dominus: Quia inobediens fuisti ori Domini, et non custodisti mandatum quod praecepit tibi Dominus Deus tuus, et reversus es, et comedisti panem, et bibisti aquam in loco in quo praecepi tibi ne comederes panem neque biberes aquam, non inseretur cadaver tuum in sepulcro patrum tuorum, et reliqua. Quanti haec poena pendenda sit, si secundum Evangelium [Col. 1163D] cogitemus, ubi post corpus occisum, nihil metuendum esse didicimus, ne membra exanimata patiantur, nec poena dicenda est. Si autem humanum erga suam carnem consideremus affectum, potuit inde terreri vel contristari vivus, quod sensurus non erat poena, quoniam dolebat animus id de suo corpore futurum, quamvis cum fieret non doleret; hactenus enim voluit Dominus servum suum plectere, qui non sua contumacia spreverat praeceptum implere, sed aliena decipiente fallacia obedire se credidit, quando non obedivit; neque enim putandum est ita fuisse interemptum morsu bestiae, ut ad supplicium tartareum ejus deinde anima raperetur, quandoquidem ipsum ejus corpus ideo leo qui occiderat custodivit, jumento etiam quo vehebatur illaeso, et simul cum illa immani fera intrepida praesentia ad Domini sui funus astante; quo mirabili signo apparet hominem Dei coercitum potius temporaliter usque ad mortem, [Col. 1164A] quam punitum esse post mortem. De qua re Apostolus cum propter quorumdam offensas commemorasset infirmitates quoque multorum: Si enim, inquit, nos ipsos judicaremus, a Domino non judicaremur; cum judicamur autem a Domino, corripimur, ne cum hoc mundo damnemur (I Cor. XI). Eum sane ipse qui deceperat, in monumento proprio satis honorifice sepelivit, seque sepeliendum juxta ejus ossa curavit: ita sperans parci posse ossibus suis cum veniret tempus quando, secundum illius hominis Dei prophetiam, Josias rex Juda in illa terra multorum eruit ossa mortuorum, eisdemque ossibus tum sacrilega altaria, quae sculptibilibus constituta fuerant, funestavit: pepercit quippe illi monumento, ubi jacebat propheta, qui ante annos amplius quam trecentos ipsa praedixerat, et propter ipsum nec illius qui eum seduxerat, sepultura violata est. Affectu namque illo quo nemo umquam carnem suam odio habet, providerat cadaveri suo qui occiderat mendacio animam suam. Ex hoc igitur quod quisque [Col. 1164B] carnem suam naturaliter diligit, et illi poena fuit addiscere, non eum futurum in sepulcro patrum suorum, et huic cura prospicere, ut parceretur ossibus suis, si juxta eum jaceret, cujus sepulcrum nemo violaret. Hunc affectum Christi martyres certantes pro veritate vicere; nec mirum quod contempserunt quod non fuerant peracta morte sensuri, qui non potuerunt eis, quos viventes sentiebant, cruciatibus vinci, poterat utique Deus qui leonem prophetae corpus, quod ipse occiderat, ulterius non permisit attingere, et fecit de peremptore custodem; poterat, inquam, a suorum interfectis corporibus canes quibus fuerant projecta prohibere; poterat et ipsorum hominum innumerabilibus modis terrere saevitiam, ne cadavera incendere, nec in aera dispergere auderent; sed hoc quoque experimentum multiplici varietati tentationum deesse non debuit, ne fortitudo confessionis, quae immanitati persecutionis pro corporis salute non cederet, sepulcri honore trepidaret, postremo [Col. 1164C] ne fides resurrectionis consumptionem corporum formidaret.

Debuerunt ergo et ista permitti, ut etiam post haec tanti horroris exempla martyres in Christi confessione ferventes, et hujus quoque testes fierent veritatis, in qua didicerant eos a quibus sua corpora interficerentur, postea nihil habere quod facerent, utique nihil facerent, quando in carne omni vita carente, nec aliquid sentire posset qui inde migravit, nec aliquid inde perdere qui creavit.

II. De impiissimo rege Achab. III Reg. XVI.---Praetermissa multa libri Regum historia ad Achab sceleratissimi regis et sacrilegae uxoris ejus Jezabel tempora cursim tendimus, ut de virtutibus sanctorum prophetarum Eliae atque Elisaei saltem tenuiter aliquid disseramus.

Interea refert Scriptura quod Achab filius Zambri, mortuo patre, super Israel regnaverit in Samaria viginti et duobus annis, feceritque malum in conspectu Domini super omnes qui fuerunt ante eum; nec satis fuit ei ut [Col. 1164D] ambularet in peccatis Jeroboam filii Nabath, insuper duxit uxorem filiam Etabahel regis Sidoniorum, abiitque et servivit Baal in templo quod aedificaverat in Samaria, et plantavit illic lucum, et addidit Achab in opere suo irritare Dominum Deum Israel, qui fuerunt ante eum. Lucus locus est silvestris spissus, dictus ab eo quod parum luceat, multis vestitus arboribus, locus amoenus, ubi multae arbores sunt; dictus lucus per antiphrasim, quia caret luce prae nimia nemorum umbra, densis arboribus septus, solis lucem declinans. Potest et a collucendo crebris luminibus dici, quae ibi propter religionem gentilium cultumque fiebant. Solebant autem pagani in lucis daemones consulere, et responsa ab illis non signis, sed vocibus accipiebant; unde et a fando fana sunt appellata; cum enim in diebus Eliae, scisso jam in duas partes populo Judaeorum, Achab per successionem regni Israelitarum apicem obtineret, Jezabel externae feminam [Col. 1165A] gentis et profanae mentis duxit uxorem, cujus cura et instantia idolorum profecerat cultus, ut ad sacrilegum ritum rex pariter traduceretur et populus. Grassabatur in injuriam Dei diabolus antiquae artifex tyrannidis, multimodam Dei religionem destruere satagens; grassabatur in corde mulieris, cujus instinctu divina lex et ejus sacerdotium spernebatur, occidebantur prophetae, et altaria tollebantur. Stupebant omnia, et tantum commissum facinus perhorrebant; mundum dico in omnibus tabescentem, quod membris speciebusque suis nomen Creatoris ascriberet error humanus. Sed quaeris forte ut tibi probetur utrum peccantibus hominibus metuant elementa. Audi Jeremiam magnificum prophetam, divino ore clamantem: Expavit, inquit, coelum in istum, et terra commota est, quia duo mala fecit populus meus: me dereliquerunt fontem aquae vivae, et foderunt sibi lacus contritos, qui non possunt aquam continere (Jerem. II). Turbata ergo erant elementa, turbata non officio; sed affectu, quod unicum, ut dixi, nomen deitatis [Col. 1165B] hominum eis error imponeret, famulatumque debitum Conditori caeca devotione praeberet. Erat hic Elias medius in tanto discrimine animarum; erat medius in ipso mundi naufragio; quod non aquarum inundatio, sed poenalis et caeca diaboli aemulatio invexerat orbi terrarum; solus enim hic, latentibus caeteris, velut lucerna ardens offerebat se his quos videbat profundae noctis mersos caligine, nunc monendo, nunc arguendo, nunc curando, nunc etiam comminando; sed nec lumen caeco, nec surdo prodest inferri sermonem. Crescebat in dies singulos error infaustus, et omnem creaturam mortis umbra contexerat; ad omnem formam omnemque speciem inclinabatur miserum hominum genus; quid enim de sole, luna ac stellis, de terra ac mari, principalibus dicam et clarissimis elementis? Cunctis animantibus, volatilibus, quadrupedibus et reptilibus, muscis quoque et vermibus, aeterni et singularis Dei prosternebatur imago. Quemadmodum igitur ferret illa mens tota [Col. 1165C] pietatis et fidei, Eliae dico prophetae, tantam ruinam tantamque perniciem animarum? Jacebat populi illius corpus regio morbo constrictum, et velut exanime jam et sine sensu discerptis membris, et per rupes et scopulos, per nemora lucosque jactatis, nullas in se divinae imaginis reliquias possidebat. Nullum huic poculum, nullum medicamenti genus proderat, si daretur, quia membra, si quid apponeret, propellebant; ferro erat utendum, vulnus cruore sanandum, cauterio violento curandum; consequenter tamen ut creverat, a capite, inquit Isaias, usque ad pedes.

In diebus autem regni Achab aedificavit Achiel de Bethel Hiericho; in Abiram primogenito suo fundavit eam, et in Segub novissimo suo posuit portas ejus (Isa. LVI). Patet sensus, quia cum praefatae conditor urbis fundamenta illius ponere inciperet, primogenitus ejus, qui vocabatur Abiram, mortuus est; et cum, urbe aedificata, portas munire tentaret, novissimum filiorum suorum cognomento Segub amisit. Quod ita futurum Josue, cum eam destructam anathemati [Col. 1165D] traderet, imprecando praedixit, Maledictus, inquiens, vir coram Domino, qui suscitaverit et aedificaverit civitatem Hiericho. In primogenito suo fundamenta illius jaciat, et in novissimo liberorum ponat portas ejus (Jos. VI). Quia vero Achiel Vivens Deo, Bethel interpretatur Domus Dei, Achiel de Bethel destructa a Josue, atque anathematizata Hiericho moenia restaurat, cum quis eorum qui in Ecclesia habitum religionis assumpserant, ad agenda scelera quae ei Dominus Jesus in die baptismatis donaverat, redit, quasque ipse anathematizaverat diaboli pompas, luxuriose vivendo repetit, et errorum dogmata, vel gentilium fabulas veritati ecclesiasticae, qua imbutus est, anteponit, quasi de Bethel egrediens, ruinas Hiericho resuscitat; meritoque talis coram Domino maledictus, et primum filiorum in fundatione nefariae civitatis, et novissimum in portarum positione amittit, quia et fundamenta fidei, a quibus bona aedificia [Col. 1166A] inchoare, et claustra bonae actionis, quibus perfici debuerat, perdidit. Haec et allegorico sensu exposui, ut reminiscaris quia verus sit Apostoli sermo, qui dicit, Quia omnia in figura contingebant illis, scripta sunt autem propter nos (I Cor. X). Sequitur:

Dixitque Elias Tespites de habitatoribus Galaad ad Achab, Vivit Dominus Deus Israel, in cujus conspectu sto. Sciendum est quod duobus modis in conspectum Domini venimus, uno quidem quo hic peccata nostra subtiliter perpendentes, in ejus nos conspectu ponimus, et flendo dijudicamus; alio vero modo in conspectum Domini venimus, cum in extremo judicio ante tribunal ejus assistimus; nam quoties Conditoris nostri potentiam ad sensum reducimus, toties in conspectu illius stamus. Unde recte nunc per virum Dei Eliam dicitur: Vivit Dominus Deus Israel, in cujus conspectu sto. Qui jam non, ut solebat, lenis ac mitis, sed immitis ac severus accedit ad ipsum corporis caput, accedit ad regem Achab, et dicit ei: Vivit Dominus, Deus virtutum, Deus Israel, in cujus [Col. 1166B] conspectu sto, si fuerit pluvia aut ros in his annis, nisi in oris mei sermone. Magna vis propheticae dignitatis, humanus sermo est, divinus effectus. In terris homo loquitur, et imperio ejus coelestes obediunt potestates. Commovit omnem creaturam unus sermo prophetae, et miro modo humi sonans aera coelumque concussit, turbatus est humani ministerii ordo, et a saeculis instituta elementorum harmonia contabuit, cum sicco humidum, calido frigidum negaretur; sed elementa poenam suam laeta suscipiunt, dummodo vel in salute hominum, vel in honore proficiat Conditoris. Jubetur Elias secedere ac latere; ab avibus coelitus ei cibus ministratur; siccatus deinde torrens, pocula deficiunt; procedens enim, velut ignis, sententia ipsa quodammodo terrae vitalia penetravit, confestimque omnia arefecit; nulla agrorum gratia, pratorum nulla venustas, ripae quoque virgultis quondam florentibus praetextae squalore turpissimo fatiscebant, cum fontes aquis, flumina cursibus privarentur. Migrat inde propheta, [Col. 1166C] et ex Dei praecepto transit ad praeparata cellaria, totiusque afflictionis oblitus de se cogitat solo; non commovetur humanitate, nec ulla flectitur pietate; non respicit ad ipsa jura naturae, non parvulum sub sicco ubere matris exhalantem; senum ac juvenum profunda inediae nece defessa, non jam corpora, sed cadavera, turbido praeterit vultu; non exoranti colono, non supplicanti respondet agricolae, sed crudelior feris, et belluis effectus immanior, omne humanum despicit genus.

III. De pastu Eliae a corvis. III Reg. XVII.---Et factum est verbum Domini ad Eliam dicens: Recede hinc, et vade contra Orientem, et abscondere in torrente Charith, qui est contra Jordanem, et ibi de torrente bibes, corvisque praecepi ut pascant te ibi. Abiit ergo et fecit juxta verbum Domini. Corvi quoque deferebant ei panes et carnes mane, similiter panes et carnes vespere, et bibit de torrente. Post dies autem siccatus est torrens, non enim pluerat super terram. Elias igitur recte Dei filio assimilatus est, cui et auctoritas et [Col. 1166D] nomen veridice congruit. Elias enim Deus meus interpretatur, quod nomen substantialiter Dei Filio inest, auctoritatem videlicet sibi faciendi quod velit originaliter vindicans, quoniam omnia quae sunt Patris, sua quoque testatus est esse. Tespites autem, Captivans sive Convertens interpretatur. De Domino enim Psalmista ait, Ascendens in altum, captivam duxit captivitatem (Ps. CXLV); et iterum: Converte, Domine, captivitatem nostram, sicut torrens in austro (Ps. LXVII). Ac ne forsitan moveat quempiam quod Eliam Dei comparaverim Filio, legat Epistolam ad Hebraeos, et id Apostolum protulisse reperiet, dicens quodammodo: Hic Melchisedech assimilatus Filio Dei; permanet pontifex in aeternum, sine patre, inquit, sine matre, sine genealogia, neque initium dierum habens, neque finem (Heb. VII); quod utique nulli homini nisi Dei Filio soli congruere poterit, qui ex qua vel unde originem trahat, Scriptura nequaquam indicat. [Col. 1167A] Idipsum etiam et de Elia Scriptura testatur, cum subito nomen illius introducit, et ex qua tribu vel familia ortus sit minime profertur. Torrens Charith, qui interpretatur Divisio, sive Concisio, Judaico populo congruere certissimum est. Qui populus torrenti merito comparatur, quia quod ad observandum per legem ei divinitus fuerat traditum, opportuno tempore incarnationis Dominicae finiendum erat, quando umbrae et imagines legis expletae noscuntur. Pascitur deinde Elias tempore famis a corvis, mane afferentibus panem, et ad vesperam carnes; et Manichaei intelligunt in illis libris Christum, cui quodammodo salutem nostram esurienti confitentur peccatores, fidei primitias nunc habentes, in fine autem velut ad vesperam saeculi etiam carnis resurrectionem percipientes. Potest et per panem et carnem, quae mane et vespere corvos Eliae attulisse Scriptura pronuntiat, intelligi: in panibus opera pietatis, quae in peregrinis et indigentibus sibi testatus est Dominus dari; in carnibus autem castigatio intelligenda est [Col. 1167B] corporis sive cruciatus, quos pro divino amore vel cultu omnes sancti sibi intulisse, vel a persecutoribus pertulisse mane et vespere, id est, sub veteri Testamento et evangelica praedicatione leguntur.

IV. Pascitur Elias a muliere Sareptana, cujus hydria, farinae et lecythus olei non minuuntur. III Reg. XVII.---Postquam vero exsiccatus est torrens, dicitur Eliae a Domino: Surge et vade in Sareptam Sidoniorum, et manebis ibi, praecepi enim ibi mulieri ut pascat te. Surrexit et abiit in Sareptam; cumque venisset ad portam civitatis, apparuit ei mulier vidua, colligens ligna, et vocavit eam, dixitque ei: Da mihi pauxillum aquae in vase, ut bibam. Cumque illa pergeret ut afferret, clamavit post tergum ejus dicens: Affer mihi et buccellam panis, obsecro, in manu tua. Quae respondit, Vivit Dominus et vivit anima tua, quia non habeo panem, nisi quantum pugillus capere potest farinae in hydria, et pauxillum olei in lecytho. Et colligo duo ligna, ut ingrediar, et faciam illud mihi et filio meo, ut [Col. 1167C] comedamus et moriamur. Ad quam Elias ait, Noli timere, sed vade et fac sicut dixisti. Verumtamen mihi primum fac de ipsa farinula subcinericium panem parvulum, et affer ad me; tibi autem et filio tuo facies postea. Haec autem dicit Dominus Deus Israel, Hydria farinae non deficiet, nec lecythus olei minuetur, usque ad diem qua daturus est Dominus pluviam super faciem terrae. Quae abiit et fecit juxta verbum Eliae, et comedit ipse et illa et filius ejus. Et ex illa die hydria farinae non defecit, et lecythus olei non est imminutus, juxta verbum Domini quod locutus fuerat in manu Eliae. Ut interim omittam quid intrinsecus lateat sacramenti, quod de terra Israel ad Sidoniam mittitur regionem, unde caput omnium et causa malorum Jezabel orta fuit, illud breviter perstringatur, quod pergit ad viduam penuria laborantem, et in ipso vitae mortisque confinio destitutam, quae exierat ut ligna colligeret, et tam sibi quam parvulis extremam victus substantiam procuraret. At Elias videt mulierem inediae squalore confectam; non movetur, non [Col. 1167D] cunctatur, non revocat pedem, sed ingerit se et immergit, fitque ei ipse gravior fame, et dicit ad eam: Da mihi parum aquae ut bibam. O si tibi, beate homo, vidua respondisset, et justa te voce repellens diceret: Quid petis a me quod omnibus abstulisti, quid quaeris a muliere quod mundo negasti? Haec omnium necessitas et penuria, oris tui auctoritate prolata est; ego a te refici, ego a te debeo satiari, tu venis ad me! Sed nullo horum mulier, nec corde nec ore usa sermone est, mox devota mens et evangelicae non indigna mercedis, frigidae aquae poculum prophetae defert sitienti. Addit quoque Elias et dicit, Affer mihi etiam buccellam panis in manu. At illa, Vivit Dominus Deus tuus si est mihi panis, nisi manus plena farinae in hydria; en colligo duo ligna, ut ingrediar, et faciam illud mihi et filio meo, et manducabimus, et moriemur. Sed quid ad haec Elias? Confide, inquit, et intra, et fac secundum verbum tuum; sed prius fac mihi [Col. 1168A] inde subcinericium, tibi autem et filio tuo facies postea. O magnificum mulieris animum, o immutabile mentis propositum, o vere venerabile per saecula factum! Poculum petit, mox offert; et quod regibus jam forsitan deerat, quod divites non habebant, hoc vidua ex abundantia erogabat. Pascit pane, quae cum filio die postero erat moritura, nec habere se negat, sed fatetur simpliciter, nec metuit prodere veritatem; et non tam postulanti quam quodammodo exigenti omnem causam pandit in medium; quantitatem victus, et numerum personarum, ut non tam hospitem velit habere quam judicem. Non dixit, Non possum facere quod jubes; nec ait, Considera viduam, non tam de se quam de filio tabescentem; considera parvulorum chorum, nec me illis auferas, nec matrem patiaris tanta orbatam prole derelinqui. Non ait: Tu es utique qui orbem terrae famis sententiae condemnasti, te omne hominum genus irascente deperiit; deinde transiisti patriam, terram pene omnem gentis tuae et provinciam peragrasti; nusquam tibi [Col. 1168B] dives occurrit, nusquam locuples obviavit, qui esurientem susciperet et reficeret jejunantem. Ego tibi sola occurri, aut ego jam sola remansi, quae praeter penuriae egestatem etiam mole opprimor filiorum, quae tantam natorum plebem plaga ipsa patior graviorem. Exeo domum, non ut spicas colligam, sed ligna; non ut alimoniam deferam, sed fomenta, et quos a fame liberare non possum, conor saltem a frigore defensare. Certe quia tam crudelis, ut non consideres quid injungas, illo sane contentus esse debueras, ut nobiscum ederes pariter quod remansit; vel prius sineres parvulos satiari, tunc tibi quod remansit offerri; sed singulariter tibi praecipis fieri cibos; et non solum singulariter, sed te vis primitus satiari; nulla te miserorum convenit cura, nec te ipsa naturae religio interpellat, parvulis et lactentibus extremum de ipsis dentibus auferre vis cibum. Sed illa horum nihil aut egit aut dixit, quinimmo intrepida currit, et imperata consummat. Erat in [Col. 1168C] illo tempore spectaculum angelis hominibusque gratissimum, quod inter gentes terra profana, vidua mulier jam tunc esset filia Abrahae, multo hospitalior ipso parente, multo humanior fidei genitore. Erat quidem Abraham hospitalis, et erga peregrinos magno detentus affectu; sed erat vere opulens, erat dives; aderat ei posse quod vellet, quia nec minor erat animus quam facultas, nec census animum superabat. Haec vero quae non solum marito, sed et facultatibus viduata, non solum natalibus tenuis, sed et temporis malo constricta, ad tantam devenerat paupertatem, ut in domo nihil nisi quod augeret famem possidere potuerit, scilicet parvulorum turbam, ipsa inedia graviorem; sed in his omnibus malis, liberalis animus devotus perstabat; pergit, et, ut praeceperat homo Dei, fideliter complet, suscipit prophetam et recipit. Quo ergo ore, quibus vocibus hanc feminam laudem, nihil mihi dignum occurrit quod tantae virtutis animum valeat exaequare; considero enim quemadmodum studio humanitatis omnem [Col. 1168D] vim despexit naturalis affectus, non de se, non de parvulis: nihil eam a mentis proposito revocaverit, nec proprii sexus infirmitas, nec materna erga parvulos viscera pietatis. Occidit in se naturae officia hospitalitatis intuitu, et effectus est devotus erga hospitem matris animus, filiorum crudele sepulcrum: quantum enim spectat ad illam, mortui sunt parvuli, et genitricis quodammodo manibus strangulati atque sepulti, quantum autem ad Dei misericordiam, non mortui vere sunt, nec fame vel inedia consumpti, quia soli, caeteris pereuntibus, convaluerunt. Confestim siquidem et propheta fidem divina mercede remunerans ait, Vivit Dominus, quia hydria farinae tuae non deficiet, et vas olei non imminuetur. Facta est igitur manus viduae perenne torcular, et mola jugiter fundens. Ecquid dico mulieris manum? In verbo prophetae tota domus viduae piorum cellarium facta est, non ibi ros, non pluvia, non veris [Col. 1169A] aura, non calidi soles, non nimbus necessarius, non aratrum, non agricola, non colonus, sed omnia et in omnibus sermo prophetae affatim viduae ministrabat. Sciendum tamen quod in Septuaginta interpretibus haec vidua non unum tantum filium, sed plures habuisse narratur. Mulier vero quae fuisse scribitur in Sarepta, Ecclesiae typum gestabat, quae a suo diutius Conditore deserta, populum rectae fidei nescivit; egena stipe nutriebat, id est, verbum fructus experte docebat, donec adveniret sermo propheticus, qui exsiccato vellere Israelis, utpote clausa janua coeli, fame periclitabatur in Judaea: quae ob hoc dicta est vidua, quia utpote gentilis necdum fuerat divino cultui mancipata, nec sacram legis habebat notitiam. Sarepta autem civitas, quae interpretatur Incendium, sive Tribulatio panis, vel panis Angustia, praesens accipiendus est mundus, in quo incendium pessimae conflagrat cupiditatis, ubi rebus supervacuis acquirendis quasi aucupandi cura impendebatur, ubi dire satis incendium panisque spiritalis [Col. 1169B] antea fiebat angustia. Ergo, ut de Elia Scriptura pronuntiat, Dominus noster ad nationum Ecclesiam veniens, et eam extra portam civitatis, patrio videlicet in errore reperiens, non eam signis et mirabilibus maximisque portentis, ut Israeli fecerat, ad confessionem sui nominis provocavit, sed verbo eidem tantummodo imperavit, dicens, Da mihi pauxillum aquae in vase ut bibam, et buccellam panis in manu tua; aqua enim in vase fides accipienda est cordis, qua creditur ad justitiam; buccella vero panis in manu, misericordiae intelligendum est opus; fides quoque et opera vinculo sibi quodam indissolubili connectuntur; ubi enim una defuerit, altera penitus non stabit: quia, ut Jacobus apostolus ait, Fides sine operibus mortua est (Jac. II), et opera sine fide inania redduntur et frivola. Ecclesia ergo in typo illius mulieris viduae, juxta Domini praeceptum ad afferendum eidem aquam pergendo, quodam modo fidem sui cordis praeparatam ostendit Domino. Panem [Col. 1169C] sibi confitetur necdum fuisse, condigna videlicet opera divinae culturae, sed modicum se testatur habere farinae in hydria, et paululum olei in lecytho. Pugillum farinae in hydria naturalem indicat legem, quae divina largitione humanae naturae insita est, per quam discernitur bonum vel malum, et ut quod sibi quisquam fieri non vult, ipse non faciat. Paululum olei in lecytho rationabilis accipiendus est intellectus, per quem creatura intelligit Creatorem, et piis operibus eidem placere studet; quae idcirco se dixit parum habere, quia necdum per baptismi sacramentum spiritalis gratiae acceperat donum. Ibi tamen farina oleumque ore prophetico benedicitur, id est. fructus et hilaritas charitatis, sive gratia corporis Dominici, et chrismatis unctio, indefectivo verbi coelestis munere fecundatur; cujus hactenus in vasis oleum gaudii spiritalis et benedictionis farina non deficit, caeteris, quae non credunt, gentibus inopiae panis divini, miseriae et venatui deditis inutili. Quod autem ait duo se ligna colligere, ex quibus modicum [Col. 1169D] farinae coqueret quod habebat, et cum filiis suis comedens, mortis exitium exspectaret, ita accipiendum est: In duobus lignis, non solum ligni nomine, sed etiam numero lignorum crucis mysterium praesignabat, per quam sibi et filiis suis, id est, populo, qui Christo fuerat crediturus, panem vitae perpetuae dari credebat, praeteritis peccatis per lavacrum baptismi mori, illo videlicet genere quo Dominus in Evangelio praedicavit, Beati qui non viderunt et crediderunt (Joan. XX). Per panem vero subcinericium, parvulum illud jam praefigurabat, quod in exordio fidei observare gentes per epistolam apostoli decrevisse leguntur: ut ab idololatriae se tantummodo cultu, et a fornicatione ac suffocatis abstinerent; haec enim quae rudibus adhuc et feris hominibus, ab apostolis consilio sapienti indulta sunt, ad comparationem evangelicae praedicationis, ad quam postmodum introducti sunt, valde exigua et parva fuisse noscuntur. Quod [Col. 1170A] autem ait, Mihi primitus facito, hoc voluit ad omnes credentes ex gentibus, ut non suis meritis ascriberent, quod obdurato spretoque Israele ipsi salvati sunt; sed sibi, qui ut crederent eisdem misericors exstitit, quia ut dictum est ad Cain, Non recte offert, qui non recte dividit (Gen. III): hoc est, qui non Deo, sed sibi omne bonum quod habet ascribit. Sive aliter: Panis subcinericius, historia accipienda est legis, quae spiritalem intelligentiam opertam continebat in littera. Per fermentatum vero panem, Evangelii intelligenda est praedicatio, quia Testamento veteri, tamquam fermentum, inserta sunt testimonia. Quod autem pascentem se pavit Elias, ita intelligendum est: universi enim fideles, licet sua fide et piis operibus Deum pascant, tamen ut hoc habeant ab illo eisdem condonantur: Omne enim datum optimum, ut scriptum est, et omne donum perfectum desursum est, a luminum Patre descendens (Jac. I); divina enim, metuentibus Deum, nequaquam penitus minuentur. Rursum aliter, per panem subcinericium, quem sibi [Col. 1170B] verus Elias Dominus noster, nationum Ecclesiam praecipit exhibere, quid aliud accipiendum est, nisi poenitentium satisfactio, id ipsum Psalmographo sub persona poenitentis canente, cum dicit, Quia cinerem sicut panem manducabam, et potum meum cum fletu temperabam (Ps. CI)? His enim satisfactionibus Dominus se pasci hortatur.

V. Filius Sarephtanae mulieris oratione Eliae resuscitatur. III Reg. XVII.---Factum est autem post verba haec, aegrotavit filius mulieris matris familiae, et erat languor fortissimus, ita ut non remaneret in eo halitus. Quae dixit ad Eliam: Quid mihi et tibi, vir Dei? Ingressus es ad me, ut rememorarentur iniquitates meae, et interficeres filium meum. Cui ait Elias: Da mihi filium tuum. Quem tollens de sinu ejus portavit in coenaculo in quo manebat, et posuit eum super lectum suum, expanditque se et mensus est super puerum tribus vicibus, et conversa est anima pueri ad eum et revixit, depositumque de coenaculo tradidit matri suae et [Col. 1170C] ait: Ecce filius tuus vivit. Quae respondit: In isto cognovi quoniam vir Dei es tu, et verbum Domini in ore tuo verum est. Quod enim dicit filium mulieris nimio languore detentum et ad mortem usque fuisse perductum, hanc intelligentiam habere dignoscitur. Post praeceptum enim quis et divinam cognitionem seu evangelicam praedicationem, percepto bonorum operum gustu, pro commissis facinoribus et praeteritis erroribus, ut gravissima langueat afflictione necesse est, quia, ut scriptum est, Qui addit scientiam addit etiam poenitentiae salubrem dolorem (Eccle. I) castigationeque assidua vim facit perditioni suae, ut evadere valeat perpetuam mortem, et vitam consequatur beatitudinis sempiternae; hoc ipsum Paulo apostolo confirmante cum dicit se non esse dignum vocari apostolum, eo quod persecutus fuerit Ecclesiam Dei et expugnaverit illam (I Cor. XV). In descensu enim fontis, originali peccato ac pristinis vitiis per baptismum qui Christo crediderit moritur, [Col. 1170D] unde sublatus ad sacri altaris coenaculum per unctionem chrismatis et invocationem Patris, ac Filii, et Spiritus sancti, communionemque corporis et sanguinis Domini vivificari manifestum est; et tunc ab omni Ecclesia, cujus mater pueri figuram gerebat, illa procedit confessio, quia Dominus Jesus verus Dei Filius est, et in gremio Patris vel dextera sit constitutus, rursumque depositus de altari, coetui fidelium tamquam matri redditur vivus Sive aliter, postquam enim fidelis quis pristinis vitiis per poenitentiae satisfactionem sua mortificaverit membra, sublatus a terrenis cupiditatibus et carnalibus desideriis per meditationem legis ac prophetarum, evangelicaque praedicatione vivificari meruerit, templumque fuerit divinum effectus, illuc intentionem animi contendit dirigere, ubi Christus est ad Patris dexteram sedens, et in carne adhuc habitans, conversationem jam nititur habere in coelis. Sed quantumlibet homo quis ad Deum mentem contendat erigere, et per excessum [Col. 1171A] quemdam theoriae gaudeat in supernis Christo Domino adhaerere, corporis tamen compellente natura cui anima juncta, ut de supernis ad inferiora rursum retrahatur, necesse est. Quod autem dixit Eliam se super puerum expandisse, tribusque vicibus mensum fuisse, hoc ipsum explesse Dominum manifestum est, cum per legem et prophetarum vaticinia, seu propria praedicatione salutem protulit gentium populo. Superiora jam figuraliter exposita verba Eliae de vidua, multo aliter apud antiquas translationes reperiuntur, in quibus Elias Domino supplicat, dicens, O Domine testis hujus viduae cum qua ego inhabito apud ipsam, tu male fecisti ut occideres filium ejus. Nihil in hoc dicto moveret animum, si vera pronuntiatio servaretur: vox est enim non credentis, quod tam male faceret Deus cum ea vidua, quae tam pie prophetam susceperat, eo praesertim tempore quo ibi erat, cui protulerat illa totum victum suum tam exiguum in tam magna et summa inopia. Ita ergo dictum est ac si diceret: O Domine testis hujus [Col. 1171B] viduae cum qua ego inhabito apud ipsam, tune male fecisti ut occideres filium ejus? Ut subintelligatur quod utique Dominus testis cordis illius mulieris videbat quanta esset pietas, unde etiam Eliam ipse ad eam miserit, nec maleficiendi causa mortificaverat filium ejus, sed exhibendi miraculi ad gloriam nominis sui, qua tantum prophetam et tunc viventibus et posteris commendaret, sicut dicit Dominus non ad mortem mortuum fuisse Lazarum, sed ut glorificetur Deus in Filio suo. Et hoc sequentia probant: ex ipsa enim fiducia quam habuit, credidit Elias non ad hoc illud contigisse, ut acerbo luctu hospita ejus affligeretur; sed potius ad hoc factum, ut Deus magnificentius ostenderet viduae qualem Dei famulum suscepisset. Sequitur Scriptura, et dicit:

Et insufflavit puero ter, et invocavit Dominum, et dixit, Domine Deus meus, revertatur nunc anima pueri hujus in eum. Et factum est sic. Haec ergo deprecatio qua petiit Elias tam breviter et tam fideliter ut resurgat [Col. 1171C] puer, satis indicat quo affectu dicta sint superiora; et ipsa mulier ostendit ad hoc mortificatum fuisse filium suum, ad quod Elias factum fuisse praesumpserat, cum illa verba non confirmando, sed renuendo renuntiaverat; cum enim vivum recepisset filium suum, ait: Ecce cognovi quoniam homo Dei es tu et verbum Dei in ore tuo certissimum. Multa sunt autem in Scripturis quae nisi illo modo pronuntientur, in contrariam sententiam recidunt, sicuti est: Quis accusabit adversus electos Dei? Deus qui justificat; si quasi confirmans respondeas, vides quanta perversitas oriatur. Sic ergo pronuntiandum est ac si diceret: Deusne qui justificat? ut subaudiatur, Non utique, ac per hoc apertam puto esse illam sententiam Eliae, quam non servata pronuntiatio faciebat obscuram.

VI. Elias pluviam a Deo impetrat. III Reg. XVIII.---Factum est, inquit, verbum Domini ad Eliam: Vade et ostende te Achab, ut dem pluviam super faciem terrae. Qui perrexit et occurrit ei in itinere Abdias dispensator [Col. 1171D] regis Achab, et ait, Vade, nuntia Achab, Adest Elias. Qui abiit, et nuntiavit ei. Venitque in occursum ejus, et ait ad Eliam, Tune es qui conturbas Israel? Ad quem Elias: Non turbavi, inquit, Israel, sed tu et domus patris tui, qui dereliquistis mandatum Domini, et secuti estis Baalim. Verumtamen mitte nunc et congrega ad me universum Israel in montem Carmeli, et prophetas Baal quadringentos quinquaginta, prophetasque lucorum qui comedunt de mensa Jezabel. Misit itaque Achab ad omnes filios Israel, et congregavit eos in montem Carmeli. Accedens autem Elias, ad omnem populum ait: Usquequo claudicatis in duas partes? Si Dominus est Deus, sequimini eum; sin autem Baal, sequimini illum. Et non respondit ei populus verbum. Ad quos rursum ait Elias, Ego remansi propheta Domini solus; prophetae autem Baalim quadringenti quinquaginta viri sunt. Dentur ergo nobis duo boves, et illi eligant unum bovem, et in frusta caedentes ponant supra ligna, ignem quoque non [Col. 1172A] supponant: ego quoque faciam bovem alterum, et imponam supra ligna, ignemque non supponam. Invocent illi nomina deorum suorum, et ego invocabo nomen Domini, et qui exaudierit per ignem ipse sit Deus. Responditque omnis populus et ait, Optima propositio. Dixitque Elias prophetis Baal, Eligite bovem unum, et facite vos primum, quia plures estis. Et fecerunt ita, invocabantque Baal de mane usque ad meridiem; et non erat vox, nec qui responderet, incidebantque se ritu suo cultris et lanceolis donec perfunderentur sanguine. Cumque transisset meridies, et tempus adesset jam quo sacrificium offerri deberet, dixit Elias ad populum: Accedite ad me; et accedente ad se populo, curavit altare Domini, quod destructum fuerat, et tulit duodecim lapides juxta numerum tribuum filiorum Jacob, et aedificavit altare Domino in nomine Domini; fecitque aquaeductum quasi per duas aratiunculas in circuitu altaris, et imposuit ligna, divisitque bovem et posuit supra ligna, et ait, Implete quatuor hydrias aqua, et effundite supra holocaustum et ligna. Quod [Col. 1172B] cum fecissent, id ipsum etiam secundo et tertio fieri jussit, repletaque est fossa aquaeductus aqua. Vide cur etiam Elias hoc faciat, et diligenter adverte. Habebat beatus Elias et pro gratia propheticae dignitatis, et pro divini cultus studio scientiam omnium quae in templis daemonum agebantur. Noverat inter caetera inepta potius quam commenta callidam etiam hujusmodi compositam fraudem, qua facilius irretirentur animae miserorum, ut arae eorum non simpliciter ante delubri pedes statuantur, sed pendens crepido supra qua structae sunt, rogus subterranea fornice bajuletur; ad quas ex adversa parte concavi parietis, occulto aditu descendatur, ac per patulas cavernas praeparatos ignes doli minister sacrificii tempore clandestinis officiis subministret; quo attonitus miserorum animus, dum nullas desuper videt adhibitas flammas, hostiamque cernit ex improviso comburi, per invisibilem potestatem ignes coelo credat esse delatos. Ne ergo hoc incredulae mentes de divinis [Col. 1172C] suspicarentur altaribus, vallum quod fieri praeceperat aqua jussit impleri, ut si qua esset sub altario proderetur fovea, vel descendens deorsum aqua latentes utique ignes exstingueret. Nec sufficit semel rigasse locum, tertio id agitur; sed nec hoc est contentus propheta: ipsa altaris ligna praecepit inundari, ut omnis fraudis suspicione submota, divinae potestatis esse virtutem, nec rex, nec populi, nec ipsi dubitarent sacerdotes.

Cumque jam tempus esset ut holocaustum offerretur, accessit Elias ad altare et exclamavit dicens: Domine Deus, exaudi me hodie in igne, sicut audisti me in aqua, ut cognoscat populus hic quoniam tu es Dominus Deus Israel, et ego servus tuus, et propter te feci opera haec. Exaudi me, Domine, exaudi in igne, ut cognoscat populus hic quia tu es Dominus Deus, et convertisti cor populi hujus retrorsum. Ecce, inquit, clamante eo, cecidit ignis de coelo et devoravit holocaustum ac ligna et lapides, pulverem quoque et aquam, quae erat in fossa, aquaeductus lambens. Quod cum vidisset [Col. 1172D] omnis populus, cecidit in faciem suam et ait, Dominus, ipse est Deus. Dixitque Elias ad eos: Apprehendite prophetas Baal, et ne unus quidem effugiat de illis. Quos apprehendentes, continuo duxit eos Elias ad torrentem Cison, et ibi eos trucidari praecepit. Clementissimus enim Deus qui non obliviscitur misereri, nec in ira continet miserationes suas, rursum ad Israelem Filium suum dignatus est mittere, ut eisdem pluviam evangelicae praedicationis tribueret. Tres anni famis, scientiam sanctae Trinitatis populo Judaeorum vel in toto mundo defuisse praesignabant. Achab vero, qui interpretatur Frater patris, a quo etiam Dei prophetas interfectos Scriptura pronuntiat, principum sacerdotum typum gerebat. Quod autem dicit Achab ad Eliam, Tune es ille qui conturbas Israel? hoc ipsum et de Domino principes sacerdotum dixisse Pilato leguntur: Invenimus hunc subvertentem, sive conturbantem, gentem nostram (Luc. [Col. 1173A] XXIII); ii enim, ut Dominus legitur eis exprobrasse, filii fuere patris sui diaboli, cujus opera facere studuerunt, ut vitae suae auctorem crucifigendum impie proclamarent. Vos enim, ait Dominus, de diabolo patre estis, et opera patris vestri facere vultis; ille enim homicida est et ab initio mendax, et in veritate numquam stetit (Joan. VIII). Abdias autem, cujus nomen interpretatur Servus Domini, qui etiam eo tempore quo Achab prophetas Domini praeceperat trucidari, centum prophetas in speluncis celaverat, victum eisdem quotidie administrans, illos quodammodo praesignabat qui ex principibus Judaeorum occulte discipuli Domini erant, hoc est, Nicodemus, et caeteri quos evangelista pronuntiat. Prophetae Baal et prophetae lucorum, scribarum et pharisaeorum typum gerebant, qui sacrae legis negligentes praecepta, populum propriis traditionibus perverterant (Matth. XXI), quibus, Vae futurum Dominus legitur praedixisse (Luc. XI). Carmelus vero mons, qui interpretatur Scientia circumcisionis, Christi figurabat [Col. 1173B] Ecclesiam, in qua non praeputii circumcisio, sed qualiter circumcisio accipienda sit, scire praecipimur. Per circumcisionem enim praeputii carnis libidinem atque luxuriam sciendum est abscindendam: per cordis vero circumcisionem immundae cogitationes intelligendae sunt amputandae. Bovem vero, quem Elias mactavit in holocaustum atque in frusta concidit, vetus intelligendum est Testamentum, ex quo ad confutandas Judaicas superstitiones, ea quae de illo scripta fuerunt in multis locis excussisse evangelica praedicatione manifestatur, cum dixisse scribitur. Non legistis quod dictum est, Lapidem quem reprobaverunt aedificantes, hic factus est in caput anguli. Et intellexerunt, inquit, scribae et pharisaei quod de illis diceret (Matth. XXIII), etc., quae in Evangelio reperiuntur. Bovem vero alterum a falsis prophetis electum, populum significat reprobum per Pharisaeos atque Scribas, seu haereticos non Deo, sed diabolo auctori eorum ab ipsis oblatum, transacti meridiei [Col. 1173C] tempus urgentis mundi significabat cursum, in cujus vesperum Dominus Jesus Christus in verum sacrificium, quod ipse est, se ipsum Patri ad deponenda humani generis delicta obtulit. Altare quod ab Elia curatum est et ex duodecim lapidibus restauratum, sanctae Trinitatis accipienda est confessio, quae in Judaeis olim vel in haereticis destructa fuerat, a Domino per apostolos in Ecclesia reformata est. Ligna vero quae super altare composita fuerant, crucis patibulum praesignabant, in qua Dominicum affixum est corpus, quod verum et acceptabile Deo Patri fuit holocaustum. Quatuor hydriae repletae aqua, totidem numero signabant Evangelia, in quibus baptismi sacramentum, quod in nomine sanctae Trinitatis datur, habetur praeceptum. Ignis quoque, qui lapides altaris et quae super eum fuerant, necnon et aquam voravit, sanctum Spiritum praesignabat, qui non solum apostolos, sed cunctos credentes per lavacrum regenerationis in Dei sacrificium absumit et sanctificat. Falsi vero prophetae qui ab Elia interfecti [Col. 1173D] leguntur, adversariae accipiendae sunt potestates, de quibus Dominum in cruce pronuntiat Apostolus triumphasse: sive illi accipiendi sunt, qui adversus Dominum impie proclamasse leguntur, Sanguis ejus super nos et super filios nostros (Matth. XXVII); quod utique temporibus Vespasiani et Titi expletum, qui legit Josephum historiographum, non ambigit ambiguum. Deinde sequitur historia et dicit:

Ascendit Elias in vertice Carmeli et pronus in terram posuit faciem suam inter genua, et exorabat Dominum, dixitque ad puerum suum, Ascende et circumspice contra mare, septem vicibus. Quod cum fecisset, septima vice apparuit nubecula parva quasi hominis vestigium ascendens de mari, et subito contenebrati sunt coeli, et facta est pluvia grandis. Quod enim Elias exorat ut pluvia tribuatur a Deo, hoc quoque Dominum fecisse pro suis discipulis et qui per verbum illorum credituri erant, evangelista pronuntiat. Ministrum Eliae, [Col. 1174A] cui jussum est contemplari contra mare, omnium prophetarum qui ante adventum Salvatoris fuerunt, typum gestasse non dubium est; quibus in gratia Spiritus sancti per omne tempus quod ante adventum Salvatoris praecessit, incarnationem illius praestolare datum est. Nubecula parva, quae velut vestigium hominis ascendisse de mari describitur, Dominus ac Redemptor noster accipiendus est; sicut enim vestigium extremum corporis membrum est, ita quoque Dominus Jesus humilis et parvus ac puer in mundo existere voluit, qui nos a peccato mundaret. Coeli contenebrati sunt, quia sancti praedicatores divini verbi occultis sacramentis sunt repleti. Pluvia facta est magna, quia evangelicus imber per apostolorum praedicationem totius mundi rigavit fines. Currus Achab, quem Elias accinctus lumbis praeibat, diaboli accipienda potestas est, cui a Domino dicitur, Vade retro, Satanas, non tentabis Dominum Deum (Matth. V); in tantum enim diaboli potestas in adventu Domini inanis exstitit et infirma, ut nec in [Col. 1174B] porcos intrandi haberet licentiam, nisi ei fuisset permissum.

VII. De odio Jezabel in Eliam. III Reg. XIX.---Nuntiata sunt, inquit, Jezabel cuncta quae gesserat Elias, et quemadmodum prophetas occidisset Baal; quae statim nuntium misit ad eum dicens: Haec mihi faciant dii et haec addant, nisi hac hora cras ponam animam tuam sicut animam unius ex illis. Quod audiens Elias timuit valde et abiit quocumque eum ferebat voluntas, venitque in Bersabee Judae, et illic reliquii puerum suum; ipse autem perrexit in desertam viam unius diei. Cumque venisset illuc, et sedisset subter unam juniperum, ait, Sufficit mihi, Domine; tolle animam meam. Sancti viri qui sublevante Spiritu ad summa rapiuntur, quamdiu in hac vita sunt, ne aliqua elatione superbiant, quibusdam tentationibus reprimuntur, ut nequaquam tantum proficere valeant quantum volunt, sed ne extollantur superbia, fit in eis quaedam mensura virtutum. Hinc est quod Elias [Col. 1174C] dum tot virtutibus in alta profecisset, quadam mensura suspensus est, dum Jezabel postmodum, quamvis reginam, tamen mulierculam fugit. Perpendo quippe hunc mirae virtutis virum ignem de coelo trahere, et duos quinquagenarios viros cum suis omnibus petitione subita concremare, verbo coelos claudere, verbo ad pluvias aperire, suscitantem mortuos, ventura quaeque praevidentem, ecce rursus animo occurrit quo pavore ante unam mulierculam fugit. Considera virum timore perculsum de manu Domini mortem petere nec accipere, de manu mulieris mortem fugiendo vitare. Quaerebat enim mortem dum fugeret dicens, Sufficit mihi, tolle animam meam; neque enim melior sum quam patres mei. Unde ergo sic potens ut tot illas virtutes faciat, unde sic infirmus ut ita feminam pertimescat, nisi quia dispensatoris superni nutu mensura occulti libraminis appenduntur, ut ipsi sancti homines Dei et multum valeant per potentiam Dei, et rursum quadam mensura moderati sint per infirmitatem suam? In [Col. 1174D] illis virtutibus Elias quid de Deo acceperat, in istis infirmitatibus quid de se esse poterat, agnoscebat. Illa potentiae virtus fuit, ista infirmitas custos virtutis. In illis virtutibus ostendebat quid acceperat, infirmitatibus hoc quod acceperat custodiebat. In miraculis monstrabatur Elias, in infirmitatibus servabatur. Posthaec sequitur:

Projecitque se, et dormivit in umbra juniperi. Et ecce angelus Domini tetigit eum, dixitque illi, Surge et comede. Respexitque et vidit ad caput suum subcinericium panem et vas aquae. Comeditque et bibit, et rursum obdormivit; tetigitque eum secundo angelus, et dixit, Surge et comede, grandis enim tibi restat via. Consurgensque comedit et bibit, et ambulavit in fortitudine cibi illius quadraginta diebus et quadraginta noctibus usque ad montem Dei Oreb. Quid igitur Jezabel? Haec faciant mihi dii, et haec addant, nisi posuero animam tuam. Et audivit Elias, et fugit viam dierum quadraginta, [Col. 1175A] O violentiam verbi, o formidinis eminentiam! Audito mulieris verbo fugit Elias; et fugit non una, non duabus, non tribus diebus; sed ingressus est in eo sermo mulieris, et quid ageret nesciebat, tanti itineris spatio metu exagitante jactatus, velut cum secundo flatibus cursu impulsae navis arborem violentus ex adverso turbo corripuit, impetumque reflexit; ita prophetae animum, virtutum velis navigantem mulieris perculit sermo, totamque ejus navem per omnes formidinum fluctus turbato rectore jactavit. Quid ergo tu, Elia? Tu enim es qui verbo clauseras coelum et fraudaveras imbres, qui mandaveras aeri et divinos ignes eduxeras, qui falsos salubriter interfici jusseras sacerdotes, qui constanter in faciem exprobraveras regi quod ipse et domus sua populum everteret Israel; qui dixeras, Vivit Dominus, si erit pluvia aut ros, nisi in verbo oris mei; qui domum viduae spicarum aream et torcular feceras olei; qui omnibus imperaveras elementis, sermonem nunc audiens meretricis expavisti, et una muliercula profugum [Col. 1175B] fecit timorisque captivum. O stupendam rem! Vide duos istos, Petrum et Eliam, magnificos viros et caeteris clariores, velut duas civitatum arces in sublime porrectas, a mulieribus fatigari: Petrus timet puellam, Jezabel deterret Eliam. Et quia ejusdem culpae vitio uterque subjacuit, amborum naturalis infirmitas unum sortita est proditorem. Fugit ergo Elias viam quadraginta dierum. Ubi est zeli tui ardor incontinens, ubi constantiae flamma, ubi auctoritas libertatis cum dicebas, Vivit Dominus, si erit pluvia super terram? vel cum regem cominus arguebas, et cum ultrices flammas coelitus deponebas, talia tantaque mirabilia faciens, unum adulterae non tulisti sermonem? Sed considera quid in his ostendatur, quod scilicet homini, quamdiu Domini gratia cooperatur, omnia secunda sunt, omnia fida: elementa serviunt, et principes prosternuntur, reges adorant, populi venerantur; si vero se semel perfectionis vel correptionis causa, supernum ab homine suspendat [Col. 1175C] auxilium, confestim fragilitas naturae monstratur; mox insurgunt quae videbantur esse subjecta, quae prius ut Dominum metuebant, incipiunt esse terrori Jezabel quae interpretatur Fluxus vanus, Synagogae gestavit typum, quae vanis superstitionibus serviens, in evangelica praedicatione credere noluit, et auctorem vitae persequens, sicut et Jezabel Eliam exstinguere magis quam credere maluit. Puer Eliae qui in Bethsabee, quae interpretatur Puteus juramenti, dimissus est, sacerdotale accipiendum est ministerium, quod templo Domini in Hierusalem cultu divino exhibebatur. Desertum vero ad quod via unius diei Elias legitur pervenisse, et sub arbore juniperi quievisse, universus accipiendus est mundus, qui propter daemonum culturam in maligno fuerat positus, ad quem Dominus relicta Judaea per praedicatores suos transire dignatus est; et ibi quasi dormit, dum per fidem in corde fidelium requiescit. Arbor vero juniperi agrestis atque inculta Ecclesiam praesignabat ex [Col. 1175D] gentibus, quae sacrarum Scripturarum nequaquam fuerat exculta praeceptis; ad quam Israeliticum regnum transiturum Dominum praedixisse evangelista pronuntiat: Auferetur a vobis regnum, inquit Judaeis, et dabitur genti facienti voluntatem Dei (Matth. XXI). Via vero unius diei, quam Elias egisse legitur, unitas intelligenda est Trinitatis, quam evangelica praedicatio cunctis nationibus introduxit. Panis subcinericius et vas aquae quid aliud indicant, nisi gentium poenitentiam et lacrymarum effusionem, quibus Dominus valde reficitur?

VIII. De adventu Eliae ad Oreb. III Reg. XIX.---Post haec pervenit, inquit, Elias ad montem Dei Oreb, et mansit in spelunca, et ecce sermo Domini ad eum, dixitque illi: Quid hic agis, Elia? At ille respondit, Zelo zelatus sum pro Domino Deo exercituum, quia dereliquerunt pactum Domini filii Israel. Altaria tua destruxerunt, et prophetas tuos occiderunt gladio, et derelictus sum ego solus, et quaerunt animam meam, ut auferant [Col. 1176A] eam. Fugiens ergo Elias venit ad quemdam locum et obdormivit ibi, et venit ad eum Dominus, Dominus scilicet ad servum, et ait: Quid tu hic, Elia? Velut notans eum timoris et fugae. Quid tu, inquit, Elia? Putasne fugisti, et furor te unius mulierculae profugum fecit? Ubi est illa constantia, ubi libertas? Disce de caetero non tibi ipsi confidere, nec propriae, cum res secundo cursu ferantur, imputare virtuti. Verumtamen Elias respondet et dicit, aliud quidem mente retinens, aliud ore depromens: Domine, prophetas tuos occiderunt, altaria tua destruxerunt, et ego relictus sum solus, et quaerunt animam meam. Hoc est, haec cogitatio quae tantum prophetam de ipso dejecit fastigio meritorum, communem hominem demonstravit. Denique mox eum corripit sermo divinus. Non ita inquit, est Elia, falleris, et humanae cogitationis laqueis irretiris; non idcirco fugisti, nec te ideo quod solus esses regina perterruit; nec enim tu es tantummodo qui non adoraveris Baal; sunt mihi fideles famuli, sunt multi amici, et septem millia [Col. 1176B] virorum electissima virtus, quam nec error humanus inclinare, nec inanis gloriae cogitatio potuit elevare. Hi omnes non curvaverunt genua ante Baal, sed instabili poplite ad instar coelestis exercitus me semper adorant. Fugisti ergo non quod in te solo furor adulterae desaeviret, sed quod tibi hanc elationem genuerit magnitudo virtutum, ut tam arrogantem ferres de genere humano sententiam; erasque paulisper mea gratia deserendus; et nisi tibi tantae elationis frena laxassem, lapsum incurreres graviorem, et disceres bona facta non tuae virtuti ascribere, sed divinae. Non igitur alia ex causa fugisti, nisi quod secedente mea gratia mulier te minaci sermone deterruit. Consideremus ergo quanta vis fuerit in adulterae sermone, gratia recedente, quanta formidinis magnitudo, quod quadraginta diebus oberrabat fugiens Elias per invia et deserta, tantique jejunii metu consternatus non sensit esuriem. Quid agis, Elia? Ubi est, ut saepe jam memini, illa omnibus [Col. 1176C] stupenda fiducia, ubi os illud metuendum, ubi lingua terribilis alternis imperans elementis? Sed hoc tibi, ut dixi, constabat gratia ministrante, Vide ergo quemadmodum levitate culpae permittitur jacere tantus propheta, ut emendatus elationis vitio atque correptus, integro vestiatur moderationis et clementiae indumento. Jam ergo eruditi sumus et docti in Petro atque Elia, quemadmodum eos Dominus nostri causa circumscribi delicto, quemadmodum illos fidei pietatisque signiferos, et generis humani columnas permiserit metu dominante quassari: ut populorum esset exemplum, a Deo sibi non peccandi gratiam minime condonatam, ne cum ipsi a culpis essent ac vitiis alieni, peccatoribus diri existerent et crudeles; sed cum forte quis fuerit delicto praeventus, non statim abjiciant, non condemnent jacentis affectum, sed impartiantur viscera charitatis, porrigant manum, et erigant lapsum, spem ei divinae clementiae promittentes, sicque se exemplo illorum [Col. 1176D] commendent magistrorum. Haec autem idcirco diximus, non justos culpando, sed peccatores ad spem erigendo protulimus; et primo quidem virtutes eorum extulimus, nunc culpas intulimus, ut et justis formam cautelae, et peccatoribus salutis portum fidelissimum monstraremus. Merito quaeritur quo modo licite sacrificaverit Elias extra templum Dei, quando et ignem de coelo impetravit, et prophetas daemoniorum convicit. Quod mihi non videtur alia ratione defendi, quam illa qua defenditur et Abrahae factum, quando Filium Dei jussu voluit immolare; cum enim jubet ille qui legem constituit aliquid fieri quod in lege prohibuit, jussio ipsa pre lege habetur quoniam auctor est legis; non enim deesse possent, miracula alia, praeter sacrificium, quibus superarentur et convincerentur prophetae lucorum, sed spiritus Dei, qui fuerat in Elia, quidquid in hac re fecit, contra legem esse non potest, quia dator est legis. alia adhuc insuper quaestio animum pulsat, quare [Col. 1177A] interpellaverit Elias Deum, quod Israel derelicto Deo prophetas occiderit, et ejus destruxerit altaria, cum in lege olim jussum fuisset, non eos posse amplius habere altare quam unum, primum in tabernaculo, deinde in templo; nisi quod liquide datur intelligi, quod postquam decem tribus a domo David excisae, et a templo et Hierusalem sunt separatae, illi qui in decem tribubus, quae vocabatur Ephraim, cultores divini nominis erant, et ut putandum est, ad illa altaria recurrebant, quae olim erexerant patriarchae Abraham, Isaac et Jacob, locis competentibus, ubi eis Deus apparuerat; ad haec altaria cultores divini nominis, et si non ad sacrificandum, tamen ad adorandum Deum patrum suorum recurrebant. Haec videntes Israelitae sacrilegi et idolorum cultores destruebant, ut nec ibi locus esset, ubi veri adoratores Dominum precarentur; et hoc est, ut in superiori parte jam praemissum est, quod instauraverit Elias altare Domini, quod destructum fuerat.

[Col. 1177B] Dixitque Dominus ad Eliam, Egredere, et sta in monte coram Domino. Et ecce Dominus transiit, et spiritus grandis et fortis, subvertens montes, et conterens petras ante Dominum. Quod autem ait ante Dominum spiritum praecessisse grandem, et caetera, ejus adventum significat ad corda credentium, quibusdam occultis et ineffabilibus signis esse profuturum; nam quod ait, Subvertens montes, et conterens petras ante Dominum, hoc est quod Apostolus (II Cor. X) ait, Arma militiae nostrae non carnalia, sed spiritalia, ad destructionem munitionum, et omnem altitudinem extollentem se adversus scientiam Dei. Non in spiritu Dominus, et post spiritum commotio; non in commotione Dominus, et post commotionem ignis; non in igne Dominus, et post ignem sibilus aurae tenuis. Spiritus ante Dominum evertit montes, et conterit petras, quia pavor qui ex adventu ejus ingruit, et altitudinem cordis nostri dejicit, et duritiam liquefacit. Sed spiritui commotionis et ignis, Deum non inesse dicit; in sibilo vero tenuis aurae non negat: quia nimirum [Col. 1177C] mens cum in contemplationis sublimitate suspenditur, quidquid perfecte perspicere valet Deus non est. Cum vero subtiliter aliquid conspicit, hoc quod de incomprehensibili substantia aeternitatis audit, quasi sibilum aurae tenuis percipit; sed sibilum aurae tenuis percipimus, cum saporem incircumscriptae veritatis contemplatione subita subtiliter degustamus. Tunc ergo verum est quod Deum cognoscimus, cum plene nos aliquid de illo cognoscere non posse sentimus. Unde bene illic subditur; Quod cum audisset Elias, operuit vultum suum pallio, et egressus stetit in ostio speluncae. Quid est quod propheta cum vocem Domini loquentis secum audit, in speluncae suae ostio stat et faciem velat, nisi quia dum contemplationis gratia vox supernae intelligentiae fit in mente, totus homo jam intra speluncam non est, quia animum carnis cura non possidet; sed stat in ostio, quia mortalitatis angustias exire meditatur. Sed jam quia in ostio speluncae consistit, et verba Dei in aure [Col. 1177D] cordis percipit, necesse est ut faciem velet: quia dum per supernam gratiam ad altiora intelligentiae ducimur, quanto sublimius levamur, tanto semper per humilitatem nosmetipsos intellectu nostro premere debemus, ne conemur plus sapere, sed sapere ad sobrietatem; ne, dum nimis invisibilia discutimus, aberremus, ne in illa natura incorporea, corporei luminis aliquid quaeramus; aurem enim intendere, et faciem operire, est vocem interioris substantiae audire per mentem, et tamen ab omni specie corporea oculos cordis avertere, ne quid sibi in illa corporale animus fingat, quae ubique tota et ubique incircumscripta est.

IX. De reditu Eliae Damascum III Reg. XIX.---Et Dominus dixit ad Eliam: Vade, revertere in viam tuam per desertum in Damascum. Cumque perveneris illuc, Azahel regem super Syriam, et Jehu filium Namsi unges regem super Israel; et Elisaeum filium Saphat, qui est de Abelmaula, unges prophetam pro eo, et erit [Col. 1178A] quicumque fugerit gladium Azahel, occidet eum Jehu, et qui fugerit gladium Jehu, interficiet eum Elisaeus. Abelmaula urbs est una de praecipuis urbibus Salomonis; est autem nunc vicus, ut in Locorum libro legimus, in Aulone, decem ab Scythopoli milliaria distans contra australem plagam, et nunc dicitur Bethulia. Damascus enim, qui interpretatur Sanguinem bibens, sive propinans, totius mundi typum gerebat, in quo habitatores illius, immolando daemonibus filios suos, sanguinem bibere ac propinare non est ambiguum: sanguis enim pro peccato ac morte ponitur in Scripturis, quam non solum sibi infelices videbantur inferre, sed et suis imitatoribus propinabant. Azahel vero, qui interpretatur Factura Dei, universarum gentium continebat figuram, cui valde congruit interpretatio, Dei factura; opus enim Dei fuit, ut obdurato Israele, et signis atque virtutibus Domini penitus nequaquam credente, nationum populi cum omni mentis alacritate crederent in Crucifixum. [Col. 1178B] Sive aliter factura Dei, id est, imago Dei per fidem Christi gentibus restituta, nulli poterit esse dubium. Nam ut in Jacob et Esau figura praecesserat, majoris quondam filii primatus ac benedictio ad juniorem fratrem translata, ita etiam in istis, Azahele videlicet et Jehu, divina dispensatione intelligimus geri, ut gentium populus, qui fuerat junior, per Azahelem praeponatur in persona Jehu primogenito, ut scriptum est, Israeli; et juxta Scripturae testimonium, populus qui erat in capite, propter praevaricationes assiduas, et piaculum quod intulit Domino, factus in cauda est; translatoque ab eodem regno, ut Dominus fuerat protestatus, datum est gentium populo Dei voluntatem videlicet exsequenti. Sed quia divinae pietatis est omnes homines salvos fieri, sicuti Esau, licet juniori fratri subjectum nequaquam benedictione privavit, ita quoque et hic Eliae a Deo praedicitur, Relinquam mihi septem millia virorum quorum genua non sunt curvata ante Baal. Relinquam enim ad futurum tempus pertinere intelligi voluit, quod in [Col. 1178C] Domini adventu constat fuisse expletum, de illis pro certo exstitisse intelligendum, qui ex omni Israele per apostolos Christi fidem susceperunt, et septiformi gratia Spiritus sancti sunt. Jehu vero, cujus vocabulum interpretatur Ipse vel Est, filius videlicet Namsi, qui interpretatur Attrectans vel Palpans, apostolorum spiritaliter praefigurabat personam. Illis quippe horum nominum valde congruit interpretatio. Beati enim apostoli semper pro certo sunt, qui pro Trinitatis confessione et veridica praedicatione Deo et universo orbi perpetuo vivunt. Joannes quoque in Epistola sua, cum de Verbo vitae, hoc est Dei Filio, qui carnem assumpsit scriberet, ita effatus est, Quem nostris oculis vidimus, et auribus nostris audivimus, et manus nostrae tractaverunt. Quod autem dicitur Eliae, Elisaeum filium Saphat Abelmaula unges prophetam pro te, ita intelligendum est, Elisaeus enim interpretatur Dei mei salus, Saphat autem Judicans, Abelmaula vero Luctus parturiens. Dei enim Filius, [Col. 1178D] qui est vera fidelium salus, cui omne judicium tradidit Pater, in quo judicio impiis et incredulis erit luctus parturiens, gehennae videlicet cruciatus, quia in substantiae suae splendore atque virtute non poterat ab hominibus contemplari ex deitate, ut Apostolus ait, se exinaniens majestate, in Elisaei praefiguratione servi dignatus est suscipere formam, qui verus homo ex Virginis utero procreatus, sanctoque Spiritu est unctus. Quod autem ait historia, Qui effugerit gladium Azahel, occidet eum Jehu, et qui effugerit gladium Jehu, interficiet eum Elisaeus, hoc modo intelligi potest, gladius enim Azahel Syri, illorum doctrina accipienda est, qui ex gentibus Dominicae incarnationis, et passionis, ac resurrectionis vates inspirati divinitus exstiterunt, ad confutandos videlicet Judaeorum doctores, qui hoc mysterium populis occultabant. Gladius vero Jehu, qui super Israel unctus est, praedicatio intelligenda est Joannis Domini praecursoris qui, Saducaeos et Pharisaeos venientes [Col. 1179A] ad baptismum suum increpans, dixisse scribitur, Genimina viperarum, quis vobis ostendit fugere futuram iram (Luc. III)? Gladius praeterea Elisaei, Evangelica accipienda est praedicatio, de qua dixisse scribitur: Non veni pacem mittere, sed gladium (Matth. X): quia fideles et justos quodammodo dividit et separat ab infidelibus et injustis, et quia in cordibus credentium cupiditates interimit noxias, et vitia universa atque peccata. Interea ait Dominus ad Eliam: Reliqui mihi septem millia virorum qui non curvaverunt genua ante Baal, et omne os quod non adoraverit eum osculans manum. Certum est quod cordis sui oculum per elationis tenebras exstinguit, qui cum recte agit, considerare meliorum merita negligit. Ac contra magno humilitatis exemplo semetipsum illuminat, qui aliorum bona subtiliter pensat, quia dum ea quae ipse fecerit facta foris et ab aliis conspicit, eum qui de singularitate intus erumpere nititur, superbiae tumorem premit. Hinc est quod voce Domini ad Eliam solum se aestimantem [Col. 1179B] dicitur, Reliqui mihi septem millia virorum qui non curvaverunt genua ante Baal: ut dum non solum se remansisse cognosceret, elationis gloria, quae ei de singularitate surgebat, inclinaret. Propheta namque erat, et saepe mysteria superna cognoverat. Qui ergo difficile fuit agnoscere, in hoc mundo fideliter Dei famulos et alios remansisse? Sed hinc solerter intuendum est, oculum elatio quam nequiter claudat, quia qui humilis occulta Dei noverat, elatus et aperta nesciebat.

X. Elias ad se vocat Elisaeum. III Reg. XIX.---Post haec inquit, reperit Elias Elisaeum filium Saphat arantem in duodecim jugis boum, et ipse in duodecim arantibus unus erat; cumque venisset, misit pallium suum super eum, qui, relictis statim bobus, cucurrit ad Eliam, et ait, Osculer, oro te, patrem meum et matrem meam, et sic sequar te. Cui dixit Elias: Revertere: quod enim meum erat, feci tibi. Reversus itaque Elisaeus, tulit par boum et mactavit illos, et in aratro [Col. 1179C] boum coxit carnes eorum, deditque populo ad comedendum. Duodecim juga boum viginti quatuor veteris Testamenti figuraliter accipiendi sunt libri; duodecim aratores, duodecim sunt intelligendi apostoli; sed in omnibus illis Dominus existere dignatus est operator, qui dixit: Sine me nihil potestis facere (Joan. XV). Osculum patris, reconciliationis dignoscitur signum. In duobus enim bobus lex accipienda est et prophetia, quarum umbras et imagines Dominus noster per incarnationis suae ac passionis mysterium occidit in littera, et in crucis suae coxit aratro, necnon ad comedendum fidelibus praebuit, ut jam non vivant secundum litteram, sed secundum spiritum.

Post haec refert Scriptura quod Benadab rex Syriae obsidens et impugnare incipiens Samariam, ait: Haec faciant mihi dii, et haec addant, si suffecerit pulvis Samariae pugillis omnis populi qui sequitur me. Hunc habet sensum: Samaria, juxta morem civitatum, habebat terram interius prope muros pene [Col. 1179D] ipsis muris aequalem, ut videlicet eos sine subsidiis terrae adjacentis erectos creber, insistente manu hostili, dejiceret ictus arietis; extrinsecus autem murorum altitudo longe superficiem terrae transcenderat, maxime cum in montis vertice, ut Scriptura refert, fuerit urbs eadem. Ait ergo rex superbus obsessam terrens civitatem, quod tantam haberet exercitus multitudinem, ut etiam si quisque militum ejus solummodo lapidem, vel cespitem, vel stipitem ad construendum contra urbem aggerem apportaret, tam sublimis ex eo posset agger exsurgere, qui superficiei civitatis ipsius quae erat intra muros, esse videretur aequalis, ita ut ex aequo pugnantes contra civitatem, tela vel faces mittere possent. Cujus temeritatem arrogantiae modesto sermone compescens rex Israel ait, Dicite ei, Ne glorietur accinctus, aeque ut discinctus. Aliud est autem accinctus, aliud discinctus, aliud non accinctus; accinctus namque est, qui [Col. 1180A] cingulo circumdatus incedit; discinctus qui cingulum nuper deposuit, verbi gratia, vel balneum intraturus, vel lectum ascensurus, vel alteram tunicam forte induturus; non accinctus, qui nuper tunica indutus, necdum se addita zonae circumpositione munivit. Sic ergo et in expeditione castrensi qui positus est, recte accinctus nominatur, id est, armis indutus, qui pugna confecta victor domum rediit, jure discinctus vocatur, quia nimirum depositis armis optatae pacis otium gerit; qui vero necdum pugnare, neque se ad certamen parare jam coeperat, merito non accinctus esse dicitur. Ait ergo rex Israel regi Syriae glorianti, quasi jam cepisset Samariam, quam obsidere coeperat, Ne glorietur accinctus aeque ut discinctus; ac si aperte dicat, Noli gloriari quasi jam victor bellici discriminis, qui adhuc in acie positus, quem victoria sequatur, ignoras. Et verum profecto dicebat, nam mox inito certamine Benadab non victis adversariis triumphans, sed caeso suo exercitu fugiens, domum rediit. Benadab [Col. 1180B] regem Syriae typum habuisse diaboli, qui princeps est hujus mundi, non dubium est, qui cum triginta et duobus regibus, hoc est, omnibus vitiis suis adversus humanum genus pugnare non desistit. Achab vero, qui interpretatur Frater patris, hoc in loco personam gestavit Judaeorum, cum quibus diabolus prius conflictum habuit.

XI. De visione Michaeae. III Reg. XXII.---Interea sequitur Scriptura de visione Michaeae prophetae, ubi ait ad Achab: Vidi Dominum sedentem super solium suum, et exercitum coeli a dextris et a sinistris ejus, et dictum est: Quis decipiet Achab, et ascendat et cadat in Ramoth Galaad? Et dixit unus verba hujuscemodi, et alius aliter. Et egressus unus dixit, Ego decipiam Achab, Et dictum est ei: In quo decipies? Qui respondit, dicens: Egrediar, et ero mendax spiritus in ore omnium prophetarum ejus. Quid per solium Domini nisi angelicas potestates accipimus, quarum alis praesidens inferius cuncta disponit? Ecquid exercitus [Col. 1180C] coeli, nisi ministrantium angelorum multitudo describitur? Quid est ergo quod exercitus coeli a dextris et a sinistris ejus stare perhibetur? Deus enim, qui est intra omnia, ut etiam sit extra omnia, et qui incircumscriptus est, veritas illa, aeterna beatitudo, quae dextera ejus dicitur, sinistram non habet, quia nihil est quod displiceat, quia simul omnia contuetur, simul cuncta aspicit, ea autem in quibus et bonus spiritus vivit et malus, exercitum coeli a dextris et a sinistris habere describitur: ut per dexteram intelligamus angelos electos, per sinistram vero spiritus reprobos; non enim ministrant Deo solummodo boni, qui adjuvant, sed etiam mali qui probant; non solum qui a culpa redeuntes sublevant, sed etiam qui redire nolentes gravant. Nec movere debet quod exercitus coeli etiam repulsi angeli vocantur, quia et ipsi quamvis ab aethereo coelo expulsi sint, adhuc tamen in aereo coelo demorantur; aquas enim in aere suspendi novimus, aves coeli nominamus, et de eisdem spiritalibus Paulus dicit, Contra [Col. 1180D] spiritalia nequitiae in coelestibus (Ephes. VI). Quorum caput enuntians ait: Secundum principem potestatis aeris hujus. Ad dexteram ergo et sinistram exercitus stat, quia voluntas electorum spirituum divinae pietati concordat, et reproborum sensus malitiae serviens, judicio districtionis ejus obtemperat. Unde et mox spiritus in medio prosiliisse describitur, per quem Achab rex exigentibus suis meritis deciperetur; neque enim fas est credere bonum spiritum fallaciae deservire voluisse, ut diceret, Egrediar et ero mendax spiritus in ore omnium prophetarum ejus; sed quia Achab rex peccatis praecedentibus dignus erat, ut tali debuisset deceptione damnari, quatenus qui saepe volens ceciderat in culpa, quandoque nolens caperetur ad poenam, occulta justitia, licentia malignis spiritibus datur, ut quos volentes in peccati laqueo strangulant, in peccati poenam etiam nolentes trahant. Sed quo modo Deus haec agat ubique praesens, [Col. 1181A] et ubique totus, ac semper praesens, et quo modo ejus simplicem et incommutabilem aeternamque veritatem consulant sancti angeli, omnesque ab eodem creati sublimes et mundissimi spiritus, atque id quod in eo sempiterne justum vident, pro congruentia rerum inferendarum temporaliter peragant: quo modo etiam lapsi spiritus qui in veritate non steterunt, propter immunditiam et infirmitatem concupiscentiarum et poenarum suarum non valentes praesentem intrinsecus contueri et consulere veritatem, signa forinsecus per creaturam exspectent, eisque moveantur, sive ad faciendum aliquid, sive ad non faciendum; quove modo cogantur aeterna lege qua universitas regitur, vincti atque constricti, vel sinente Deo operari, vel cedere jubenti; et complecti arduum, et explicare longissimum est.

XII. De morte Achab. III Reg. XXII.---Post mortem Achab regnare coepit Ochozias filius ejus pro eo; de quo refert Scriptura quod cecidit per cancellos coenaculi sui, quod habebat in Samaria; et aegrotavit [Col. 1181B] Ochozias rex Samariae, qui se a domo David separavit, et per cancellos decidit, hoc significare videtur quia haeretici sive schismatici, etsi aliquam bonae actionis arcem conscendere videntur, quia tamen compagem Ecclesiae unitatis non habent, quasi patentibus et non solidis laterum praesidiis semper ad vitiorum infirma relabuntur, dum divino destituti auxilio suae pertinaciae fastu intereunt.

XIII. De militibus combustis. IV Reg. I.---Deinde refert eadem Scriptura quod idem Ochozias miserit duos principes quinquagenarios ad Eliam, quem quia procaciter hominem Dei vocaverunt, illo orante, coelesti igne consumpti sunt; tertius autem missus salvatus est. Figuraliter autem quinquagenarius numerus confessio poenitentiae est, per quod declaratur remissio peccatorum. Judaei enim nolentes Christum Deum esse verum, nec principem indulgentiae largitorem, dicunt ei, Quinquaginta annos nondum habes, et Abraham vidisti (Joan. VIII)? Hi tales futuro divini [Col. 1181C] ignis incendio exstinguuntur. Tertius autem quinquagenarius, quia conversus ad fidem Trinitatis, demonstrat poenitentiae sacramenta, idcirco ad indulgentiam meruit pervenire. Sciendum est quod Scriptura sacra duobus modis maledictum memorat, aliud videlicet quod approbat, aliud quod damnat; aliter enim maledictum profertur judicio justitiae, aliter livore vindictae. Maledictum quippe judicio justitiae ipso primo homine peccante prolatum est, cum audivit: Maledicta terra in opere tuo (Gen. II). Maledictum justitiae judicio profertur, cum dicitur ad Abraham, Maledicam maledicentibus tibi (Gen. XII). Rursum quia maledictum non judicio justitiae, sed livore vindictae promitur, voce Pauli praedicantis admonemur, qui ait, Benedicite, et nolite maledicere (Rom. XII); et rursum idem: Neque maledici regnum Dei possidebunt (I Cor. VI). Deus ergo maledicere dicitur, et tamen maledicere hominem prohibet; quia quod homo agit malitia vindictae, Deus [Col. 1181D] non facit, nisi examine et virtute justitiae; nam et sancti viri cum maledictionis sententiam proferunt, non ad hanc ex voto ultionis, sed ex justitiae examine erumpunt; intus enim subtile Dei judicium aspiciunt et mala foris exsurgentia, quia maledicto debeant ferire cognoscunt, et eo in maledicto non peceant, quod ab interno judicio non discordant. Hinc est quod Petrus in offerentem sibi pecunias Simonem sententiam maledictionis intorsit, dicens, Pecunia tua tecum sit in perditionem (Act. VIII); qui enim non ait, Est, sed Sit, non indicativo, sed optativo modo se haec dixisse significavit. Hinc Elias duobus quinquagenariis ad se venientibus dixit: Si homo Dei sum, descendat ignis de coelo, et consumat vos; quorum utique sententia quanta veritatis ratione convaluit, terminus causae monstravit; nam et Simon aeterna perditione interiit, et duos quinquagenarios desuper flamma veniens consumpsit. Virtus ergo subsequens testificatur qua mente maledictionis [Col. 1182A] sententia cum maledicentis innocentia permanet, cum eum qui maledicitur usque ad interitum maledictio absorbet. Itaque ex utriusque fine partis colligitur quia ab uno et intimo judice in reo sententia sumpta jaculatur; quod enim abstrahendus Elias atque elevandus ad coelum jusserit Elisaeo ut resideret in Bethel, aut Hiericho sive Jordane, et ille semper juraverit per Dominum quod non relinqueret eum, hoc figurasse videtur quod apostolorum in se habuerit figuram, qui ab ipsa revelatione fidei, hoc enim interpretatur Galgala, Christo Domino individue adhaerentes, usque in diem ascensionis ejus in coelum, ab ejus comitatu non recesserunt.

Cumque transisset Jordanem, dixit Elias ad Elisaeum, Postula quid vis ut faciam tibi, antequam tollar a te. Dixitque Elisaeus, Obsecro ut fiat spiritus tuus duplex in me. Secundum historiae fidem duplex spiritus Eliae Elisaeo collatus est, quia multo plures virtutes Elisaeus quam Elias operatus est; tropologice vero duplex spiritus Eliae Elisaeo attributus est, [Col. 1182B] quia post ascensionem Domini per adventum Spiritus sancti duplex intelligentiae donum, hoc est, novi ac veteris Testamenti apostolis est collatum.

XIV. De raptu Eliae. IV Reg. II.---Cumque pergerent et incedentes sermocinarentur, ecce currus igneus et equi ignei diviserunt utrumque, et ascendit Elias per turbinem in coelum. Elisaeus autem videbat et clamabat: Pater mi, pater mi, currus Israel et auriga ejus. Et non vidit eum amplius. Currus Israel, hoc est, mente videntium Deum, non incongrue Dominus Jesus Christus accipitur, qui electos suos patienter tolerando velut in curru portat, atque per praedicationem et disciplinam suam sicut auriga agitat. Moraliter autem quid est quod Elias currus et auriga dicitur, nisi quia auriga agitat, et currus portat? Doctor ergo qui mores populi et per patientiam sustinet et sacri eloquii verbis docet, et auriga dicitur et currus: currus, quia tolerando portat; auriga, quia populos bonis admonitionibus exercet. Quid [Col. 1182C] est autem quod Elias ad coelum raptus esse dicitur? Numquidnam eum adhuc in hac carne corruptibili positum, ad illius summae quietis requiem ante resurrectionem ascensionemque Domini credimus esse perductum? Sed aliud est coelum aereum, et aliud aethereum. Coelum quippe aereum terrae est proximum, unde et aves coeli dicimus, quia eas volitare in aere videmus. In coelum quippe aereum Elias sublevatus est, ut in secreta quadam terrae regione repente duceretur, ubi in magna jam carnis ac spiritus quiete viveret, quousque ad finem mundi redeat et mortis debitum solvat. Sublevatus namque Elias ascensionem Domini designavit: ille enim mortem distulit, non evasit; Redemptor autem noster, quia non distulit superavit, eamque resurgendo consumpsit, et resurrectionis suae gloriam ascendendo declaravit. Notandum quoque est quod Elias in curru legitur ascendisse, ut videlicet aperte monstraretur quia purus homo adjutorio egebat alieno. Per angelos [Col. 1182D] namque illa facta et ostensa sunt adjumenta, quia nec ad coelum quidem aereum per se ascendere poterat, quem naturae suae infirmitas gravabat. Redemptor autem noster non curru, non angelis sublevatus legitur, quia is qui fecerat omnia, nimirum super omnia, sua virtute ferebatur, illo etenim revertebatur ubi erat, et inde redibat ubi remanebat, quia per humanitatem ascenderat in coelum, per divinitatem suam et terram pariter continebat et coelum; neque enim arbitrandum est Eliam vel sic esse sicut erunt sancti, quando, peracto operis die, denarium pariter accepturi sunt; vel sic quemadmodum sunt homines, qui ex ista vita nondum emigraverunt, de qua ille tamen non morte, sed translatione migravit. Jam itaque aliquid melius habet, quam in hac vita posset, quamvis nondum habet quod ex hac vita recte gesta in fine habiturus est; pro nobis enim meliora providerunt, ne sine nobis perfecti perficerentur. Aut si quisquam putat hoc [Col. 1183A] Eliam mereri non potuisse, si duxisset uxorem filiosque procreasset: creditur enim non habuisse, quia hoc Scriptura non dixit, quamvis et de caelibatu ejus nihil dixerit: quid de Enoch respondebit, qui filiis genitis Deo placens non mortuus, sed translatus est? Cur ergo et Adam et Eva, si juste viventes caste filios procreassent, nonne eis possent translatione non morte succedentibus cedere? nam si Enoch et Elias in Adam mortui, mortisque propaginem in carne gestantes, quod debitum ut solvant, creduntur etiam redituri ad hanc vitam, et quod tamdiu dilatum est morituri, nunc tamen in alia vita sunt, ubi ante resurrectionem carnis antequam animale corpus in spiritale mutetur, nec morbo nec senectute deficiunt, quanto justius ac probabilius, primis hominibus, illis praestaretur, sine ullo suo parentumve peccato viventibus, ut in meliorem aliquem statum filiis genitis cederent, unde saeculo finito cum omni prosperitate sanctorum in evangelicam formam, non per carnis mortem, sed per Dei [Col. 1183B] virtutem multo felicius mutarentur!

Apprehenditque vestimenta sua, et scidit illa in duas partes, et levavit Elisaeus pallium Eliae quod ceciderat ei. Elisaeus enim Domini ac Redemptoris nostri figuram gestavit, vestimenta vero illius veteris Testamenti accipiendae sunt Scripturae, quae tunc scissae, hoc est, revelatae hominibus sunt, quando per passionem et resurrectionem sive ascensionem ipsius in coelo expletae sunt. Pallium vero Eliae ab Elisaeo collectum, virtus accipienda est Verbi, quam ad glorificandam carnem suam mundo reliquit.

XV. Ab Elisaeo sanatae aquae. IV Reg. II.---Habitante autem Elisaeo in Hiericho, venerunt ad eum viri civitatis, et dixerunt ei: Ecce habitatio civitatis hujus valde optima est, ut ipse tu, domine, perspicis; sed aquae pessimae sunt, et terra sterilis. At ille ait, Afferte mihi vas novum, et mittite in eo sal. Qui cum attulissent, egressus ad fontem aquarum, misit in eum sal, et ait, Haec dicit Dominus: Sanavi aquas has, et [Col. 1183C] non erit in eis ultra mors neque sterilitas. Sanatae ergo sunt aquae usque ad diem hanc juxta verbum Elisaei quod locutus est. Civitas Hiericho mundi hujus praesignabat figuram, cujus habitatio secundum Conditoris creationem non simpliciter tantum, sed valde ab omnibus, ut cernitur, optima est, Aquae vero illius pessimae, doctrina accipienda est philosophorum et poetarum, videlicet hominum mentes ad daemonum cultum et libidinem atque luxuriam provocans. Terra vero sterilis omne indicat hominum genus, qui, relicto Creatore Deo, obscuratis sensibus, deserviebant omnibus creaturis. Quem enim in hoc facto miraculo, nisi Dominum Jesum Christum praefiguravit, qui postquam Verbum caro factum est (Joan. I), atque per ministrum in Jordane fluvio baptizari dignatus est, aquas Hiericho steriles, hoc est, hujus mundi convertit in lavacri fecunditatem, ut quidquid ex eis regeneratum fuisset, vitalem acciperet spiritum. In sale quippe sapientia, in vase vero [Col. 1183D] rudi caro Domini intelligitur.

XVI. De pueris ab eo maledictis. IV Reg. II.---Ascendit, inquit, in Bethel. Cumque ascenderet per viam, pueri parvi egressi sunt de civitate, illudebantque ei dicentes: Ascende, calve, ascende calve! Quibus maledicens in nomine Domini, continuo egressi sunt duo ursi de saltu, et laceraverunt ex eis quadraginta duos pueros; et abiit ex inde in montem Carmeli. Elisaeus, qui interpretatur Dei salus, personam Salvatoris gestasse non dubium est; qui Salvator ascendens in Bethel, hoc est, ad domum Dei coelestem, a Judaeis quasi a pueris insipientibus subsannatus est, clamantibus iisdem Judaeis, Ascende, calve, ascende, calve! Crucifige, crucifige (Joan. XIX)! in Calvariae loco: ob cujus piaculi facinus plebs Judaeorum, decursis quadraginta duobus annis, post resurrectionem Salvatoris et ascensionem in coelos, a principibus Romanorum, Vespasiano videlicet et Tito, quasi a duobus ursis consumpta est. Mons vero Carmelus [Col. 1184A] Ecclesia intelligenda est, ad quam, spreto Israele, suum Dominus transtulit regnum.

XVII. De filiis viduae a servitute vindicatis. IV Reg. IV.---Mulier quaedam, inquit, de uxoribus prophetarum venit ad Elisaeum, et ait: Servus tuus vir meus mortuus est, et tu nosti quia timens erat Deum; et ecce nunc veniens creditor duos filios meos vult tollere in servitutem sibi. Cui dixit Elisaeus: Quid habes in domo tua? indica mihi. At illa, Modicum, inquit, olei quo ungar. Ad quam Elisaeus, Vade, ait, et pete tibi vasa non pauca, et ingressa cubiculum, tolle de ipso oleo, et mitte in vasis; tu infunde, et filii tui offerant vasa; cumque impleta fuerint, vende et redde creditori tuo; tu autem et filii tui vivite de reliquo. Quae abitt, et fecit sicut ei vir Dei praeceperat. Mulier haec vidua antiquam sanctorum patrum, qui sub lege fuerunt, significavit Ecclesiam, quae in adventu Salvatoris a legali praecepto quasi a legitimo viro destituta, cum duobus superstitibus filiis, id est, gemino populo derelicta est. Creditor hujus Ecclesiae diabolus intelligendus [Col. 1184B] est, qui humanum genus ante adventum Salvatoris per originale delictum et quotidiana peccata obnoxium tenebat. Quae Ecclesia parum olei in vasculo tenebat, quia gratiam evangelicae praedicationis intra litteram legis et prophetiam veteris Testamenti non revelatam apud se continebat. Postquam vero ad cognitionem veri Elisaei, hoc est, Salvatoris nostri pervenire promeruit, ejus consultu a vicinis suis, plurima vasa vacua petiit, quia per Apostolorum praedicationem multitudinem credentium ex diversis gentibus intra domum fidei ad se collegit. De oleo quoque, quod apud se habebat, in caetera vascula transfudit, quia gratiam spiritalem per ora praedicatorum in cunctis gentibus mutavit; de quo oleo, id est, divino, filios suos redemit, quia per donum Spiritus sancti atque charitatis unctionem a perpetua servitute peccati semetipsam cum cunctis fidelibus liberavit.

XVIII. De hostibus Elisaei. IV Reg. IV.---Factum [Col. 1184C] est autem ut Elisaeus transiret, et erat ibi mulier magna quae tenuit eum, ut comederet panem. Cumque frequenter inde transiret, divertebat ad eam, ut comederet panem. Quae dixit ad virum suum, Animadverto quod vir Dei sanctus est iste, qui transit per nos frequenter. Faciamus ergo ei coenaculum parvum, et ponamus in eo lectum, et mensam, et sellam, et candelabrum, ut cum venerit ad nos, maneat ibi, etc. Mulier ista Sunamitis typum Ecclesiae retentabat, quae priusquam verum Elisaeum, hoc est, Salvatorem nostrum per fidem susciperet, sterilis fuit; postquam vero eumdem Dominum in hospitio cordis sui suscipere promeruit, populum fidelem quasi unicum filium genuit. In coenaculo altitudo fidei, in lectulo vero quies spiritalis atque contemplationis otium praefiguratur. In mensa autem unitas fidei et concordia praedicationis innuitur; in sella vero docendi potestas; in candelabro illuminatio fidei, sive claritas virtutum exprimitur.

[Col. 1184D] XIX. De puero ressuscitato. IV Reg. IV.---Post haec refert Scriptura de filio Sunamitis, quem puer Elisaei missus cum baculo non resuscitat, per semetipsum vero veniens, seque super mortuum sternens, atque ad ejus membra se colligens, huc illucque deambulans, et in ore mortui septies aspirans hunc ad redivivam lucem protinus per mysterium compassionis animavit: quia videlicet auctor humani generis Deus quasi mortuum puerum doluit, cum exstinctos nos iniquitatis aculeo miseratus aspexit. Et quia per Moysen terrorem legis protulit, quasi per puerum virgam misit: per legem quippe virgam Dominus tenuerat cum dicebat, Si quis haec vel illa fecerit, morte moriatur. A peccati igitur morte timor nos suscitare non valuit, sed ad statum vitae aspirata mansuetudinis gratia erexit. Sed puer cum baculo mortuum suscitare non voluit, quia, Paulo attestante, nihil ad perfectum adduxit lex (Heb. VII). Ipse autem per semetipsum veniens, et super [Col. 1185A] cadaver se humiliter sternens, ad adaequanda mortui membra se collegit, quia cum in forma Dei esset, non rapinam arbitratus est esse se aequalem Deo, sed semetipsum exinanivit, formam servi accipiens, in similitudinem hominum factus, et habitu inventus ut homo (Phil. II). Huc illucque deambulabat, quia et Judam juxta et longe positas gentes vocat. Super mortuum septies inspirat, quia per apertionem divini numinis gratia septiformis Spiritus in peccati morte jacentibus aspirat; moxque vivens agitatur, quia is quem terroris virga suscitare non potuit, per amoris spiritum puer ad vitam rediit.

XX. De Naaman a lepra mundato. IV Reg. V.---Jam. nunc historia Naaman Syri prosequenda est. Superius ostendimus Elisaeum typum habuisse Domini Salvatoris. Naaman vero princeps militiae Syriae, qui leprosus fuerat, et suggerente ancilla ab beatum Elisaeum sanandus advenit, populum gentium figuravit. Puella vero parvula, quae de terra Israel ab Assyriis [Col. 1185B] capta, et in Syriam ducta, uxori Naaman servitium exhibebat, et dominae suae suggesserat quod si ad beatum Elisaeum suus dominus pergeret, sanitatem consequeretur, legis accipienda est fama: idcirco videlicet parvula nuncupata est, quia, ut Apostolus ait (Hebr. VII), nullum ad perfectum perducere valuit: omnis enim perfectio in Domino Jesu Christo est: fama quippe eorum quae in lege de castitate et sobrietate, patientia, justitia, hospitalitate, pietate caeterisque virtutibus habebantur, ad universas pervenerat nationes: quia licet in tempore illo in sola Judaea prophetia floruerit, fieri tamen non poterat, nisi ut etiam ad illas vicinas gentes beata ejus notitia perveniret; et quamquam eamdem custodire contenderent, tamen velut captiva eisdem serviebat, quia idololatriae cultui deditae erant. Audivit Naaman puellam, et venit ad Elisaeum sanandus a lepra; et populus gentium audivit famam legis prophetiae, et venit ad Christum ab omnium peccatorum lepra sanandus. Quid tamen dixit beatus Elisaeus per nuntium [Col. 1185C] ad Naaman, videamus. Ait enim ei, Vade, inquit, lavare septies in Jordane. Quod cum audisset Naaman, tantum ut lavaretur septies in Jordane, indignatus est, et volebat renuere; sed ab amicis suis consilio accepto, acquievit ut lavaretur, et purgatus est. Hoc significavit quia populus gentium, antequam Christus crucifigeretur, ipso per se Christo loquente non crediderunt, sed postea docentibus apostolis ad sacramentum baptismi fideliter venit. Elisaeus namque in praefiguratione futurorum Naaman Syrum videre noluit, et tamen minime despexit; sic nimirum Dominus Jesus Christus populum gentium, qui eum carnalibus oculis minime vidit, exterum a sua salute non fecit. Dixit ergo Elisaeus ad Naaman ut lavaretur septies in Jordane. Notandum quod Elisaeus mittit Naaman ad Jordanem fluvium; ita Christus populum gentium missurus erat ad baptismum. Quod autem Elisaeus non per se ipsum Naaman aut tetigit aut baptizavit, hoc significatum est, quod Christus non per se ipsum venit ad populum gentium, [Col. 1185D] sed per apostolos suos, quia illis dixit: Ite et baptizate omnes gentes in nomine Patris, et Filii, et Spiritus sancti (Matth. XXVIII). Et hoc attendendum est, quia Naaman, qui populum gentium figurabat, in illo fluvio sanitatem receperit, quem postea Christus suo baptismate consecravit. Audiens vero Naaman ut lavaretur septies in Jordane, indignatus est dicens: Numquid non meliora sunt flumina regionis meae, flumina Damasci Abana, et Pharphar, ut in ipsis laver et munder? Haec illo dicente, consilium dederunt servi sui ut acquiesceret prophetae consilio. Quid autem hoc significet, intuendum est. Sanctus Elisaeus sicut diximus, typum habebat Domini Salvatoris, et Naaman figurabat populum gentium. Quod vero de suis fluminibus sanitatem se recepturum esse credebat, hoc indicabat quod genus humanum de libero arbitrio et de propriis meritis praesumebat. Sed propria merita sine gratia Christi libertatem habere possunt, [Col. 1186A] recipere sanitatem omnino non possunt. Unde nisi ad exemplum Naaman, humanum genus consilium Elisaei audisset, id est, per Christi gratiam donum baptismatis humiliter excepisset, ab originali et actuali lepra liberari non potuisset. Sive aliter flumina Damasci, quorum aquas Naaman Syrus meliores aquis Jordanis esse opinabatur, hujus mundi sapientiam significant, quam populus gentium priusquam fidem Christi perciperet, pro magno habens, evangelica praecepta negligens, contemnebat. Lavare septies, dixit, propter septiformem gratiam Spiritus sancti, quae in Christo Domino requievit. Denique quando in eo fluvio Dominus baptizatus est, Spiritus sanctus in columbae specie super eum venit. Cum ergo in figura baptismi Naaman in fluvium descendisset, Facta est, inquit Scriptura, caro ejus tamquam pueri parvuli (IV Reg. V). Hanc similitudinem in populo Christiano compleri videmus, quia omnes qui baptizantur, sive senex sit, sive juvenis, omnes tamen infantes appellantur, quia per Adam et Evam [Col. 1186B] veteres nascuntur, per Christum et Ecclesiam novi regenerantur. Prima generatio perducit ad mortem, secunda generatio perducit ad vitam. Prima generatio filiae irae, secunda generatio vasa misericordiae, sicut Apostolus dicit: In Adam omnes moriuntur, in Christo omnes vivificabuntur (I Cor. XV). Quo modo Naaman senex septies lavando factus est velut puer, sic populus gentium cum esset peccatis veteribus senex, et multis iniquitatum maculis velut lepra perfusus, per gratiam baptismi ita renovatur, ut in eo nec originalis nec actualis peccati lepra remaneat; et qui fuerat criminum ponderibus curvus, ad exemplum Naaman salutari lavacro renovatur, ut parvulus, et prima stola induitur. De qua Apostolus ait: Quicumque in Christo baptizati estis, Christum induistis. In emundatione Naaman Syri, decima virtus ponitur Elisaei. Denarius enim numerus consummationem sive perfectionem demonstrat, quia in fine mundi Dominus legitur advenisse, in quo universis [Col. 1186C] lepra infidelitatis aspersis cognoscitur salus attributa. Quod vero posteaquam mundatus est Naaman munera obtulit beato Elisaeo, et ille accipere noluit Christi in hoc gratia figuratur, quae ideo gratia dicta est quia gratis datur; sic enim ipse Dominus in Evangelio discipulis dixit:

Infirmos curate, mortuos suscitate, daemone sejicite: gratis accepistis, gratis date (Matth. X). Dixitque interea Naaman ad Elisaeum: Obsecro, concede mihi servo tuo, ut tollam onus duorum burdonum de terra: non enim faciet ultra servus holocaustum aut victimas diis alienis, nisi Domino soli. Onus terrae duorum burdonum, incarnationis Christi praetendebat sacramentum, cujus mysterium uterque populus ex circumcisione videlicet et praeputio ob spem aeternae beatitudinis portare non renuit. Posthaec refert eadem Scriptura quod interrogaverit Elisaeus Jezi puerum suum:

Unde venis, Jezi? Qui respondit, Non ivit servus tuus quoquam. Et ille ait, Nonne cor meum in praesenti [Col. 1186D] erat, quando reversus est homo de curru suo in occursum tuum? Nunc igitur accepisti argentum, et accepisti vestes, ut emas oliveta et vineta, et oves et boves, et servos et ancillas. Sed et lepra Naaman adhaerebit tibi et semini tuo, usque in sempiternum. Sic enim propheta Elisaeus puerum suum Jezi absens corpore vidit accipientem munera, quae dedit illi Naaman Syrus, quem propheta memoratus a leprae deformitate mundaverat, quod servus nequam, Domino suo non vidente, latenter se fecisse putaverat, quanto magis in illo corpore spiritali videbunt sancti omnia, non solum si oculos claudant, verum etiam unde sunt corpore absentes? Tunc enim erit perfectum illud de quo loquens Apostolus ait: Ex parte, inquit, scimus, et ex parte prophetamus; cum autem venerit quod perfectum est, evacuabitur quod ex parte est (Hebr. XIII). Deinde ut quo modo posset aliqua similitudine ostendere quantum ab illa quae futura [Col. 1187A] est distet haec vita, non qualiumcumque hominum, verum etiam qui praecipua hic sanctitate sunt praediti: Cum essem, inquit, parvulus, quasi parvulus sapiebam, quasi parvulus loquebar, quasi parvulus cogitabam; cum autem factus sum vir, evacuavi quae parvuli erant; videmus nunc per speculum in aenigmate, tunc autem facie ad faciem; nunc scio ex parte, tunc autem cognoscam sicut et cognitus sum (Hebr. XIII). Si ergo in hac vita, ubi hominum mirabilium prophetia ita comparanda est illi vitae, quasi parvuli ad juvenem, vidit tamen Elisaeus accipientem munera servum suum, ubi ipse non erat. Itane cum venerit quod perfectum est, nec jam corpus corruptibile aggravabit animam, sed incorruptibile nihil impediet, illis sancti ad ea, quae videnda sunt, oculis corporeis, quibus Elisaeus absens ad servum suum videndum non indiguit, indigebunt? Namque, secundum interpretes septuaginta, ista sunt ad Jezi verba prophetae: Nonne cor meum erat tecum, quando conversus est vir de curru in obviam tibi, et accepisti pecuniam? et [Col. 1187B] caetera. Sic autem ex Hebraeo interpretatus est presbyter Hieronymus: Nonne cor meum, inquit, in praesenti erat, quando reversus est homo de curru suo in occursum tui? Corde suo ergo dixit se hoc vidisse propheta, adjutus quidem mirabiliter, nullo dubitante, divinitus; sed quanto amplius tunc omnes munere isto abundabunt, cum Deus erit omnia in omnibus; habebunt tamen etiam illi oculi corporei officium suum, et in loco suo uterque erit illis spiritus per spiritale corpus: neque enim ille propheta, quia eis non indiguit, ut videret absentem, non eis usus est ad videnda praesentia: quae tamen videre spiritu posset, etiam si illos clauderet, sicut vidit absentia, ubi cum eis ipse non erat. Absit ergo ut dicamus illos sanctos in illa vita Deum clausis oculis non visuros, quem spiritu semper videbunt; sed utrum videbunt et per oculos corporis, cum eos apertos habebunt, inde quaestio est: si enim tantum poterunt in corpore spiritali, eo modo utique etiam [Col. 1187C] ipsi oculi spiritales, quantum possunt isti, quales nunc habemus, procul dubio per eos Deus videri non poterit. Longe itaque alterius erunt potentiae, si per eos videbitur incorporea illa natura, quae non continetur loco, sed ubique tota est. Jezi, minister Elisaei, qui cupiditate argenti deceptus, pecuniam a Naaman Syro accepit, et post paululum leprae contagione est percussus, Judae proditoris typum gessisse non dubium est: sicut enim Jezi ideo serviebat beato Elisaeo, ut pecuniam posset acquirere, ita et Judas propterea adhaeserat Domino Salvatori, ut fraudem faceret, et terrenas divitias congregaret. Denique sic de illo in Evangelio scriptum est, Quia fur erat, et loculos habebat, et ea quae mittebantur, exportabat (Joan. XII). Nam Jezi qui gratiam magistri potuerat promereri, sicut dominus suus consecutus fuerat beati Eliae, cupiditate victus in aeternum meruit crudeli lepra perfundi; Judas vero per amorem pecuniae et apostolatus gratiam perdidit, et laqueo vitam finivit. Ac sic intelligimus omnes malos sacerdotes intra Ecclesiam [Col. 1187D] intus in anima peccati lepra esse perfusos, qui contra Dominica praecepta ministerium quod gratis acceperunt gratis non administrant, et pro omni opere quod in Ecclesia gerunt non futuram mercedem, sed praesentem quaerunt retributionem; potest enim Jezi etiam Judaeorum populum figurare, qui eo tempore peccati lepra percutitur, quo ab ea populus gentium liberatur. Denique sic infideles Judaei in passione clamaverunt: Sanguis ejus super nos, et super filios nostros (Matth. XXVII): tunc enim peccati lepra perfundi meruerunt, quando super coelestem medicum ore sacrilego clamaverunt: Tolle, tolle, crucifige eum (Joan. XIX)! Ergo eo tempore in illis remansit lepra, quo ad nos transiit gratia. Denique sic et apostolus Paulus ad eos locutus est dicens: Vobis, inquit, oportuit primum loqui verbum Dei, sed quia vos indignos judicastis aeternae vitae, ecce convertimur ad gentes (Act. XIII). Quando doctrina apostolorum ad [Col. 1188A] gentes transiit, tunc in miseris Judaeis peccati lepra permansit.

XXI. De ferro natante. IV Reg. VI.---Posthaec refert Scriptura quod, eunte beato Elisaeo cum filiis prophetarum ad Jordanem fluvium, dum sibi ligna conciderent, ceciderit securis in aquam, et ille de cujus manu corruit clamaverit ad beatum Elisaeum: Heu! heu! et hoc ipsum mutuo acceperam. Posthaec in loco ubi securis illa ceciderat, beatus Elisaeus misit lignum, et natavit ferrum. Dominus Jesus Christus, cujus figuram Elisaeus gestavit, cum per praesentiam corporis sui Judaeorum impietatem tamquam infructuosam arborem succidere vellet, quia de illo Joannes ait: Ecce securis ad radicem arborum posita est (Matth. III): interveniente passione corpus ipsum velut manubrium deseruit, et in inferni profunda descendit, quod in sepultura depositum, ad vitam tamquam ab manubrium suum spiritu redeunte, surrexit. Sive aliter, Elisaeum typum habuisse Domini Salvatoris frequenter jam supra diximus; sed et in [Col. 1188B] puero illo filio prophetae, cui securis de manu lapsa est, non incongrue Christus intelligitur: securis illa quae cecidit, Adam sive totum genus humanum significasse videtur. Tenebat ergo filius prophetae securim in manu sua, et Dominus ac Salvator noster humanum genus quod creaverat in manu potentiae suae. Sed quomodo securis illa de manu prophetae in profundum corruit, ita et genus humanum de manu omnipotentis Dei per superbiam se excussit, ceciditque in fluvium luxuriae, vel omnium peccatorum gurgite se submersit. Securis ergo illa in profundo jacebat, quia genus humanum in omnium criminum abysso infelici ruina corruerat, sicut scriptum est, Infixus sum in limo profundi (Ps. LXVIII). Iterum: Deveni in altitudinem maris, et tempestas demersit me (Ibid.): fluvius enim ille ubi securis cecidit, significat praeterfluentem, et fugitivum, et descendentem in voluptatem vel luxuriam, saeculi hujus cursum; fluvius enim a fluendo nomen accepit, et [Col. 1188C] quia omnes peccatores transitoriis voluptatibus inhaerentes fluere dicuntur, ideo securis illa in fluminis limo jacebat oppressa. Veniens ergo Elisaeus misit lignum, et natavit ferrum. Quid est lignum mittere et ferrum in lucem producere, nisi patibulum crucis ascendere, et de profundo inferni humanum genus eripere, et de omnium peccatorum limo per crucis mysterium liberare? Postquam vero natavit ferrum, misit manum propheta et recepit illud, et reddidit ad utilem usum domini. Ita et de nobis factum est, qui de manu Domini superbiendo cecideramus, per crucis lignum ad manum vel potestatem Domini redimus. Item moraliter, ferrum in manubrio donum intelligitur in corde; ligna vero per hoc caedere, est prave agentes increpare, quod nonnumquam dum fluxe agitur, dum lapsus vanae gloriae in accepta eadem scientia non vitatur, ferrum in aqua perditur, quia ex dissoluto opere intelligentia fatuatur, quam profecto intelligentiam ad hoc novimus dari, ut ante dantis oculos ex bona actione debeat restitui. Unde [Col. 1188D] et recte is qui ferrum amiserat, clamabat, Heu! heu! heu! domine mi, et hoc ipsum mutuo acceperam; habent enim hoc electi proprium, si quando in eis sua scientia furtiva vanae gloriae culpa subripitur, ad cor velociter redeunt, et quidquid in se ante districti judicis oculos damnabile inveniunt, lacrymis insequuntur; qui flentes non solum caute inspiciunt, quae mala commiserunt, sed ex accepto munere quae reddere etiam bona debuerunt, quia nimirum tanto se amplius peccatores sentiunt, quanto ex neglectis bonis quae agere poterant debitores tenentur: recte enim qui ferrum perdidit, clamabat, Heu! heu! heu! et hoc ipsum mutuo acceperam. Ac si dicat, Illud per dissolutionem negligentiae perdidi, quod ut per bona opera redderem, ex gratia creditoris acceperam. Et numquam Deus mentem deserit, quae in peccatis se veraciter agnoscit. Unde et mox Elisaeus veniens, lignum deorsum mittit, et ferrum in superficiem attulit: [Col. 1189A] quia videlicet Redemptor noster, pie nos repiciens, cor peccatoris humiliat, et ei quam amiserat intelligentiam reformat; lignum mergit, et ferrum levat, quia cor affligit, et scientiam reparat. Unde bene in alia translatione dicitur quod infregit lignum atque jactavit, et sic ferrum sustulit: lignum namque confringere est cor ab elatione conterere; lignum ad ima jactare, elevatum cor in cognitionem, ut diximus, propriae infirmitatis humiliare; atque illico ferrum in superficiem redit, quia ad usum exercitationis pristinum intelligentiae recurrit. Igitur quoniam donum intellectus quod accipitur vix cum tot difficultatibus custoditur, curandum valde est ne otio torpeat, curandum ne incitationes operis vitio elationis evanescant. Sancti namque viri minime exsultant, cum cognoscunt quae faciunt, sed cum faciunt quae cognoverunt; etsi intelligendo largiores congaudent a munere largitoris, moerentes tamen considerant debitum operis, ut videlicet actione persolvant [Col. 1189B] quod eis prorogatum est in cogitatione. Stultus namque est debitor, qui gaudens pecunias mutuas accepit, et tempus quo reddere debet non attendit. Moderatur autem laetitia accipiendi, quando solerti providentia etiam constitutum tempus reddendi cogitatur.

Rex autem Syriae pugnabat contra Israelem; consiliumque iniit cum servis suis dicens: In loco illo et illo ponamus insidias, et reliqua. Rex Syriae Samariam obsidens, diaboli gestabat typum, qui ante adventum Salvatoris Judaeorum populum sua obsidione concluserat, cujus saevitiae atque occultae insidiae, quas humano praetendebat generi veri Elisaei, hoc est, Domini Salvatoris praescientia atque virtute frustratae sunt. Exercitus regis Assyriorum, qui ad capiendum Elisaeum ab ipso missus est, Scribarum et Pharisaeorum habuerunt typum, qui instinctu diaboli ad persequendum Deum instigati sunt, et per virtutem ejusdem Domini et Salvatoris nostri justo judicio obcaecati sunt, et rursum per misericordiam illius pane verbi Dei [Col. 1189C] sunt pasti, et aqua scientiae refecti. Merito movet quo modo potuerunt Syri isti ire in Samariam, si tali erant caecitate percussi ut omnino nihil viderent. Hac aorasia etiam illi percussi sunt qui quaerebant ostium Loth: hoc enim modo sua calamitate turbati amentes facti sunt, usque dum irent in Samariam, et ulterius prophetam tali modo comprehendere non quaesierunt.

XXII. De obsidione Samariae. IV Reg. VI.---Factum est autem post haec, congregavit Benadab rex Syriae universum exercitum suum, et ascendit, et obsedit Samariam. Facta est autem fames magna in Samaria, et tamdiu obsessa est civitas donec venumdaretur caput asini octoginta argenteis, et quarta pars canistri stercoris columbarum quinque argenteis, etc. Fames Samariae illata inopiam significat verbi Dei, sive egestatem fidei, per quam diabolus ante adventum Salvatoris Dei populum concluserat. Caput asini octoginta argenteis venumdatum significat superbiam quae [Col. 1189D] initium est omnis peccati; per asinum enim, quod immundum est animal, omnia vitia diaboli praefigurasse non dubium est, quorum, ut dictum est, caput est superbia. Hanc reprobi omnes, neglecto decalogo legis, atque ogdoada Evangelii, in qua imago est Dei, in cibum maluerunt sumere quam panem verbi Dei. Quarta vero pars canistri stercoris columbarum, quod quinque argenteis emptum, in cibum sumere dicitur, hoc figurasse videtur, quod populus reprobus, relicta cultura Dei, atque quinque corporis sensibus subditus, per idolorum culturam et simulationem velut quodam fetore peccatorum pasti, diabolo satisfaciebant. Duae mulieres, quarum una famis inopia coacta filium suum comedit, reprobam plebem ex Judaeis significasse non dubium est, quae omne bonum quod in se originaliter habuit inopia fidei consulta consumpsit. Alia vero quae in tale facinus consensum praebere renuit, electam plebem procul dubio figuravit.

[Col. 1190A] Quatuor ergo viri erant leprosi juxta introitum portae, qui dixerunt ad invicem. Quid hic esse volumus donec moriamur? et reliqua. Quatuor leprosi qui extra civitatem positi futuram Israeli defensionem pronuntiant, illos indicasse videntur qui ex populo Judaeorum immunditiam peccatorum suorum prius caeteris confessi sunt, et ad tantam pervenire meruerunt gratiam, ut victum atque fugatum diabolum per victoriam crucis Christi caeteris annuntiarent. Quinque equi qui in Samaria prae inopia famis tantummodo remansisse dicuntur, carnalem Judaeorum populum sub quinque libris legis derelictum figurasse certum est. Dux ille qui futuram frumenti abundantiam per Elisaeum venturam audiens, credere noluit, Scribarum atque Pharisaeorum gestavit figuram, qui fertilitatem in Ecclesia divinitus collatam vidit, et quia credere noluit, ab hac impietate sua mortuus, a fidelibus conculcatus est. Mulier Sunamitis, quae ob inopiam famis consultu Elisaei de Judaea ad terram Philistiim transivit, primitivam [Col. 1190B] Ecclesiam, quae per apostolos ex circumcisione in Christo credidit, praesignavit; quae Ecclesia ob infidelitatem Judaeorum, atque inopiam verbi Dei, quae illos obtinuit, revelante sibi divino Spiritu ad populum gentium transmigravit: haec enim in fine mundi, postquam plenitudo gentium introierit, ad priorem populum revertens, praedicante Elia, electos ex eadem plebe quasi pristinam paternorum suorum possessionem in proprio jure recipiet, et tunc omnis Israel salvus fiet (Rom. XI). Quod ait Joiada pontifex sacerdotibus et levitis in templo, proferens Joas filium Azariae, quem sex annis, quibus regnavit Athalia, clam nutriebat in templo.

XXIII. De Joa uncto in regem. IV Reg. XI---Tertia autem pars vestrum introeat sabbato, et observet excubitum domus regis; tertia autem pars sit ad portam Seyr, et tertia pars ad portam quae est post habitaculum scutariorum. Custodietis excubitum domus Messa, duae vero partes e vobis omnes egredientes sabbato, custodiant excubitum domus Domini circum regem, et vallabitis [Col. 1190C] eum, habentes arma in manibus vestris, etc. quae ibidem dicta vel facta commemorantur, melius intelliguntur, si de locis templi in quibus actum est, latius aliqua replicentur. Templum quidem ipsum, exceptis porticibus, quibus omni ex parte sibi adhaerentibus circumdabatur, habebat intra parietes: haec est enim mensura prima quam Verba dierum nominant: Sexaginta cubitos longitudinis, viginti autem latitudinis; cujus omnis ambitus atrio tribus cubitis alto erat circumdatus, habente introitum a parte orientis, cujus in libro Regum ita meminit Scriptura, Et aedificavit atrium interius tribus ordinibus lapidum politorum, et uno ordine lignorum cedri: interius videlicet hoc appellans atrium, eo quod alia circa hoc exteriora sint facta. Porro in Verbis dierum ita: Fecit etiam atrium sacerdotum, et basilicam grandem, et ostia in basilica; quae texit aere (II Par. IV): atrium videlicet sacerdotum hoc nominans, quia nimirum ad hoc erat factum, ut ab ingressu templi caeteros arceret, solisque [Col. 1190D] hoc sacerdotibus licere designaret. Erat autem hoc idem atrium ab australi, ab occidentali et septentrionali parte vicinius muro templi. Porro ad portam Solis, unde et introitum per gradus habebat, in magnam se prolixitatem a templo protendebat: utpote quod in illa sui parte altare holocausti, in illa luteres bis quinos, in quibus hostiae lavarentur, in illa mare aeneum, in quo intraturi ad ministerium sacerdotes lavarentur, in illa sacerdotum immolantium et psallentium habebat choros levitarum. Circumdabatur hoc atrium undique versum a longa aede per maxima in quadrum; cujus interior paries, id est, qui templum a quatuor mundi partibus respiciebat, inferius erat per totum in arcubus constructus, ulterior vero firma soliditate fundatus, et januas habens aereas, ut supra dictum memoravimus, et ostia in basilica, quae texit aere; quae etiam porticibus communita, maximis et opportunis erat discreta coenaculis; et rursus extra hanc aedem in gyro altera [Col. 1191A] simili schemate facta; sed et tertia nihilominus circa illam eodem ordine facta per gyrum, interiora omnia longe lateque circuibat, in hoc tantum a prioribus distans aedibus, quod orientalis et septentrionalis ejus paries ostia minime habebat, eo quod uterque eorum ad muros pertineret civitatis. Haec autem sunt atria de quibus canitur in psalmis, Qui statis in domo Domini, in atriis domus Dei nostri (Ps. CXXXIII). Et quoniam ipsa domus Domini mediocri loco constructa erat, fiebat ut atria quanto exteriora fuerint, tanto altiores haberent parietes, utpote inferius fundamenta habentes, adeo ut ultima quadringentos in altitudine cubitos haberent, nec tamen aequandae templi altitudini aliquantulum appropinquarent, quorum omnium in libro Paralipomenon ita generalis fit mentio. Dedit autem David Salomoni filio suo descriptionem porticus, et templi, et cellariorum, et coenaculi, et cubiculorum in adytis, et domus propitiationis, nec non et omnium quae cogitaverat atriorum et exedrarum per circuitum in thesauros domus Domini, et in thesauros [Col. 1191B] sanctorum (I Paral. XXVIII). Sed et Josephi scriptura, vel pictura ab antiquis formata, plenius quo sint haec ordine facta distinguit (Joseph., Antiq. Jud. lib. VIII, c. 3). His vero ita compositis, in sancta sanctorum summi tantum sacerdotis erat semel in anno ingredi, cum sanguine hostiarum; in sanctuario ante oraculum sacerdotes tantum purificati introibant; in atrio interiori sacerdotes omnes et levitae; circa hoc atrium sub divo, vel si tempestas arcebat, in aedibus circumpositis viri Israelitae ad orandum sive audiendum verbum Dei conveniebant. In tertio ordine atriorum stabant ad orandum mulieres Israeliticae sub divo, vel si tempestas non sinebat, proxima circumpositarum aedium tecta subibant. Porro in ultimo ordine atriorum gentiles, qui ad orandum forte convenerant, intrabant, ubi etiam post tempora dispersionis ii qui de gentibus nuper advenerant Israelitae, septem diebus purificati, sic tandem in interiora sanctorum petebant. Quae autem intra atria [Col. 1191C] vel in atriis erant pavimenta, lapide vario sunt omnia strata. Ita vero ostia in aedibus contra invicem posita erant, ut ii etiam qui in ultimis consistebant templum possent intueri. Erant autem sortes viginti quatuor et sacerdotum, et levitarum, et janitorum, qui per totidem septimanas sibi ex ordine succederent; sabbato nova turma intrante ad officium, et post sabbatum ea quae proxima septimana ministraverat, domum redeunte. Sed hic pontifex proponit necessitatem augendi circa novum regem exercitus, et eos qui intrandi septimanam habebant, suscepit in ordinem, et illos qui jam suam septimanam ministrando impleverant, ne abirent, retinuit, qui alios quosque levitas de cunctis urbibus Juda simul et principes familiarum Israel, missis in hoc centurionibus Hierosolymam, congregaverat, ut Verba dierum narrant; quos educturus filius regis tali ratione distinxit, ut omnes qu iimpleverunt sabbatum et egressuri erant, in duas divisi partes regem in interioribus atrii locis armati circumstarent; reliqua vero multitudo, [Col. 1191D] id est, qui non erant de stirpe Levi, exteriores atriorum januas contra furorem reginae, si quid forte adversi moliretur, custodirent. Porro qui nuper ad sabbatum venerant sacerdotes, et levitae, et janitores, in tres divisi partes, domum regis, id est, palatium observarent, ne vel hoc regina collecto exercitu contra regem defenderent, servarent et portam habitaculi scutariorum, per quam de templo ad palatium descendebatur, sicut infra dicitur (II Paral. XII). Duxeruntque regem de domo Domini, et venerunt per viam portae scutariorum in palatium et sedit super thronum regium, ubi etiam porta Seyr, et domus Messa, quae cum porta scutariorum nominantur, esse videntur. Scutarios autem tutores regis appellat, testante libro Paralipomenon, qui, cum Roboam scuta aerea pro aureis fecisse commemorasset, adjecit, Et tradidit illa principibus scutariorum, qui custodiebant vestibulum palatii (II Paral. XXIII). In quo [Col. 1192A] videlicet libro distinctius haec cuncta replicantur. Tertia pars vestrum, qui veniunt ad sabbatum, sacerdotum et levitarum et janitorum erit in portis; tertia vero pars ad domum regis, et tertia in porta, quae appellatur Fundamenti; omne vero reliquum vulgus sit in atriis domus Domini, nec quisquam alius ingrediatur domum Domini, nisi sacerdotes, et qui ministrant de levitis, ipsi tantummodo ingrediantur, quia sanctificati sunt, et omne reliquum vulgus observet custodias Domini. Levitae autem circumdent regem, habentes singuli arma sua, etc. Quod sequitur de eodem: Produxitque filium regis, et posuit super eum diadema, et testimonium in diademate insigne capitis regium, in testimonio designat decreta legis Dei, quibus quid agere rex debeat, qualiter vivere, praecipitur. Denique in libro Verborum dierum apertius: Et imposuerunt, inquit, ei diadema, dederuntque in manu ejus tenendam legem; et magnae utique erat salutarisque prudentiae, ut per tyrannicae impiaeque reginae necem succedente in regnum filio regis legitimi, cum ipso [Col. 1192B] regni habitu simul disciplina legis Dei servanda comitetur; et qui se praelatum regendo videret, ipse se regendum divinis legibus subdi debere meminisset. Quod instauratum templum Domini tempore praefati regis Joas dicitur; et non fiebat ratio his hominibus qui accipiebant pecuniam, ut distribuerent eam artificibus, sed in fide tractabant eam, devotionem ostendit eorum, de quibus sermo est, qui tantum studii in religione habuerunt, ut nullus dubitaverit quin pecuniam Domini sine alicujus fraudis suspicione tractarent, et hanc de aerario sublatam fideliter artificibus ad muniendam domum, prout singulis opus esset, offerrent.

Post haec mortuus est, inquit, Elisaeus, et sepelierunt eum. Latrunculi vero de Moab venerunt in terram ipso videlicet anno. Quidam autem sepelientes hominem, viderunt latrunculos, et projecerunt cadaver in sepulcro Elisaei; quod ambulavit, cum tetigit ossa Elisaei, continuoque revixit homo, et stetit super pedes suos. Latrunculi [Col. 1192C] enim Moab figuraliter daemones intelligendi sunt, qui ad incestum et omne opus exsecrabile vitiorum stimulis perurgent infelicium mentes. Qui vero mortuum sepeliebant, ii accipiendi sunt, qui, ut apostolus Jacobus ait, impios et peccatores ab errore viae suae assidua exhortatione convertunt ad tramitem pietatis et castitatis, animas eorum salvantes a perpetua morte, cooperiunt multitudinem peccatorum. Sive aliter: Sepelientes mortuum ac latrunculos fugientes illi merito appellandi sunt, qui pie vivere volentes in Christo, fugiunt ac declinant vitia universa atque peccata, quia mortem videlicet operantur; corporaque in fontem projiciunt baptismi, in quo secundum Apostolum credentes sepeliuntur cum Christo, ut per communionem corporis et sanguinis ejus deinceps possint vivere cum Christo.

XXIV. De Amasia rege. IV Reg. XII.---Quod dicitur de Amasia rege Juda, Ipse percussit Edom in valle Salinarum decem millia, et apprehendit Petram in praelio vocavitque nomen ejus Jectehel. Vallis Salinarum [Col. 1192D] erat, ubi sales faciebant, vel feno videlicet salsuginis, ut multis in locis deciso, exsiccato et incenso; vel aquis puteorum salis fervefactis, et usque ad salis firmitatem coquendo perductis, vel alio quolibet ordine, quo sal fieri consuevit; in quo etiam loco Joab duodecim millia Idumaeorum percussisse legitur. Nec praetereundum quod pro valle Salinarum vetus editio quasi nomen regionis Gemela posuit. Petra autem civitas est Arabiae nobilis in eadem terra Edom, quae in libro Numerorum Recem dicitur, et a Syris hodieque sic appellatur. Jectehel vero, quod Amasias victor ei nomen imposuit, interpretatur Coetus Dei, vel Auxilium Dei, agente eo fideliter, ut perenni inderetur memoriae, quod hanc vel coetu populi Dei, vel Deo auxiliante ceperit.

XXV. De Jeroboam rege. IV Reg. XIV.---Quod dicitur de Jeroboam rege Israel, Ipse restituit terminos Israel ab introitu Emath usque ad mare Solitudinis, [Col. 1193A] Emath quae nunc Epiphania dicitur, septentrionalis erat terminus Israel. Mare autem solitudinis, quod Hebraice dicitur Araba, mare Mortuum designat, quod in longitudine per stadia 580 usque ad Zoaras Arabiae, in latitudine per 1150 usque ad vicina Sodomorum protenditur.

XXVI. De colonis in Samariam ductis ab Assyriis. IV Reg. XVII.---Quod dicitur de his, quae in Samariam a rege Assyriorum adductae sunt, nationibus, Et unaquaeque gens fabricata est Deum suum, posueruntque eos in fanis excelsis, quae fecerat Samaritana gens, et gens in urbibus suis, in quibus habitabant: viri enim Babylonii fecerunt Sochot Benoth; viri autem Chutaeni fecerunt Nergel, et viri de Emetha fecerunt Asima, porro Evaei fecerunt Nebaaz et Tharha; in libro quidem Locorum legitur quod Benoth et Nergel fuerunt civitates, quas construxerunt in regione Judaeae Samaritani, qui de Babylonia transierant. Asima quoque oppidum, quod aedificaverunt qui ad eam venerant [Col. 1193B] de Emath. Nebaaz etiam et Thartha civitates, quas Evaei in eadem Judaeae terra condiderunt. Videtur autem, juxta consequentiam sermonis, etiam idolorum, quibus hae gentes prius in terra sua servierunt, hic posse intelligi vocabula: quia cum dictum esset, Et unaquaeque gens fabricata est deum suum, quasi ad expletionem sententiae subjunctum est, Viri enim Babylonii fecerunt Sochot, id est, tabernacula Benoth; et melius, ni fallor, faceret interpres, si Sochot Latine in tabernacula verteret, et nomen idoli Benoth absolute poneret; et sicut in sequentibus manifeste dicitur: Ii autem qui erant de Sapharvaim, comburebant filios suos igni Adremalech et Anamalech diis Sepharvaim, ubi ostenditur Adremalech et Anamalech idola fuisse urbis Sepharvaim: ita videtur consequens, ut etiam Nergel Chuthanorum, Asima Emethanorum, Nebaaz et Thartha idola fuerint Evaeorum.

[Col. 1193C] XXVII. De Sennacherib. IV Reg. XIX.---Anno quarto decimo regis Ezechiae ascendit Sennacherib rex Assyriorum super omnes civitates Judae munitas, et cepit eas, etc. Historia manifesta est, et interpretatione non indiget. In verbis autem Rabsacis arrogantia consideranda est, quae velut contraria quaedam fortitudo imitatur consuetudinem prophetarum: ut quod illi solent in prologis ponere, Haec dicit Dominus, quo auctoritatem et magnitudinem loquentis ostendant, iste nunc dixerit, Haec dicit rex magnus, rex Assyriorum. Consideremus verba Rabsacis, ac primum quod dicit: Confidis super baculum arundineum confractum istum, super Aegyptum, falsum est; nulla enim narrat historia quod Ezechias ad Aegyptios miserit, et Pharaonis auxilium postularit. Quodque infert, Si responderis mihi, In Domino Deo nostro confidimus, verum est; sed rursum jungit mendacium veritati, quod abstulerit Ezechias excelsa illius et altaria; hoc enim non contra Dominum, sed pro Domino fecerat, ut idololatria et veteri errore destructo, juberet Dominum adorare in Hierusalem, ubi erat templum ejus. Quodque paucitatem obsessorum [Col. 1193D] volens ostendere, equorum duo millia pollicetur, quorum Ezechias ascensores praebere non posset, non de imbecillitate venit Judaeorum, qui equitandi carebant scientia; sed de observatione mandatorum Dei, qui per Moysen super regem praeceperat Israel, Non multiplicabit sibi equos, et uxores plurimas non habebit (Deut. XVII). Ad id autem quod dixerat, Si responderis mihi, In Domino Deo confidimus, callide prudenterque respondit se non sua voluntate, sed Domini venisse praeceptis. Et dixit Eliachim et caeteri ad Rabsacen:

Loquere ad servos tuos Syra lingua, si quid intelligimus, et caetera. Accusatio Rabsacis Ezechiae testimonium est, quod captis cunctis urbibus Judaeae, in Domino Deo confisus sit, dixeritque ad populum, Nolite timere, nec paveatis regem Assyriorum, et universam multitudinem quae est cum eo: multo enim plures nobiscum sunt quam cum illo. Cum illo est brachium [Col. 1194A] carneum, vobiscum Dominus Deus noster, qui auxiliator est nostri, pugnatque pro nobis. Et confortatus est, inquit, populus hujuscemodi verbis Ezechiae (II Par. XXXII). Unde Rabsaces destruere vult quod ille construxerat, et loquitur ad populum: Non seducat vos Ezechias, et non vobis tribuat fiduciam super Domino Deo (Isai. XXXVI). Rursumque adjiciens comminationem et terrorem: Ut comedant, inquit, stercora sua, et bibant urinam pedum suorum vobiscum; per quae ostendit famem eos et penuria sitique esse capiendos; simulque illecebram jungi formidini, ut quos terrore non vicerat, repromissionibus et persuasione decipiat dicens:

Facite mecum quod est utile. Ergo sensus est: Facite, inquit, quod vobis prosit et in benedictionem vestram proficiat. Sive hoc dicit: Benedicite regi Assyriorum, et laudate eum ut dominum, confitemini, ut praemia consequamini.

Et donec revertar de Aegypto, sive capta Lobna redeam, [Col. 1194B] habitare in urbe vestra, et rebus vestris fruimini, postea autem veniam et transferam vos in terram quae similis est terrae vestrae. Quidam putant terram eis Mediae repromitti, quae habebat terrae Judaeae similitudinem tam in situ quam in frugibus. Quodque infert, Ubi est Deus Emath, et Arphath, et Sepharvaim? Numquid liberaverunt Samariam de manu mea? ostendit omnium civitatum sive gentium diis serviisse Samaritas; et quia non erant dii, sed idola, merito cultores vanitatis, ut decebat, esse submersos ostendit. Est autem urbs Coelesyriae, quae nunc Epiphania dicitur, juxta Emesan, ut supra monuimus. Arphat urbs Damasci, quam expugnatam a rege Assyriorum etiam Jeremias scribit. Sepharvaim, quod numero plurali libros vel litteras sonat, nomen est locorum, de quibus Assyrii transmigrantes habitaverunt in Samaria, ut in Locorum libris invenimus. Verum in Isaia hoc quoque vocabulum esse civitatis apparet, ubi aperte dicitur, Ubi est [Col. 1194C] Deus urbis Sepharvaim? Tametsi pluraliter dictum, ut Thebarum, Athenarum. Pro Ana et Ava vetus editio quasi unius urbis nomen Ana et Ava posuit; et quidem in Hebraeo ita scriptum est. Verum quia syllaba v, quae in medio nominis posita est, conjunctionem apud eos significat, potest etiam ita distingui ut dicatur Ante et Gave, ut Aquila transtulit, sive Ana et Ava, ut noster vertit interpres.

Tacuitque omnis populus, et non respondit ei quidquam. Siquidem praeceptum regis acceperant, ut non responderent. Vere justus Ezechias agebat cuncta fideliter, universa cum consilio; ideo enim jusserat blasphemanti Assyrio non respondere, ne eum ad majores blasphemias provocaret. Et ingressus est Eliachim et caeteri cum eo ad Ezechiam scissis vestibus. Perspicua relinquentes, ea tantum, in quibus latens sensus est disseramus. Scindunt vestes, quia Rabsacen audierant blasphemantem. Scindit et ipse rex vestimenta sua, quia peccatorum suorum et populi esse credebat, quod Rabsaces usque ad portas Hierusalem venerit, et contra Dominum talia sit locutus. [Col. 1194D] Pro regio ergo cultu obvolutus est sacco, et de palatio ad templum gradiens, Eliachim pontificem, et Sobnam scribam, et seniores de sacerdotibus misit ad Isaiam filium Amos prophetam. In quo regis consideranda est humilitas atque prudentia. Ipse pergit ad templum, principes populi et senes sacerdotum non stolis sacerdotalibus, sed ciliciis coopertos mittit ad Isaiam prophetam filium Amos. Dixerunt, inquit, ad eum: Haec dicit Ezechias, Dies tribulationis, et corruptionis, et blasphemiae; dies haec tribulationis nostrae, corruptionis Dei, blasphemiae hostium. Ponitque similitudinem parturientis mulieris et dolentis, quod venerunt filii usque ad partum, et virenon habet parturiens. Haec juxta litteram peccatis facientibus videmus, quia cum hostes irruunt, defensores nostri praeparantur, sed nullatenus ad praeparata convalescunt. Scriptum namque est, Requiescet super eum spiritus consilii et fortitudinis. Quae [Col. 1195A] utraque necessario sibi juncta sunt, quia neque virtus sine consilio esse utilis valet, neque consilium sine virtute. Quid igitur prosunt qui per consilium praeparantur, dum ad praelium per fortitudinem non procedunt? Afflictus igitur atque turbatus Ezechias rex loquitur dicens: Dies tribulationis et blasphemiae dies iste; venerunt filii usque ad partum, et vires non habet parturiens. Filii quippe usque ad partum veniunt, quando apta consilia usque ad desiderium efficiendi operis procedunt; sed virtutem non habet parturiens, dum infirmus quisque consilia haec ad utilitatem aliquam per partum operis non perducit. Sequitur.

Si forte audiat Dominus tuus universa verba Rabsacis, quem misit rex Assyriorum dominus suus. Non enim audemus Dominum omnium nostrum Dominum dicere, quo irascente tanta patimur; sed tuum dicimus Dominum, et hanc habemus ultionis fiduciam, quoniam vivens Deus blasphematur a cultore idolorum [Col. 1195B] mortuorum. Cumque venissent servi regis Ezechiae ad Isaiam, praevenit eos Isaias; etiam absentem regem audierat, et dicit quod respondere deberent Domino suo, humilitate mixta fiducia conscientiae.

Dicite, inquit, Domino vestro, qui vester est Dominus; meus enim haec dicit Dominus: Noli timere verba, quibus non tu, sed ego sum blasphematus. Ecce ego mittam ei spiritum, et audiet nuntium, et revertetur in terram suam, et dejiciam eum gladio in terra sua. Ut duo pariter Ezechias, quae optabat, audiret, se de obsidione et periculo liberandum, et inimicum iratumque regem in sua terra esse moriturum. Reversus autem Rabsaces, invenit regem Assyriorum expugnantem Lobnam, etc. Pugnasse autem Sennacherib regem Assyriorum contra Aegyptios, et obsedisse Pelusium, jamque exstructis aggeribus urbe capienda, venisse Thracam regem Aethiopum in auxilium, et una nocte juxta Hierusalem 185 millia exercitus Assyrii pestilentia corruisse narrat Herodotus, et plenissime Berosus Chaldaicae scriptor historiae.

[Col. 1195C] Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino, etc. Contra Sennacherib regis blasphemias solida Ezechias arma arripuit, rursumque pergit ad templum, et epistolas expandit coram Domino, audacter Dominum deprecatus, et solum Deum asserit esse viventem, per quem idola intelligimus imaginum mortuorum.

Misit autem Isaias ad Ezechiam dicens, Haec dicit Dominus Deus Israel: Quae deprecatus es me super Sennacherib rege Assyriorum, audivi. Iste est sermo quem locutus est Dominus de eo. Sprevit te et subsannavit virgo filia Sion; post tergum tuum caput movit filia Hierusalem. Quia tam audacter Ezechias Dominum deprecatus est, nec misit ad Isaiam, ut prius miserat, non ipse propheta pergit ad eum, sed mittit nuntios qui ei dicerent verbum Dei. Supra Sennacherib, contra quem rogas, Domini ista sententia [Col. 1195D] est: Virgo filia Sion et filia Hierusalem, quae ideo virgo appellatur et filia, quia cunctis gentibus simulacra adorantibus, haec sola conservat castitatem religionis Dei et unius divinitatis cultum. Subsannavit te atque despexit, et quae ne ad majores te blasphemias concitaret, praesenti non respondebat, post, te abeunte, movebit caput suum, certa de ultione, secura de poena, et haec locutus est: Non contra me, sed contra Dominum superbisti, nec ipse per te, sed per servos tuos, ut major esset arrogantia blasphemantis; dixisti enim quod in quadrigarum tuarum multitudine ascenderis altitudinem montium, et juga Libani succideris, cedros atque abietes illius; quae vel de cunctis gentibus metaphorice principibusque earum debemus accipere; vel Hierusalem quae interpretatur Libanus, ut cedros ejus atque abietes ad potentes quosque et optimates, altitudinem vero summitatis illius, saltumque Carmeli referamus ad templum. Quodque infert, Ego fodi et bibi aquam, et exsiccavi vestigia pedis mei, omnes rivos [Col. 1196A] aggerum, hoc intelligi potest juxta historiam, quod pro multitudine exercitus omnia fluenta siccaverit, ut puteos sibi fodere sit compulsus: juxta translationem, quod omnes populos, qui sub aquarum nomine interdum scribuntur, suo vastaret exercitu.

Numquid non audisti quae olim fecerim ex diebus antiquis? Ego plasmavi illud, et nunc adduxi. Eruntque in columnam, collium pugnantium civitates munitae, et qui sedent in eis humiles manu contremuerunt, et confusi sunt. Facti sunt quasi fenum agri, et virens herba tectorum; quae arefacta est antequam veniret ad maturitatem. Habitaculum et egressum tuum, et viam tuam ego praescivi, et furorem tuum contra me. Insanisti in me, et superbia tua ascendit in aures meas. Haec ex persona Domini contra verba Assyrii sentienda sunt, quod ad blasphemiam ejus sic responderit Dominus. Num ignoras quod haec quae fecisti mea feceris voluntate, et ego haec futura praedixerim, ac per te facienda mandaverim. Itaque quod [Col. 1196B] olim decreveram, hoc expletum est tempore, ut colles, id est, principes, qui inter se pugnabant, et civitates munitissimae, me contrahente manum meam nec solitum praebente auxilium, eradicarentur, et contremiscerent ac perirent, et compararentur non olivae et vineae fructuosisque arboribus, sed feno et gramini herbisque domatum quae frugibus impedimenta sunt, et ante marcescunt quam ad maturitatem perveniant. Itaque sessionem et egressum et introitum tuum ante cognovi, insaniam qua contra me debacchaturus eras, prophetis vaticinantibus sum locutus, per quos olim dicturum esse te noveram: In coelum ascendam, super sidera coeli ponam thronum meum, eroque similis Altissimo (Isai. XIV). Itaque furor tuus et superbia tua pervenit in aures meas, et nequaquam te ultra portabo, ut intelligas quod potuisti, non tuis te potuisse viribus, sed meo arbitrio. Merebantur enim impiae gentes et infructuosae arbores, ut per te quasi securim et serram meam succiderentur et caderent. Ponam itaque circulum [Col. 1196C] in naribus tuis, et camum in labiis tuis, ut blasphemantium ora constringam, et nequaquam ultra talia loqui audeas, frenumque injiciam labiis tuis, quod tuam ferocitatem domet, et te reducat in Assyrios.

Tibi autem, Ezechia, hoc erit signum, Comede hoc anno quae repereris, et in anno secundo quae sponte nascuntur; porro in anno tertio seminate et metite, plantate vineas et comedite fructum earum. Omnia haec propheta per nuntios ad Ezechiam loquitur; quid Sennacherib dixerit, quid ei Dominus responderit, non ad ipsum sermonem facit, ne forsitan dubitet futura quae dicta sunt, et idcirco vel maxime prophetae apud populum sermonum suorum habebant fidem, quia non solum de his quae multa post saecula futura erant, sed etiam quae in continenti, et post non grandis temporis spatium essent implenda, memorabant, et quod intra biennium et rex Assyriorum [Col. 1196D] interiret, et urbi Hierusalem securitas redderetur. Hoc erit signum eorum, quae futura pronuntio, quod hoc anno ea comedas quae repereris; anno autem secundo quae sponte nascuntur, in anno autem tertio, fugato jam Assyrio et obsidione laxata, seminate et metite, plantate vineas et comedite fructus earum: siquidem urbis hujus reliquiae, quae nunc hostili vallantur exercitu, et evasuras esse non credunt, tantam recipient rerum omnium abundantiam ac felicitatem, ut instar arboris, alta radice fundatae, pomis densissimis impleantur. Et quodcumque reliquum fuerit de domo Juda, mittet radicem deorsum, et faciet fructum sursum. Quid hoc loco radicum nomine nisi latentes cogitationes accipimus, quae in occulto prodeunt, sed in ostentatione operis per apertum surgunt? Radicem ergo deorsum mittere, est cogitationem bonam in abditis multiplicare. Fructum vero sursum facere, est efficacia operis recta quae cogitavit ostendere. Mittit ergo radicem deorsum ut faciat fructum sursum, ac si aperte diceretur: In imis [Col. 1197A] cogitatio nascitur, ut in summis retributio reddatur. De Hierusalem etenim et de monte Sion egredientur reliquiae, et implebunt terram Judaeam non suo merito, sed Dei misericordia, immo zelo quod adversus impios zelatus est populum suum. Quod autem ad extremum infert: Propter me et propter David servum meum, illud significat, quod non merito suo, sed Dei clementia conserventur; immo patris eorum David memoria, in quo admonentur et suae negligentiae, et illius fidei atque justitiae, quod in tantum justitiam diligat Deus, ut etiam posteros hominum sanctorum non suo merito, sed majorum virtute tueatur.

Factum est igitur in nocte illa, venit angelus Domini et percussit castra Assyriorum 185 millia. De hoc quoque in Paralipomenon legitur: Et misit Dominus angelum qui percussit omnem virum robustum et bellatorem et principem exercitus regis Assyriorum; reversusque est cum ignominia in terram suam (II Paral. XXXII). 185 millia fortissimorum virorum ab uno [Col. 1197B] angelo una nocte caeduntur, et absque vulneribus occisorum mors saeva discurrit, excludens a corporibus animas, Domini voluntate; et ipse rex Assyriorum idcirco servatus est, ut sciret potentiam Dei et blasphemantia ora comprimeret, fieretque testis illius majestatis quem paulo ante contempserat. De talibus autem rebus agit multa omnipotens Deus per angelos, non ut ipse ab eis discat, sed ut ab illo ipsi per verbum ejus agant aut nuntient sine corporali sono etiam quod voluerit, ab eo missi ad quos voluerit, totum ab illo per verbum illud ejus audientes, id est, in ejus veritate invenientes quid sibi faciendum, quid, quibus, quando, nuntiandum sit. Sed tamen non ex angelis homines, sed ex se ipso sicut angelos, ita homines beatificat; nec aliqua ex aliquo tempore, aut ab angelis, aut ab hominibus cognovit ut nosset, sed futura omnia temporalia, atque in eis etiam quid et quando ab illo petituri fueramus, et quos et de quibus rebus vel exauditurus, vel non [Col. 1197C] exauditurus esset, sine initio ante praescivit. Universas autem creaturas suas et spiritales et corporales non quia sunt, ideo novit, sed ideo sunt, quinovit.

Cumque diluculo surrexisset, vidit omnia corpora mortuorum, et frendens abiit, et reversus est Sennacherib rex Assyriorum, et mansit in Ninive. Cumque adoraret in templo Neesrach deum suum, Adremelech et Sarasar filii ejus percusserunt eum gladio, fugeruntque in terram Armeniorum, et regnavit pro eo Asorathan filius ejus. Cum enim rex iste reversus esset Niniven urbem sedem regni sui, et adoraret in templo Nesrach deum suum, quasi victoriam de hostibus reportaret, et delubrum idoli sui triumphator gratulabundus ingrederetur, contemptor veri Dei in fano falsi numinis trucidatur, nec angeli periit gladio quod erat commune cum pluribus, sed parricidio filiorum qui fugerunt in terram Ararath, in qua Scriptura Asorathan filium ejus qui regnavit pro eo testatur [Col. 1197D] misisse habitatores Samariae, ne terra remaneret inculta. Ararath autem regio Armeniorum campestris, per quam Araxis fluvius fluit, incredibilis est ubertatis, ad radices Tauri montis, quae usque illuc extenditur. Ergo et arca in qua liberatus est Noe cum liberis suis, cessante diluvio, non ad montes generaliter Armeniae delata est, quae appellatur Ararath, sed ad montes Tauri altissimos, qui Ararath imminent campis.

XXVIII. De aegrotatione Ezechiae. IV Reg. XX.---In diebus illis aegrotavit Ezechias usque ad mortem, et venit ad eum Isaias filius Amos prophetes, dixitque ei: Haec dicit Dominus: Dispone domui tuae, morieris enim tu et non vives. Quem diligit Dominus corripit, castigat omnem filium quem recipit (Hebr. XII). Ne elevaretur cor Ezechiae post incredibiles triumphos et victoriam de media capitivitate, infirmitate corporis visitatur, et audit se esse moriturum, ut conversus ad Dominum flectat sententiam ejus. Sed nulla quae [Col. 1198A] in hoc mundo hominibus eveniunt, absque omnipotentis Dei occulto consilio fiunt: nam cuncta Deus futura praesciens, ante saecula decrevit qualiter per saecula disponantur. Statutum quippe jam homini est vel quantum hunc mundi prosperitas sequatur, vel quantum unumquemque adversitas feriat, ne electos ejus aut immoderata prosperitas elevet, aut nimia adversitas gravet. Statutum quoque est in aeterna veritate quantum in ista vita mortali unusquisque temporaliter vivat, quia, etsi annos quindecim Ezechiae regi ad vitam addidit, omnipotens tamen Deus, cum eum mori permisit, tunc eum praescivit esse moriturum. Qua in re quaestio oritur quo modo ei per prophetam dicatur: Dispone domui tuae, quia morieris tu et non vives, cui mortis sententia dicta est, sed protinus ad ejus lacrymas est addita vita. Sed per prophetam Dominus dixit quo tempore mori ipse debebat, per largitatem vero misericordiae illo eum tempore a morte distulit, quo ante saecula ipse praescivit. Nec propheta igitur fallax, quia tempus mortis [Col. 1198B] innotuit, quo vir ille mori merebatur, nec Dominica instituta convulsa sunt, quia ut largitate Dei anni vitae crescerent, hoc quoque ante saecula praefixum fuit, atque spatium vitae quod inopinate foris est additum, sine augmento praescientiae fuit intus statutum.

Convertitque Ezechias faciem suam ad parietem. Quia ad templum ire non poterat, ad parietem templi juxta quod Salomon palatium exstruxerat; vel absolute ad parietem, ne lacrymas suas assidentibus sibi ostentare videretur.

Et ait: Obsecro, Domine, memento, quaeso, quo modo ambulaverim coram te in veritate et in corde perfecto, et quod placitum est coram te fecerim. Perfectionem cordis nunc in eo dicit, quod idola destruxerit, templi valvas aperuerit, serpentem aeneum comminuerit, et caetera fecerit quae Scriptura libris Regum et Paralipomenon commemorat.

Flevitque fletu magno, propter promissionem Domini ad David, quam videbat in sua morte perituram. [Col. 1198C] Eo enim tempore Ezechias filios non habebat; post tertium enim annum concessae vitae, Manassen genuit. Ergo iste omnis est fletus, quia desperaverat Christum de suo semine nasciturum: plerumque enim justi aliquibus necessitatibus afflicti sua opera coguntur fateri, sed cum eorum dicta injusti audiunt, haec per elationem potius quam per veritatem existimant prolata: ex suis enim cordibus verba justorum pensant, et dici humiliter posse vera bona non existimant. Sicut enim gravis culpa est sibi hoc hominem arrogare quod non est, sic plerumque culpa nulla est, si humiliter bonum dicat quod est. Unde saepe contingit ut justi et injusti habeant verba similia, sed tamen cor semper longe dissimile: et ex quibus dictis Dominus ab injustis offenditur, in eisdem quoque a justis placatur: nam Pharisaeus ingressus templum dicebat: Jejuno bis in sabbato, decimas do omnium quae possideo, sed justificatus magis publicanus quam ille exiit (Luc. XVIII). Ezechias quoque rex cum molestia corporis afflictus ad extremitatem venisset, in [Col. 1198D] oratione compunctus dixit: Obsecro, Domine, memento quomodo ambulaverim coram te in veritate et corde perfecto. Nec tamen Dominus hanc confessionem perfectionis ejus despexit aut renuit, quem mox in suis precibus exaudivit. Ecce Pharisaeus se justificavit in opere, Ezechias justum se asseruit etiam in cogitatione; atque unde ille offendit, inde iste Domino placuit. Cur itaque hoc, nisi quia omnipotens Deus singulorum verba ac cogitationes pensat, et in ejus auribus superba non sunt, quae humili corde proferuntur?

Et factum est verbum Domini ad Isaiam dicens: Revertere et dic Ezechiae duci populi mei: Audivi orationem tuam, vidi lacrymas tuas. Ecce ego sanavi te, et die tertio ascendes templum Domini. Vocatur quoque Ezechias dux populi et filius David, cujus opera sectabatur: fecerat enim rectum juxta omnia quae fecit. David pater ejus; et auditur ejus oratio, videnturque [Col. 1199A] lacrymae quo modo ambulaverat coram Domino in veritate et corde perfecto, et fleverat fletu magno et quod placitum est in oculis ejus fecerat.

Et addam diebus tuis quindecim annos, sed et de manu regis Assyriorum liberabo te et civitatem hanc, et protegam urbem istam propter me et propter David servum meum. Secundum quasdam causas futurorum moriturus erat Ezechias, cui Deus addidit quindecim annos ad vitam, id utique faciens quod ante constitutionem mundi se facturum esse praesciebat, et in sua voluntate servabat. Non ergo id fecit quod futurum non erat, hoc enim magis erat futurum quod se facturum esse praesciebat: tamen illi anni additi non recte dicerentur, nisi ad aliquid adderentur, quod se aliter in aliis causis habuerat. Secundum aliquas igitur causas inferiores jam vitam finierat; secundum illas autem quae sunt in voluntate et praescientia Dei, qui ex aeternitate noverat quid illo tempore facturus erat, et hoc vere futurum erat, tunc erat finiturus vitam quando finivit vitam; quia etsi oranti concessum [Col. 1199B] est, etiam sic eum oraturum ut tali orationi concedi oporteret, ille utique praesciebat cujus praescientia falli non poterat, et ideo quod praesciebat, necessario futurum erat. Quindecim anni Ezechiae regi, miserante Deo, protelati ad vitam sunt ei, mystice figurantes quia quicumque utriusque Testamenti plenitudinem custodiunt, aeternae salutis praemium consequuntur, ac per legis consummationem et Evangelii plenitudinem ad vitae aeternae transeunt beatitudinem.

Dixitque Isaias: Afferte mihi massam ficorum: quam cum attulissent et posuissent super ulcus ejus, sanatum est. Ac per hoc non spernendam esse medicinam quae usu constet et experimento, quia et hanc fecerit Deus. Posthaec ait Isaias: Hoc erit signum a Domino, quod facturus sit Dominus sermonem quem locutus est. Vis ut ascendat umbra decem lineis, an revertatur totidem gradibus? Et ait Ezechias: Facile est umbram crescere decem lineis; nec hoc volo ut fiat, sed [Col. 1199C] ut revertatur retrorsum decem gradibus. Invocavit itaque Isaias propheta Dominum, et reduxit umbram per lineas quibus jam descenderat in horologio Achaz decem gradibus. Idem nomen graduum quod et linearum significat, id est, distinctionem horarum, quas duodecim per diem in horologio notare solemus. Ita erant exstructi gradus arte mechanica, ut per singulos umbra descendens, horarum spatia terminaret. Erat autem hora die decima, quando haec regi loquebatur. Vis ergo, inquit, ut ascendat umbra decem lineis procedente sole super terram per boreales plagas usque ad orientem, quod subtus terram quotidiana consuetudine cursus sui erat facturus; an ut revertatur umbra totidem gradibus conversa retrorsum, sole ipso quoque per australem plagam ad orientem regresso? At rex: Facile est, inquit, umbram crescere decem lineis; nec hoc volo ut fiat, sed ut revertatur retrorsum decem gradibus. Vidit namque quia majoris miraculi esse poterat, si sol contrarium suo mori [Col. 1199D] cursum ageret, quam si consueto processu incedens, tametsi multo altius, id est, supra terras elatus ad orientem, quasi secundi diei mane nulla interveniente nocte facturus advolaret. Nam et hoc qui in insula Thyle, quae ultra Britanniam est, in ultimis Scytharum finibus degunt, omni aestate diebus aliquot fieri vident; quia sol caetero orbi in occasu et sub terra positus, nihilo minus tota nocte supra terrum appareat, et quo modo aperte occidens ad orientem humilis redeat manifeste videatur, donec tempore opportuno denuo toto orbi communi exortu reddatur: sicut et veterum historiae et nostri homines aevi, qui illis de partibus adveniunt abundantissime produnt. Numquam autem ii qui interiora austri incolunt, videre solem per meridianas plagas queunt ad orientem ab occasu redire. Ut manifestiorem enim sensum legentibus faceret, quod signum et praesentis temporis et futuri typus erat, ut quo modo sol revertebatur ad exordium sui, ita et Ezechiae vita addita [Col. 1200A] annos redderet, nobis quoque in hebdomade et ogdoade viventibus, per resurrectionem Christi vitae spatia protelentur. Vel certe decem gradus in descensu solis temporum ordines sunt, per quos umbra figurarum Christi descenderat, et per quos iterum Sol justitiae Christus per resurrectionem ascendit.

Primus itaque gradus descensionis in angelis fuit, in quo antiquis patribus apparere dignatus est, quia magni consilii nuntius erat; denique et ad Jacob sic loquitur: Et dixit, inquit, angelus Dei: Ego sum Deus cui unxisti titulum et vovisti votum (Gen. XXXI), ut et angelum et Deum ostenderet. Secundus gradus descensionis in patriarchis fuit, quia in omnibus, ut Apostolus ait, ipse est operatus. Tertius in legis datione, quia et in lege ipse locutus est. Quartus gradus in Jesu Nave, qui populum in terram repromissionis introduxit. Quintus in judicibus, quia eumdem populum per eos ipse regebat. Sextus in regibus Judaeorum, quia in eis ipse regnabat. Septimus in prophetis, quia per eos est nuntiatus. Octavus in pontificibus, [Col. 1200B] quia ipse summus Sacerdos est Patris. Nonus in homine. Decimus in passione. Per hos enim gradus decem, quos ipse per umbram legis Christus descendit, ac rursus post resurrectionem suam Sol justitiae Christus per eosdem gradus ascendit in coelum, et omnem illam umbram legis veritatis radiis illustravit, obscura revelans, clausa reserans, et omnia recta denudans.

In tempore illo misit Marodachaladan rex Babylonis litteras et munera ad Ezechiam; audierat enim quod aegrotasset. In tempore illo, hoc est, in eodem anno quo haec gesta sunt quae superius narrantur, misit Marodochaladan rex Babylonis libros et munera ad Ezechiam, quia apud eos astrorum observantia est, stellarumque cursus longo usu et exercitatione cognitus, quod et in Dei nativitate monstratur. Intellexerunt solem reversum, diei spatia du licata, servire ei quem solum Deum putabant. Cumque causas hujus miraculi rationemque perquirerent, fama per [Col. 1200C] omnes gentes volitante, didicerunt propter aegrotationem regis Judae etiam cursum signi clarissimi commutatum. Quod etiam liber Paralipomenon plenissime testatur dicens: Ipse est Ezechias, qui fecit in omnibus suis prospere quae voluit; attamen in legatione principum Babylonis qui missi fuerunt ad eum, ut interrogarent de portento quod acciderat super terram, reliquit eum Deus, ut tentaretur, et nota fierent omnia quae erant in corde ejus (II Paral. XXXII). Idcirco autem tentationi relictus est, quia post tantam victoriam et solis regressum et congratulationem regni potentissimi, cor illius clatum est. Denique in eodem volumine scribitur: Multi deferebant hostias et sacrificia Domino in Hierusalem, et munera Ezechiae regi Judae, et exaltatus est coram cunctis gentibus. In diebus illis aegrotavit usque ad mortem, et oravit Dominum, et exaudivit eum, et dedit ei signum; sed non juxta beneficia quae acceperat retribuit, quia exaltatum est cor ejus, et facta est contra eum ira, et contra Judam et Hierusalem (Ibid.). Rursumque Scriptura sancta [Col. 1200D] elationem cordis ejus dicit poenitentia mitigatam inferens: Humiliatus est postea, eo quod exaltatum esset cor ejus, tam ipse quam habitatores Hierusalem; et idcirco non venit super eos ira Domini. In diebus illis Ezechias laetatus est in adventu legatorum Marodachaladan, quem patrem fuisse Nabuchodonosor Hebraei autumant, et in oblatione munerum et congratulatione sanitatis suae.

XXIX. De Ezechiae opibus per jactationem ostentatis. IV Reg. XX.---Ostenditque eis domum aromatum suorum, et thesauros argenti et auri, et odoramentorum et unguenti optimi, et omnes thesauros vasorum suorum; non fuit res quam non ostenderit eis in domo sua et in omni potestate sua. Unde iram Dei justissime merebatur, quod non solum thesauros suos atque palatii, sed et templi ostenderet; quod certe fuit potestas ejus de cujus valvis aureas laminas ante antulerat.

[Col. 1201A] Introivit autem Isaias propheta ad regem Ezechiam. Rursumque post corporis sanitatem et signi magnitudinem offerri cernimus aliam occasionem superbiae, quam ut prudens et Dei cultor vitare debuerat, nec monstrare alienigenis divitias suas, quas Deo tribuente possederat, ex quo juxta legis tropologiam discimus non mittendas margaritas ante porcos, nec dandum sanctum canibus (Matth. VII): qui enim fidelis est spiritu abscondit negotia, et quicumque hoc non fecerit, omnis virtus illius enervatur, periitque posteritas; et amisso virili robore, in muliebrem redigitur mollitudinem.

Ingreditur ergo Isaias ad regem; et quasi nescius sciscitatur: Quid dixerunt viri isti? et unde venerunt? Duo interrogat: quid locuti sunt, et unde venerunt. Ille ad unum respondit, altero praetermisso:

De terra longinqua venerunt ad me, de Babylone, quod quanto terra longior sit unde venerunt, tanto iste rex gloriosior propter quem venerunt. Et venerunt, [Col. 1201B] inquit, ad me, quod debuerat dicere: Venerunt ad glorificandum Deum, pro signi magnitudine de Babylone, quae urbs in toto orbe potentissima est. Rursumque Isaias, Quid, inquit, viderunt in domo tua? Et ille respondit ex parte verum, quod omnia viderint in domo illius; nec fuerit res quam non ostenderit eis in thesauris suis; sed alterum tacuit, de quo verebatur offensam, quod ostenderit ei cuncta quae habuerit in potestate sua, haud dubium quin et templi supellectilem. Propter quae Isaias Dei sermone profert sententiam:

Audi verbum Domini exercituum: Veniet tempus quando omnia haec quae in domo tua sunt, et non tua, sed patrum tuorum labore quaesita, in Babylonem transferantur, et de semine tuo fiant eunuchi in aula regis. Ex quo Hebraei volunt Danielem. Ananiam, Misahelem et Azariam, qui fuerunt de regio semine, factos esse eunuchos; quos in ministerio fuisse Nabuchodonosor non dubium est. Eunuchos enim, id est, abscissos, non negamus aliquos fuisse de semine regio [Col. 1201C] in palatio regis Babylonis, juxta prophetiam beati Isaiae. Daniel et socios ejus credendum nullo modo est; quod si essent, de pulchritudine corporis et aspectu illorum non timeret dux ille, qui eos adhuc pueros erudiebat, quia species faciei solet deperire in pueris abscissis. Fuit autem consuetudo et apud antiquos, eunuchos vocare cubicularios et custodes palatii, qui uxores habebant, et abscissi corpore non fuerunt.

Dixitque Ezechias, Bonum verbum Domini quod locutus est; fiat tantum pax in diebus meis. In quo ab Hebraeis reprehenditur, cur non sit imitatus bonitatem Moysis, qui locutus est ad Deum: Aut dimitte eis hanc noxam, aut si non facies, dele me de libro quem scripsisti (Exod. XXXII). Quid hoc loco prophetae sententia contra Ezechiam regem, nisi arrogantium hypocritarum cogitationes suas in exquirenda hominum admiratione significat? Per omne enim quod hypocritae faciunt, occultis cogitationibus laudes hominum [Col. 1201D] requirunt. Operaturi quippe laudes suas cogitant; laudati autem secum taciti in cogitationibus versant, gaudent se precibus in humana veste actione claruisse. Cumque inflati favoribus apud semetipsos intumescunt, saepe mirantur taciti etiam ipsi quod sunt, videri quotidie semetipsis altiores cupiunt, ac miris inventionibus in opere excrescunt: quia sicut virtutes omne vitium enervant, sic arrogantia roborat: cogit namque mentem juvenescere, et contra vires valere: quia et quod negat vigor valetudinis, imperat amor laudis. Unde et factis suis, ut diximus, arbitros inquirunt; si vero operi testes deesse contingat, narrant ipsi quae gesserint. Cumque efferri favoribus coeperint, saepe eisdem operibus suis, quae egisse se referunt, mentiendo aliquid adjungunt. Cum vero et vera dicunt, haec dicendo aliena faciunt, quia quaesitis remunerati favoribus, a vera et intima retributione vacant. In eo enim quod bona sua patefaciunt, ostendunt malignis spiritibus quasi insidiantibus [Col. 1202A] hostibus, unde praedentur. Horum ergo vitam illa cunctis notissima Ezechiae culpa figuravit, qui postquam una prece et sub unius noctis spatio centum octoginta quinque millia hostium, angelo feriente prostravit, postquam occasui proximum, ad altiora coeli spatia solem reduxit, postquam vitam propinquante jam termino coarctatam in tempora longiora protelavit, susceptis Babylonici regis nuntiis bona omnia quae possidebat ostendit; sed prophetae protinus vocem audivit: Ecce dies veniunt, et auferentur omnia quae in domo tua sunt in Babylonem, et non relinquetur quidquam, dicit Dominus. Sic nimirum hypocritae, postquam magnis virtutibus excrescunt, quia cavere malignorum spirituum insidias negligunt, et celari in eisdem virtutibus nolunt, bona sua ostendendo, hostium faciunt; et prodentes subito amittunt quidquid diutius studentes operantur. Hinc per Psalmistam dicitur: Tradidit in captivitatem virtutes eorum, et pulchritudines eorum in manus inimici (Ps. LXXVII). Virtus quippe et pulchritudo [Col. 1202B] arrogantium inimici manibus traditur, quia omne bonum, quod per concupiscentiam laudum ostenditur, occulti adversarii viribus mancipatur. Hostes namque ad rapinam provocant, qui suas eorum notitiae divitias denudant: quousque enim ab aeternae patriae securitate disjungimur, in latronum insidiantium iter ambulamus. Qui ergo in itinere depraedari formidat, abscondat necesse est bona quae portat. O miseri, qui affectantes laudes hominum, in semetipsis dissipant fructus laborum! Cumque se ostendere alienis oculis appetunt, damnant quod agunt. Quos nimirum maligni spiritus, cum ad jactantiam provocant, eorum, sicut diximus, opera captivantes denudant. Hinc est enim quod per Evangelium Veritas dicit: Nesciat sinistra tua quid faciat dextera tua, ut sit eleemosyna tua in abscondito, et Pater tuus qui videt in abscondito reddet tibi. Hinc est quod de electorum Ecclesia per Psalmistam dicitur: Omnis gloria ejus filiae regis ab intus (Ps. XLIV). Hinc Paulus ait: [Col. 1202C] Gloria nostra haec est, testimonium conscientiae nostrae (II Cor. I). Filia quippe regum Ecclesia, quae in bono est opere spiritalium principum praedicatione generata, gloriam intus habet, quia hoc quod agit in ostentationis jactantia non habet. Gloriam suam Paulus testimonium conscientiae memorat, quia dum favores oris alieni non appetit, vitae suae gaudia extra semetipsum ponere ignorat. Occultanda sunt ergo quae agimus, ne haec in hujus vitae itinere incaute portantes latrocinantium spirituum incursione perdamus.

XXX. De Manasse rege. IV Reg. XXI.---Duodecim annorum erat Manasses cum regnare coepisset, et quinquaginta quinque annis regnavit in Hierusalem, fecitque malum in conspectu Domini juxta idola gentium, quas delevit Dominus a facie filiorum Israel; conversusque est et aedificavit excelsa quae dissipaverat Ezechias pater ejus; et erexit aras Baal et fecit lucos, sicut fecerat Achab rex Israel, et adoravit omnem militiam coeli et [Col. 1202D] coluit eam, et exstruxit aras in domo Domini, de qua dixit Dominus: In Hierusalem ponam nomen meum; et exstruxit altaria universae militiae coeli in duobus atriis templi, et transduxit filium suum per ignem, et ariolatus est, et observavit auguria; et fecit pythones, et aruspices multiplicavit, ut faceret malum coram Domino et irritaret eum. Haec ergo omnia, id est, sive auguratio, sive auspicium, sive quaelibet immolatio, sive etiam sortitio, aut quicumque motus avium vel pecudum, et inspectio quaecumque fibrarum, aut aliquid quod de futuris videatur ostendere, in operatione daemonum fieri non dubito, diligentium vel avium vel pecudum, vel fibrarum motus aut sortium secundum ea signa quae docuerunt iidem daemones observari ab his quibus artis hujus scientiam tradiderunt; a quibus omnibus is qui homo Dei est, et in portione Dei numeratus, penitus debet esse alienus; nec aliquid in his habere commune, quae occultis machinis daemones operantur, ne forte rursus per [Col. 1203A] haec daemonibus societur, atque eorum spiritu et virtute repleatur, et ad idolorum cultum denuo reparetur.

XXXI. De Josia rege. IV Reg. XXI.---Post aliquanta dicitur quod miserit Josias nuntios ad Oldam prophetissam uxorem Sellum, quae habitabat in Hierusalem in secunda, propter librum legis divinae qui inventus fuerat. Quid sit hoc quod dicit quod habitaverit in secunda, in superiori parte libri hujus scribitur de rege Ezechia: Aedificavit quoque omnem murum qui fuerat dissipatus, et exstruxit turres, et forinsecus alterum murum (II Paral. XII). Meminit hujus loci et Sophonias dicens: Vox clamoris ad portam piscium et ululatus a secunda (Soph. I); pro qua vetus editio quasi propitium nomen loci transtulit in Masana. Masana quippe interpretatur Secunda. Quod ergo dicitur haec prophetissa habitasse in secunda, in secundi muri parte intelligere debemus.

Regi autem Juda qui misit vos, ut consuleretis Dominum sic dicetis: Haec dicit Dominus Deus Israel: [Col. 1203B] Pro eo quod audisti verba voluminis hujus, et perterritum est cor tuum, et humiliatus es coram Domino auditis sermonibus contra locum istum et habitatores ejus, quod videlicet fierent in stuporem et maledictum, et scidisti vestimenta tua, et flevisti coram me, et ego audivi, dicit Dominus, idcirco colligam te ad patres tuos, et colligeris in sepulcrum tuum in pace, ut non videant oculi tui omnia mala quae adducturus sum super locum istum. Territus iste Dei comminationibus fleverat, et sua vestimenta consciderat, et fit omnium malorum futurorum de praeparata morte securus, quod ita requieturus esset in pace, ut illa omnia non videret. Ibi ergo sunt spiritus defunctorum, ubi non vident quaecumque aguntur aut eveniunt in ista vita hominum. Quo modo ergo vident tumulos suos aut corpora sua, utrum abjecta jaceant an sepulta? Quo modo intersunt miseriae vivorum, cum vel sua ipsi mala patiantur si talia merita contraxerunt; vel in pace requiescant, sicut huic Josiae promissum est, [Col. 1203C] ubi mala ulla nec patiendo sustineant: liberati ab omnibus malis, quae patiendo et compatiendo, cum hic viverent, sustinebant. Dixerit aliquis: Si nulla est mortuis cura de vivis, quo modo ille dives qui apud inferos torquebatur rogabat Abraham patrem ut mittat Lazarum ad quinque fratres suos nondum mortuos, et agat cum eis, ne veniant et ipsi in eumdem tormentorum locum. Sed numquid quia hoc ille dives dixit, ideo quid fratres agerent vel quid paterentur illo tempore scivit. Ita illi fuit cura de vivis, quamvis quid agerent omnino nesciret, quemadmodum est nobis cura de mortuis, quamvis quid agant utique nesciamus: nam si nihil de mortuis curaremus, non utique pro illis Deo supplicaremus. Denique Abraham nec Lazarum misit, et Moysem et prophetas hic eos habere respondit, quos audire deberent, ut ad illa supplicia non venirent. Ubi rursus occurrit quo modo, quid ageretur, Abraham pater [Col. 1203D] ipse sciebat, ubi sciebat esse Moysem et prophetas, id est, libros eorum quibus homines obediendo tormenta infernalia vitarent. Denique noverat divitem illum in deliciis, pauperem vero Lazarum in laboribus vixisse; nam et hoc illi ait: Memento, fili, quia recepisti bona in vita tua, Lazarus autem mala (Luc. XVI). Sciebat ergo haec quae utique apud vivos gesta fuerant; verum non cum agerentur in vivis, sed cum eis mortuis potuit, Lazaro indicante, cognoscere, ne falsum sit quod ait propheta: Abraham nescivit nos. Proinde fatendum est nescire quidem mortuos quid hic agetur, sed dum agitur; postea vero audire ab eis qui hinc ad eos moriendo pergunt, non quidem omnia, sed quae sinuntur indicare, et illa tantum meminisse quae illos, quibus haec indicant, oportet audire. Possunt et ab angelis, qui rebus quae aguntur hic praesto sunt, audire aliquid mortui, quod unumquemque illorum audire debere judicat, cui cuncta subjecta sunt: nisi enim essent angeli, qui possent interesse et vivorum et mortuorum locis, [Col. 1204A] non dixisset Dominus Jesus: Contigit autem mori inopem illum et afferri ab angelis in sinum Abrahae. Nunc ergo hic, nunc hi illic esse potuerunt, qui hinc illum, quem Deus voluit, abstulerunt. Possunt etiam spiritus mortuorum aliqua quae hic agantur, quae necessarium sit eos nosse, non solum praesentia vel praeterita, verum etiam futura, spiritu Dei revelante, cognoscere; sicut non omnes homines, sed prophetae dum hic viverent cognoscebant, nec ipsi omnia, sed quae illis esse revelanda Dei providentia judicabat. Mitti quoque ad vivos aliquos ex mortuis, sicut econtrario Paulus ex vivis in paradisum raptus est, divina Scriptura testatur: nam Samuel propheta defunctus vivo regi Sauli etiam futurum praedixit; quamvis nonnulli non ipsum fuisse, qui potuisset magicis artibus evocari, sed aliquem spiritum tam malis operibus congruentem, illius existiment similitudinem figurasse. Haec per excessum idcirco protulimus, ut noverint homines aeternam veritatem quaerere, qui volunt salvari, a quo creati sumus, in [Col. 1204B] quo vivimus, per quem movemur et sumus; animas autem sanctas, sanctas eas credamus esse, et non humanis miseriis interesse, sicut dicit Isaias ad Deum qui erat filius Abrahae: Tu, Domine, pater noster es; Abraham nescivit nos, et Israel non cognovit nos. Posthaec sequitur historia de gestis Josiae, ita dicens:

Contaminavit quoque Tophet, quod est in convalle filii Ennom, ut nemo consecraret filium suum aut filiam per ignem Moloch. Frequens est in Scripturis horum mentio locorum, maxime in libro Regum et Jeremiae prophetae. Est autem vallis Ennom sive filii Ennom juxta murum Hierusalem contra orientem, in qua nemus pulcherrimum Siloe fontibus irrigatur. Tophet autem erat locus in eadem convalle juxta piscinam fullonis, cujus meminit Scriptura, juxta agrum Acheldemach qui usque hodie monstratur ad australem plagam montis Sion. Solebant autem in Tophet, quia locus erat amoenissimus, unde hodieque hortorum [Col. 1204C] praebet delicias, ara posita sacrificare daemonibus, nefandoque rogo suos consecrare liberos sive holocaustum offerre, sicut in libro Verborum dierum de Achaz rege scriptum est: Ipse est qui adolevit incensum in valle Bennenom, et lustravit filios suos in igne Bennenom (II Paral. XXVIII): siquidem filium Eunom significat. Vallis autem Ennom Hebraice dicitur Gehennom, cujus nomine in novo Testamento poena inferorum gehenna cognominatur: quia nimirum sicut in convalle Ennom qui idolis servierunt, in ea prophetis attestantibus perierunt, ita peccatores ex his quae peccaverunt, aeterna damnatione puniuntur. Denique Jeremias cum referret sibi praecepisse Dominum, ac dixisse ad vallem filii Ennom quae est juxta introitum portae fictilis, paulo post dicit: Et non vocabitur locus iste amplius Tophet et vallis filii Ennom, sed vallis occisionis; et dissipabo consilium Juda et Hierusalem in loco isto, et subvertam [Col. 1204D] eos gladio (Jerem. XIX). Isaias quoque manifestissime Tophet infernum appellat, qui cum perpetuum diaboli interitum sub nomine Assur describeret, dicens: A voce enim Domini pavebit Assur virga percussus, et erit transitus virgae fundatus, quam requiescere faciet Dominus super eum; statim quomodo et ubi esset periturus subdidit dicens: Praeparata enim ab heri Tophet a rege, praeparata, profunda et dilatata (Isai. XXX): pulchre ait dilatata, quia Tophet dicitur Latitudo. Nutrimenti, inquit, ejus ignis et ligna multa flatus Domini sicut torrens sulphuris succendens eam (Ibid.). Contaminavit autem Josias Tophet, vel ossa mortuorum ibi, sicut in sequentibus de aliis idolorum locis fecisse legitur, vel alia quaelibet immunda dispergens, quatenus abominationi potius quam delectation aptus omnibus, qui aspicerent, locus appareret. Quod sequitur de eodem rege Josia: Abstulit quoque equos quos dederant reges Juda soli in introitu templi Domini; et paulo post: Currus autem solis combussit igni, ostendit omnium gentium idololatrarum superstitioni [Col. 1205A] Judaeos eo tempore fuisse mancipatos, ita ut in venerationem solis, quem more gentilium Deum esse credebant, simulacro ejus quod fecerant currus equosque subdiderint, et hoc in atriis templi Domini: sic enim solent gentiles pingere vel facere simulacrum solis, ut puerum imberbem in curru ponentes, equos eidem quasi curru coelum petentes subjugent. Cui propterea pueri aptant imaginem, quia sol velut quotidie novo ortu natus nullum per saecula senium incidit. Ut autem eidem currus et equos tribuant, de miraculo sumptum Eliae prophetae, quia curru igneo et equis igneis est raptus ad coelum, Joannes Constantinopolitanus episcopus aestimat: quia enim Graece helios dicitur sol, sicut etiam Sedulius cum de Eliae ascensu caneret, ostendit dicens:

Quam bene fulminei praelucens semita coeli,
Convenit Eliae, meritoque et nomine fulgens!
Hac ope dignus erat:
[Col. 1205B] nam si sermonis hujus una per accentum mutaretur littera, sol est; audientes Graeci ab Israelitis, quos divinas litteras habere fama prodebat, praedicari, quod Elias curru igneo et equis sit igneis ad coelestia translatus, vel certe hoc ipsum inter alia depictum in pariete videntes, crediderunt vicinia decepti nominis, solis hic transitum per coelos esse designatum; et miraculum divinitus factum, commutarunt in argumentum erroris humana stultitia commendatum; quos imitati ipsi Judaei satagerunt ne in aliquo gentilium stultissimis minus parerent stulti. Quod paulo post de eodem rege dicitur:

Excelsa quoque quae erant in Hierusalem ad dextram partem montis offensionis, quae aedificaverat rex Salomon Astaroth idolo Sidoniorum et Chamos offensioni Moab, et Melcho abominationi filiorum Ammon, polluit rex et contrivit statuas, et succidit lucos, replevitque loca eorum ossibus mortuorum. Luce est clarius [Col. 1205C] quod excelsa nominare solet Scriptura loca in collibus posita frondentibus, in quibus vel daemonibus immolabant, vel etiam Domino, locorum amoenitate allecti, contra interdictum relicto altari, quod erat in templo, hostias offerebant. Unde saepius in hoc libro de regibus qui minus perfecte justi fuere, dicitur: Verumtamen excelsa non abstulit. Montem autem offensionis montem idoli dicit, quia nimirum consuetudinis est Scripturarum offensionem idola nuncupare, quia vel in illis offenditur Deus, vel offensionem et ruinam suis afferunt cultoribus: sicut in hac ipsa sententia subsequenter intimatur, dum dicitur: Quod aedificaverat Salomon rex Israel Astaroth idolo Sidoniorum, et Chamos offensioni Moab, et montem abominationi filiorum Ammon. Ubi quoque, ni fallor, palam ostenditur, quod utinam non ostenderetur! quia videlicet Salomon de admisso idololatriae scelere numquam perfecte poenituit. Nam si fructus poenitentiae dignos faceret, satageret ante [Col. 1205D] omnia ut idola quae aedificaverat de civitate sancta tollerentur, et non in scandalum stultorum, quae ipse, cum fuisset sapientissimus, erronee fecerat, quasi sapienter ac recte facta reliquisset. Meminit supra et hujus loci Scriptura dicens: Tunc aedificavit Salomon fanum Chamos idolo Moab in monte qui est contra Hierusalem, et Moloch idolo filiorum Ammon. Nec videri debet contrarium quod ibi mons in quo facta sunt haec idola contra Hierusalem, hic in Hierusalem esse positus asseritur; nimirum in tanta erat urbis vicinia positus, ut ad ipsam pertinere, et ad ipsam quoque sordibus, quae in eo congerebantur, attingere videretur.

XXXII. De Nabuchdonosor. IV Reg. XXIV.---Quod referens de Nabuchodonosor, quia transtulerit omnem Hierusalem, et universos principes, et omnes fortes exercitus decem millia in captivitatem, addidit Scriptura dicens: Et omnem artificem et inclusorem; hoc est quod supra eidem populo Israel Philisthim regnantes fecisse narrantur cum dicitur: Porro faber terrarius non inveniebatur in omni terra Israel: caverant [Col. 1206A] enim Philisthim, ne forte facerent Hebraei gladium aut lanceam (I Reg. XIII): sicut enim tunc illi caverunt ne haberent fabros ferrarios Hebraei qui arma ad repugnandum facerent, ita nunc Chaldaei, destructa Hierusalem et vastata omni terra repromissionis, satagerunt ut nullus in ea remaneret artifex, nullus clusor, qui vel foedata urbis moenia componere vel possit resarcire disrupta: quin potius quidquid apud gentem exterminatam artis invenerant, totum Babyloniam transferunt, ut vel ad nihilum valeat ultra, vel illius civitatis utilitatibus proficiat: cujus tam deflendae historiae, quae multum negligentiae nostri temporis congruit, non opinor allegoriam esse reticendam. Constat namque quia Jerusalem et terra Israel civitatem Christi, id est, Ecclesiam sanctam; Babylon autem et Chaldaei sive Philistaei, civitatem diaboli, id est, omnem malignorum spirituum sive hominum sive angelorum multitudinem designant. Servitque Israel Philistaeis sive Chaldaeis, cum [Col. 1206B] fideles quique nomine tenus in Ecclesia consistentes, ab immundis vel spiritibus vel hominibus decepti, aut avaritiae, aut luxuriae, aut alteri cuilibet peccato mentis colla submittunt. Abducit autem Nabuchodonosor Jerusalem et universos principes fortesque exercitus decem millia in captivitatem, cum eis et magistros populorum et eos qui invincibili animo Domino servire, ac decalogum legis fideliter in Dei ac proximi videbantur amore conservare, cum subito sive illecebris mundi seu adversitatibus subacti, aut majoribus se polluunt facinoribus, aut certe in haeresim declinando apertae apostasiae notam incidunt. Arma vero quibus contra diabolum repugnantes, libertatem a Deo nobis donatam defendamus, quae sunt alia nisi eloquia Scripturarum, in quibus et ipsius Domini et sanctorum ejus exemplis quo ordine bella vitiorum superari debeant, luce clarius discimus. Sed Philistaei filios Israel fabris armorum privant, [Col. 1206C] cum maligni spiritus animos fidelium a meditatione sacrae lectionis saecularia illis negotia inferendo retardant: ne vel ipsi per hujus exercitium resistendi fiduciam sumant, vel aliquos forte, qui legere nesciunt ad resistendum vitiis exhortando aut corripiendo accendant. Tollunt fabros armorum, cum eos qui sacra eloquia norunt in tantum sceleribus obruunt, ut dicere bona quae didicerant prorsus erubescant. Transferunt omnem artificem et clusorem in Babyloniam de Jerusalem, cum eos qui multifaria virtutum operatione pluribus prodesse, et civitatem Dei contra irruptiones tentationum munire solebant, a proposito deflectunt, atque ingenium, quod tuitioni sanctae Ecclesiae impendere debuerant, ad voluntatem potius regis vitiorum dispensare compellunt. Quod si clusorem hoc loco non ostiorum sive murorum, sed auri potius gemmarumque intelligere voluerimus, ad unum profecto eumdemque spiritalis expositio finem respicit. Dictum quippe est de sapientia, quia aurum [Col. 1206D] est, et multitudo gemmarum, atque ideo clusores horum non alios aptius, quam doctores intelligere valemus, qui quamdiu recte vivunt ac docent, in ornatum sanctae civitatis industriam suae artis impendunt. At si forte erraverint, quid nisi a rege Chaldaeorum captivi Babyloniam transferuntur? Artificem et clusorem ab Jerosolymis transmigrare Babyloniam, est talentum verbi coelitus acceptum in terram defodiri, id est, sapientiam spiritalem ad peccatorum opera converti.

Posthaec infert Scriptura quod fugientem regem Sedechiam ab exercitu Chaldaeorum apprehensum, duxerunt ad regem Babylonis in Reblatha, qui locutus est cum eo judicium: filios autem Sedechiae occidit coram eo, et oculos ejus effodit, vinxitque eum catenis, et abduxit in Babylonem. Dum sacra Scriptura Sedechiae captivitatem narrat, ordinem captivitatis internae denuntiat. Rex quippe Babylonis est antiquus hostis, possessor intimae confusionis, qui prius filios ante intuentis oculos trucidat, quia saepe sic bona opera interficit, ut haec se amittere ipse, qui captus [Col. 1207A] est dolens cernat: nam gemit plerumque animus, et tamen carnis suae delectationibus victus, bona, quae genuit, amans perdit, ea quae patitur damna considerat, nec tamen virtutis brachium contra regem Babylonis levat. Sed dum videns nequitiae perpetratione percutitur, ad hoc quandoque peccato superducitur, ut ipso quoque rationis lumine privetur. Unde Babylonis rex exstinctis prius filiis, Sedechiae oculos eruit, quia malignus spiritus, subductis prius bonis operibus, postea intelligentiae lumen tollit. Quod recte Sedechias in Reblatha patitur. Reblatha quippe, Multa haec interpretatur: ei enim quandoque et lumen rationis claudetur, qui pravo usu ex iniquitatis suae multitudine gravatur: sicut enim quarta die coelum in initio creaturarum luminaribus ornatum exstitit, ita quarta aetate mundi Israeliticus populus coelesti fide inclytus, a prophetis quasi a stellis illuminatus, regno David et Salomonis gloriosus, templi etiam altitudine toto est nobilitatus [Col. 1207B] in orbe. Sed accepit vesperam, quando crebrescentibus peccatis regnum illud a Chaldaeis dissipatum, templum dirutum, et tota illa gens in Babyloniam est translata. Quae quarta saeculi aetas a David usque ad transmigrationem Babylonis, habet annos juxta Hebraicam veritatem CCCCLXXXIII, juxta LXX Interpretes aliquot amplius, generationes juxta utrorumque codices XVII, quas tamen evangelista Matthaeus certi mysterii gratia XIV ponit; a qua velut juvenili aetate in populo Dei Regum tempora coeperunt. Haec namque in hominibus aetas apta ad gubernandum solet existere. Sedechias autem suprascriptus filius Josiae regnavit annis XI. Hujus XI anno, regis autem Babylonis XVIII, secundum dies lunares mense IV, V die mensis: juxta solares vero dies, VIII kalendas Julii, luna V, quem illi quintum diem computant, feria VII, aperta est civitas, et ingressi sunt omnes principes regis Babylonis, [Col. 1207C] possederuntque civitatem, et transduxerunt populum captivum in Babylonem: et inde postea Nabuzardam princeps militiae exercitus Babylonis mense V, X die mensis lunaris, solaris vero V kalendas Augusti, luna X, quam Hebraei decimum diem quinti mensis vocant, destructi sunt muri civitatis, et templum pariter incensum atque vastatum est, anno ex quo fundari coepit, CCCCXXX. Si vero a me quaeratur per quid sciam hoc, aut quo modo potuit hoc fieri, ut talibus diebus vel comprehensa fuerit civitas, vel incensa, respondeo quia ipso anno X kalendas Aprilis exstitit secundum dies lunares anni principium, et primi mensis initium. Jam ipsa in Babyloniam transmigratio, quo etiam spiritus Dei per Jeremiam prophetam jubet ut peragant et orent pro eis ipsis, in [Col. 1208A] quorum regno peregrinantur, quod in illorum pace etiam pax esset istorum, et aedificarent domos, et novellarent vineas, et plantarent hortos: quis non agnoscat quid praefiguraverit, qui attenderit veros Israelitas, in quibus dolus non est, per Apostolicam dispensationem cum Evangelico sacramento ad regnum gentium transmigrasse? unde nobis Apostolus tamquam Jeremias replicans ait: Volo ergo primum omnium fieri deprecationes, orationes, interpellationes, gratiarum actiones pro omnibus hominibus, pro regibus et his qui in sublimitate sunt, ut quietam et tranquillam vitam agamus in omni pietate et castitate: hoc enim bonum et acceptum est coram Salvatore nostro Deo, qui omnes homines vult salvos fieri, et in agnitionem veritatis venire (I Tim. II. 1 seqq.). Ex hoc quippe etiam illis credentibus domicilia sunt constructa pacis, basilicae Christianorum congregationum, et novellatae vineae populorum fidelium, et plantati horti, ubi etiam inter omnia olera granum illud sinapis [Col. 1208B] regnat, sub cujus umbraculis longe lateque porrectis, etiam altipetax superbia gentium tamquam in coeli volatilibus confugiendo requiescit. Nam quod etiam post LXX annos secundum ejusdem Jeremiae prophetiam reditur ex captivitate, et templum renovatur, quis fidelis Christi non intelligat, post evoluta tempora quae septenarii dierum numeri repetitione transcurrunt, etiam nobis, id est, Ecclesiae Dei ad illam coelestem Jerusalem ex hujus saeculi peregrinatione redeundum? Per quem nisi per Jesum Christum vere sacerdotem magnum, cujus figuram gerebat ille Jesus sacerdos magnus illius temporis, quo templum aedificatum est post captivitatem, quem propheta Zacharias vidit in sordido habitu, devictoque diabolo, qui ad ejus accusationem stabat, ablatam illi sordidam vestem et datum indumentum honoris et gloriae: sicut corpus Jesu Christi, quod est Ecclesia adversario in fine temporum per judicium [Col. 1208C] superato a luctu peregrinationis in gloriam sempiternae salutis assumetur? Quod etiam in psalmo dedicationis domus apertissime canitur: Convertisti planctum meum in gaudium mihi, etc. (Ps. XXIX, 12). Quis potest ex occasione alterius operis omnia quae in illis veteribus legis et prophetarum libris Christum annuntiant, quantalibet brevitate perstringere, ne forte quis putet ingenio fieri, ut ea quae rerum ordine sua tempora cucurrerunt, ad Christi significationes interpretando vertantur? Hoc forte Judaei possunt dicere sive pagani, eis autem qui se Christianos putari volunt, premit cervicem Apostolica auctoritas dicens: Omnia haec in figura contingebant illis, et haec omnia figurae nostrae fuerunt (I Cor. 10)




[Col. 1207]
SENTENTIA AD MONACHOS. (C,G,S)

[Col. 1207C] In hunc fere modum artifex mundi Deus cum caetera animalia prona in humum fingi jusserit, solum hominem rectum sublimemque factum habitudine ipse corporis ad contemplationem sui provocavit. Hunc non intellexisse, laesisse est. Intelligimus autem, si [Col. 1207D] observantiam mandatis ejus afferamus. Maxima vero mandata haec sunt: Diliges Dominum Deum tuum ex toto corde tuo, et ex tota mente tua, et ex tota anima tua (Deut. VI, 5; Matth. XXII, 37). Intolerandum, quaeso, aliquid aut ingratum praecipitur? Diligi se a nobis jubet, cujus donum est, quae in nobis, quaeque intra nos nostra sunt. Hic immortalitatem tribuit; hic eamdem decepto reparavit; hic nobis constituens legem; hic prophetas emisit; hic postremo propter nos unicum Filium suum a coelo descendere, nasci, attrectari, mori passus est. Nonne hic diligi se, si non admoneat praeceptis, cogit beneficiis: Quid retribuam Domino pro omnibus quae retribuit mihi (Ps. CXV, 12)? Ut diligam eum ex toto corde meo, et ex tota mente mea, et ex tota anima mea. Sequens [Col. 1208C] mandatum est: Diliges proximum tuum sicut teipsum (Levit. XIX, 18; Matth. XXII, 39). Ad hujus vero mandati obedientiam non tam praecepto, sed natura ducimur. Quid enim tam commune cunctis, quam diligere proximum? aut quid tam proprium humano [Col. 1208D] generi, quam haec quae etiam ex nomine ipso tracta est humanitas? Nam quid aliud magis quam hic affectus nos a belluis discernit? Ita non reservata charitate, feritas est. Et tamen non in hac, ut in plerisque rebus, beneficium tantum damus, sed mutuas connexae charitatis vices, fructum ejus non magis praestamus quam capimus. Namque dum proximum amamus, ut a proximo amemur necesse est. Diligamus ergo omnes eum ex toto corde nostro, qui legem sancit, ut mutuo nosmetipsos diligamus. Reliqua mandatorum Domini his praeceptis continentur. Namque ista hujusmodi sunt, ut si quis ea tantum custodiat, omnia implet. Atque haec etiam ante adventum Dei Salvatorisque nostri servata sunt. Nobis vero recentioribus insuper praeceptis, et Christo, [Col. 1209A] cujus sumus, inhaerendum est dicente Apostolo: Nostri enim non sumus, et non estis vestri; empti enim estis pretio magno: glorificate et portate Deum in corpore vestro (I Cor. VI, 20). Dedit nobis pretium, id est, qui et pretium est; ut jam non nostrae, sed voluntati pareamus suae. Hinc itaque Redemptor noster ad electos suos loquitur: Vos de hoc mundo non estis (Joan. XV, 19). Hinc et ille: Exite de medio eorum et separamini (II Cor. VI, 17); cujus voces assecuti, secedentesque, velut post tergum cum vitiis suis mundum reliquimus. Quod ergo secessionis hujus erit pretium, ipse Dominus noster Jesus Christus indicat dicens: Si quis venit ad me, abneget semetipsum, et tollat crucem suam, et sequatur me (Matth. XVI, 24). Portemus ergo crucem nostram, carnis desideriis, id est, vitiis repugnantes, voluptatibusque ejus pravis nihil indulgendo. Crucifixit corpus qui non vivit corpori. Hujus igitur curam ne feceritis in desideriis (Rom. XIII, 4); quia non minus per illecebras suas infestum est nobis et adversum, quam ille princeps [Col. 1209B] aeris hujus indefessus hostis noster, qui retrahere nos a coelorum nitendi regno contendi. Denique haec ipsa illi ad decipiendum hominem saepe machina est. Et revera cum ipsi nos in anima simus constituti, extrinsecus sit corpus; ideo a Deo, ut hic ibi datum est, hic interim dum ille resurrectionis dies venerit, relinquendum est. Dubiumne est magis nos custodire debere quod est proprium, quam quod externum nobis est? Nobis potius consulamus quam corpori, quod plane non minus quam divitiae ac reliqua, quae quondam nostra diximus, deserendum? Mortificemus enim membra nostra, ut vivamus vita, quae hanc non tam vitam quam pretium vitae esse probat. Non nunc quidem primo de turbidi saeculi coeno emergimus. Cui tempori quippe apud haec praeceptorum ars videri potest. Inculcandum tamen nobis est, vana hujus mundi gaudia, vana illa omnia, quae semper volentes invitosque amisit, pie nos quod mortalitati debent Deo reddere. Angusti abjectique [Col. 1209C] est animi, qui non spes suas ultra hoc saeculum porrigit. Quapropter in futura nos extendentes facultatum et voluptatum praeteritarum obliviscamur. Lot beati conjux testis in aeternum manet, respicientem retrorsum evadere ad superiora non posse (Gen. XIX). Quid negotii est converti ad ea quae semel spreveris? quamquam si consideremus, et ne vel hinc vanae sit locus gloriae, non sprevimus ea neque abjectimus; sed fenore majore commutavimus. Contempseramus sane quae reliquimus, si ob hoc coelum coeli non speraremus. Nec tamen ea ipsa, quae reliquimus nostra sunt; nam cum ipsi nos simus ejus a quo instituti videmur; agnoscendum est ejus esse quae reliquimus et quae desideramus. His igitur apud animum oblitteratis quae jam repudiata sunt, sectemur justitiam, benevolentiam, pietatem, mansuetudinem, fidem, charitatem. Custodiamus thesaurum, quem Christi pauperes gerunt, et in vasis fictilibus depositum teneamus. Firmis est insistendum vestigiis, quia quod scandimus iter lubricum est, et quo difficilius [Col. 1210A] carere delicto potest, in hoc esse debet major custodia. Sed ne dubietas in laboris fideique hujus spe sit, audiamus quae justis injustisque merces maneat. Qui credit in me habet vitam aeternam, ait Dominus (Joan. VIII, 24). Quis ergo credentibus vel timentibus Deum finis est, quibus aeterna vita erit finis? At econtrario praeceptis Domini non obtemperantibus quis denuntiator exitus? Discedite a me, maledicti, ait Dominus, in ignem aeternum, qui praeparatus est diabolo et angelis suis (Matth. XXV, 41). Videtis qui utrumque meritum terminus consequatur. Si ex hac quae promittitur, vel poena vel gloria, una tantum res nobis remota, alia denuntiaretur infinita; sic quoque incitamenta ad bene vivendum proponi putarem. Nunc vero an illud magis refugiendum sit, an istud magis ambiendum, cum hinc magna sint supplicia, hinc magna sint praemia? Et tamen etiam si merita nostra retributio digna non sequeretur, quid fieri rectius ab homine possit, quam indultam vitam caste ac pie vivere; sanctitatemque ejus, cujus imaginem [Col. 1210B] gestaret, aemulari? Adde quod per ineffabilem Domini nostri misericordiam ad beatam vitam minis praemiisque etiam sollicitamur. O quam pulchra illa, spretis fideliter saeculi hujus rebus, adveniet post Domini in vos fidelis remuneratio, cum in illa coruscanti sede gloriae, sanctorum choris mixti verum Dei Filium Agnum sequemur; pariterque in hac vita Christo consepulti, in illa pariter exsultantes regnabimus! Indignae sunt passiones hujus temporis ad futuram gloriam quae revelabitur in nobis (Rom. VIII, 18). Atque idcirco ut hujus gloriae non expertes simus, vitae hujus voluptate non capiamur. Vita enim nostra abscondita est in coelo. Nihil in hoc mundo speremus. Spes enim quae videtur non est spes. Nec multitudinis refugiamus exemplo: Multi enim sunt vocati, pauci vero electi (Matth. XXII, 14). Nec inchoato studio lassemur; non enim qui coepti, sed qui perseveraverit salvus erit (Marc. X, 12). Gulae, libidinis, avaritae, irae, vanitatis, superbiae, una est debellatrix [Col. 1210C] tot criminum continentia: cujus optimus erit custos timor, si meminerimus in conspectu Domini nos semper sitos. Gaudium ac tristitiam tunc magis nostram ducamus, cum proximorum sunt. In obtrectationibus aeque detestanda nobis sit linguae et aurium prurigo. Haec, filii mei, memoriae, haec observationi mandate; nec longus in his custodiae labor erit. Quantuli enim ut sumus vitae hujus sunt dies in nobis? Propterea, quia, sicut scriptum est, saeculorum fines decurrerunt (I Cor. X, 11), non esse diuturnum potest, quin nos si non communis, propria saltem absolutio, ad judicem nostrum sponsoremque meritorum Dominum transferat. Haec audientes tacitis ora lacrymis rigant: tantus eorum erga beatitudinem futuram in hujusmodi exhortationibus affectus est. Sic itaque beatissimus Paulus mysticis imbutus disciplinis, devovens militiam Regi saeculorum Deo, per stipendia innocentis vitae praemia consectatur aeterna.




[Col. 1209]
ADMONITIO AD VIRGINES (C,G,S)*

[Col. 1209D] 1. Si diligenter attenditis, venerabiles filiae, evidenter agnoscitis, quod nullus homo sibi soli vivit, nullus sibi moritur. Omnis enim quantiscumque exemplum sanctae conversationis praebuerit, cum tantis et pro tantis ad praemia aeterna perveniet. Et econtra qui exemplum malae vitae et perversae actionis ostenderit; quantascumque suis malis moribus ad opera iniqua provocaverit, cum tantis et pro tantis perpetua supplicia sustinebit. Nos vero non solum exemplum male vivendi caeteris non praebeamus, sed etiam sancta et salubri admonitione ad humilitatem et charitatem vel obedientiam jugiter provocemus. [Col. 1210D] Non simus de illis, quae irascentibus vel furentibus quibuscumque sororibus malis consiliis solent pabulum superbiae ministrare, dicentes, quod non debeant tanto tempore abjecta se humilitate dejicere, et tam dura vel inepta imperia sustinere. Non simus de talibus, quae per amarissimas linguas, non solum vulneratas curare nolunt, sed etiam quae sanae sunt vulnerare contendunt: quae murmurando, detrahendo, per inobedientiam vel iracundiam non Christo servire, sed diabolo militare et ministrare consueverunt: astutus enim et crudelis diabolus calliditate veteris artificii ac multiformis ingenii animas quas [Col. 1211A] semel persuasione nequissima desides, tepidas, ac negligentes effecerit, etiam in aliorum subversionem sibi servire compellit, de quibus scriptum est: Utinam calidus esses aut frigidus! nunc autem, quia tepidus es, incipiam te evomere ex ore meo (Apoc. V, 15). Tales enim animas ad inobedientiam vel superbiam praeparatas diabolus omni lumine veritatis et charitatis excaecat, et quasi venator robustissimus et callidissimus auceps velut illices sibi ad capiendas, si potest, etiam sanctas animas aptat ac praeparat; quomodo aucupes facere solent, qui columbas quas primum ceperint excaecant et surdas faciunt; ut dum ad illas reliquae columbae conveniunt, praeparatis retibus capiantur. Ita etiam hostis antiquus de tepidis clericis, et de negligentibus monachis, vel desidiosis virginibus exercere consuevit: et cum in eis oculos patientiae clauserit, ignem compunctionis et flammam verae charitatis exstinxerit, et de solo religionis habitu persuaserit gloriari, sicut jam dixi, ad aliarum perditionem velut illices eos proponit, et [Col. 1211B] praeparat in exemplum, ut dum illos simplices quique et minus solliciti imitantur, diversis laqueis vel retibus capiantur. Isti tales non solum pro se, sed etiam pro aliis quos exemplo malae conversationis de bono humilitatis et obedientiae revocaverint, rationem sunt in die judicii reddituri.

2. Antiquus enim hostis, qui bonis semper invidere consuevit, primum servos vel ancillas Dei, quos tepidos ac negligentes esse cognoverit, persuadet otiosis fabulis occupari, murmurando vel detrahendo ad contumaciam provocare, et ad audiendam lectionem tardissimos reddere: et cum in eorum cordibus velut callum, et, ut ita dixerim, scoriam teporis induxerit, ad quaelibet opera mala sibi eos facit praeparatos, et omnibus vitiis vel negligentiis infeliciter servire compellit; secundum illud quod Veritas dixit: Qui facit peccatum, servus est peccati (Joan. VIII, 34); et a quo quis superatur, ejus servus efficitur (II Petr. II, 19). Sicut enim sanctae ac spiritales [Col. 1211C] animae fervore charitatis accensae Spiritu sancto aguntur, et ad omne opus bonum jugiter praeparantur, secundum illud quod Apostolus ait: Quotquot spiritu Dei aguntur, hi sunt filii Dei (Rom. VIII, 14); ita econtrario negligentes et tepidae ab illo contrario spiritu possidentur, de quo scriptum est: Cum exierit immundus spiritus ab homine, vadit per loca arida, quaerit requiem et non invenit; postea revertens invenit domum suam vacuam et scopis mundatam, et adducit secum alios septem spiritus nequiores se, et erunt novissima hominis illius pejora prioribus (Luc. XI, 44). Haec enim sine dubio patiuntur clerici monachi, sive virgines superbi, inobedientes et tepidi. Cum enim in primordiis conversionis suae relicta saeculi conversatione ad militiam sanctae religionis animo ferventi confugerint, per gratiam Dei vacuantur omnibus malis; postea vero dum per negligentiam ac desidiam non apponunt studium, ut cum Dei adjutorio repleantur spiritalibus bonis, vitia quae [Col. 1211D] discesserant invenientes eos cum multiplici nequitia remeantes, compellunt eos redire ad vomitum; et impletur in illis quod scriptum est: Sicut canis quando revertitur ad vomitum suum odibilis fit, ita et peccator quando revertitur ad peccatum suum. De istis talibus terribiliter clamat apostolus Petrus; Si enim, inquit, refugientes coinquinationes mundi his rursum implicati superantur, facta sunt eorum posteriora deteriora prioribus. Melius, inquit, fuerat illis non cognoscere viam justitiae, quam post cognitionem retrorsum converti ab eo quod illis traditum est sancto mandato; contigit enim illis illud veri proverbii: Et canis reversus ad vomitum suum, et sus lota in volutabro luti (II Pet. II, 20). Hoc illis evenit, qui post abstinentiam ad gulam, post vigilias ad somnolentiam, [Col. 1212A] post humilitatem ad superbiam, post obedientiam ad contumaciam, post patientiam ad iracundiam, velut canis ad vomitum, et velut sues revertuntur ad luxuriae volutabrum.

3. Et ideo qui se talem esse cognoscit, dum corrigendi tempus est, cum rugitu et gemitu ad vulnus superbiae humilitatis medicamentum contendat apponere: contra murmurationis vel iracundiae venenum antidotum obedientiae festinet accipere. Et antequam anima sua multis peccatis obnoxia de hac luce discedat, remedium sibi in diem necessitatis acquirat, et lampadi suae per superbiam exstinctae humilitatis et charitatis oleum, dum colligendi et emendi tempus est, praeparare contendat, ut inter sanctas virgines accensa virginitatis lampade in vasculo animae suae oleum charitatis exuberet. Quia penitus virginitas in corpore nihil proderit, si charitas vel humilitas a corde discesserit. Et haec quidem observant animae sanctae, et quae illis similes esse volunt, facere non desistunt.

[Col. 1212B] 4. Aliae vero quae non spiritaliter, sed carnaliter vivunt, non humilitati sed superbiae infelicia colla submittunt: nec velut apes spiritalia mella colligunt, sed quasi vespae crudelia venena diffundunt: quando senioribus inobedientes existunt, quando flammis iracundiae succenduntur, quando odium in corde condunt, quando murmurationibus suis et se et alias vento superbiae de portu obedientiae excussas, et de tranquillitate patientiae proturbatas faciunt naufragare; et quae in primordiis conversationis suae relictis saeculi fluctibus ad quietem monasterii confugere, nunc nimio furore superbiae in ipso portu procellis iracundiae naufragare probantur. Istis talibus meliores sunt illae, quae saeculo servire videntur, quia multo melius est humilis conjugalitas, quam superba virginitas, et plus laudabiles quae in medio pelago se Deo auxiliante custodiunt, quam illae quae in portu nimia negligentia vel securitate merguntur.

5. Felices ergo sunt illae animae, quae ita cor suum [Col. 1212C] diversis virtutum aromatibus Christo donante replere contendunt; ut ex illorum ore non nisi charitas et humilitas, numquam nisi castitas, vel mansuetudo, vel obedientia proferatur: unde et sibi aeterna praemia, et aliis praebeant sanctae conversationis exempla. Sicut econtrario infelices sunt, et miserae, et omni lacrymarum fonte lugendae, quae ita malis moribus corrumpuntur, ut ex illarum ore, vel indigna conversatione, non Christi medicamenta, sed diaboli venena procedant. Quae cum foris religioso habitu quasi pellibus ovium contegantur, velut lupi rapaces intrinsecus esse noscuntur, et serpentium vel viperarum more, tamdiu fictam humilitatem habitu corporis demonstrare videntur, quamdiu nulla castigatione corripiuntur: at ubi vel levis admonitio fuerit, tunc falsa humilitate remota superbiae se furor exeret; et tunc in veritate cognoscitur, quia aliud proferebatur in ore, aliud abscondebatur in corde; falsa humilitas fingebatur in corpore, et superbiae [Col. 1212D] virus tegebatur in mente.

6. Haec ergo omnia timentes potius quam de vobis sinistrum aliquid sentientes, cum omni humilitate et paterna sollicitudine charitati vestrae suggessimus; et ideo ante oculos vestros tepidorum negligentias proferre voluimus: ut et de bonis, quae in vobis munere divino collata sunt spiritaliter gaudentes, Deo gratias referatis, et pro me ac mei similibus, qui adhuc multis negligentiis premimur, jugiter Dei misericordiam supplicetis: ut cum ante tribunat Christi vobis pro perseverantia bonorum operum corona tribuatur, nobis intercessione vestra vel peccatorum indulgentia concedatur, praestante Domino nostro, qui cum Patre et Spiritu sancto vivet regnat in saecula saeculorum. Amen.




[Col. 1213]
EPISTOLA DICTA S. EUCHERII LUGDUNENSIS EPISCOPI AD PHILONEM PRESBYTERUM SUUM.
A Baluzio edita in appendice ad opera S. Agobardi.
(C,G,S)

[Col. 1213A] Domino sancto ac venerabili fratri et compresbytero nostro Philoni Eucherius episcopus salutem in Domino dicit.

Quaeso charitatem et dilectionem tuam, quam habes perfectam in Domino, ut digneris te fatigare usque ad monasterium Insulae Barbarae, et videas et exhorteris fratrem nostrum Maximum abbatem, qui praeest ipsi monasterio, quia pervenit ad nos quod velit ex eo discedere, et fratres suos deserere, eo quod multi propter metum gentium oblationes suas subtraxerint, quas pro Dei intuitu dare consuerant. Sed si nos vivimus et sani revertimur, tantum illi [Col. 1214A] vel monachis suis in Dei nomine disponimus ministrare, ut nihil egere videantur. Hoc tamen specialius peto ab ipso fratre nostro, ut domum pensilem quam jussimus fieri nobis praeparet et membranas. Quia, si Deus annuit, Quadragesimam in Insula cum ipso tenere disponimus, ut opus coeptum ibidem pariter residentes expediamus. Interim trecentos modios annonae et ducentos modios vini, ducentas libras casei et centum libras olei, ordina ipsi dari, ut cum per nostram oblatiunculam ipse una cum congregatione sua reficitur, nobis reditus cum sospitate ipsis orantibus a Domino tribuatur.




ANNO DOMINI CCCCXLIX.
SANCTUS HILARIUS ARELATENSIS EPISCOPUS.



PROLEGOMENA.




[Col. 1213]
NOTITIA HISTORICO-LITTERARIA IN S. HILARIUM.
(Ex Schoenemanni Biblioth. Hist. Litter. Patr. Lat. tom. I.)



I. Vita.
[Col. 1213B]

Hilarius Arelatensis, Gallus, clarus genere educatusque liberaliter, juvenis hortante Honorato Lirinensium monachorum abbate cognationem suam ab eaque pendentia saeculi commoda deseruit vitaeque monasticae eodem duce et auspice se addixit, unice intentus magistri hujus exemplum in se effingere menteque et animo referre. Itaque quamdiu ille Lirino praeesset, semper ei adhaesit ejusque institutionem sectabatur; evocatum deinde anno 426 ad Ecclesiae Arelatensis regimen eodem comitatus est, mox tamen ad insulam suam rediit, nec ab ea prius recessit quam coenobitae otium cum episcopali cura ipsi esset permutandum. Mortuo enim Honorato, in ejus locum suffectus est Hilarius ineunte anno 429. [Col. 1213C] Arelatensis autem episcopatus, ut erat in Ecclesia Gallicana, a Patrocli maxime aetate, cui Romanae sedis favore jura metropolitica in Viennensem etiam et Narbonensem provinciam cesserant, principale honoris fastigium, ita non poterat virtutes, si quae in eo erant episcopo dignae, non conspicuas reddere et late propagare. Hinc magna apud omnes non intra Gallias modo vitae ejus commendatio et post mortem etiam culta memoria. At idem locus et magnarum [Col. 1214B] ipsi molestiarum et gravis moeroris causa fuit. Nam cum anno circiter 444 Chelidonium quemdam Vesontionensem episcopum, a plebe sua coram eo accusatum causa in synodo quadam desultorie ut videtur cognita, communi sententia deposuisset, is vero Romam expetens, injusto se rigore condemnatum esse apud Leonem episcopum esset conquestus, Hilarius illico quidem ipse Romam contendit Leonique se praesentavit, ita tamen, ut ad officia, non ad causam venisse libere significaret. Sed cum totam causam ab episcopo Romano retractari, seque ipsum tamquam reum injusti judicii habitum cerneret, neque ea quae a Chelidonio pro innocentia sua prolata essent documenta vel solus evertere posset, vel redarguere, judicii ordinem indignatus, apud animum sustineret [Col. 1214C] e contrario vero multa liberius et incautius locutus esset quam jam tum Romani episcopi ambitio et non amplius dubia potestas ferret, neque adeo anceps esse poterat, in quam partem Leonis sententia inclinatura esset: inscio Leone Roma discessit et Arelatum repetiit. Mox tamen, ut vitae ejus auctor scribit, totum se ad placandum ejus animum inclinata humilitate convertit, misso primitus sancto Ravennio tunc presbytero, postmodum ipsius successore, dein [Col. 1215A] Nectario et Constantio praecipuis sacerdotibus. Sed frustra. Lata pridem erat sententia, absolutus Romae Chelidonius, remotumque judicium ab Hilario in hac causa prolatum, et ne impune ferret suam erga sedem apostolicam audaciam, non solum adempta est ei et Viennensi interim episcopo reddita metropolitica in Viennensem provinciam potestas, sed omnino hujus potestatis exercitio exspoliatus est, traducto in convocandis diversarum provinciarum synodis jure in antiquiorem episcopum Leontium. Atque haec insuper imperiali auctoritate roborari et exsecutioni mandari Leo curaverat, in quo edicto imperatorum Theodosii et Valentiniani III, d. 8 Jul., Valentiniano A. VI et Nonio v. v. c. coss. (a. 445) inter alia praeceptum fuit, ut episcopis Gallicanis omnibusque [Col. 1215B] pro lege esset, quidquid apostolicae sedis auctoritas sanxisset: ita ut quisquis episcoporum ad judicium Romani antistitis evocatus venire neglexisset, per moderatorem ejusdem provinciae adesse cogeretur. Obiit Hilarius non multo post anno 449.

Diversa maxime de Hilario ejusque cum Romano episcopo lite recentiorum scriptorum sunt judicia, prout magis minusve scilicet Romanae curiae illi faverent, aut animis in eam essent infensioribus. Magna sane Hilarii apud omnes temporum istorum aequales fuit existimatio; eximiis eum laudibus condecorat vitae ejus scriptor ipseque Leo M. mortuum sanctae memoriae papam vocat. Superstitiosi itaque Romanae sedis jurium defensores negant aliter haec cum ista ejus erga pontificem temeritate conciliari [Col. 1215C] posse, nisi serio poenitentiam egisset eaque veniam apud illum impetrasset. Contra obtrectatores Romanae auctoritatis nihil aliud egisse eum existimant, quam quod Ecclesiae suae juribus deberet, nec jus causae ejus defuisse, nec prudentiam ipsi in ea defendenda. Quid? quod contendunt, Hilarium nullam plane episcopi Romani in Ecclesia Gallicana auctoritatem agnovisse, propterea judicium ejus detrectasse et spreta ejus sententia ad vitae finem usque metropolitae jura in utraque exercuisse provincia. Hoc fuit quoque Paschasii Quesnelli consilium in apologia quam occasione editionis Operum Leonis M. pro Hilario conscripsit, in qua non minus episcopi Romani auctoritatem elevare, quam Hilarii gesta ac virtutes, fortitudinem scilicet in defendendis Ecclesiae [Col. 1215D] suae juribus, mitem animum et pacis studiosum, constantiam et in officio suo perseverantiam Leonis minis inconcussam extollere studet. Sed quidquid ille disputet, prudentiam non possum in Hilario agnoscere, nec omnino ullum ex gestis ejus constans consilium elucet. Quin nec ea, quibus episcopi Romani tunc temporis in Gallicana Ecclesia potestatem Quesnellus oppugnat, ita sunt comparata, ut non in [Col. 1216A] multis adversariis ejus novissimis Balleriniis, quamvis Romanae curiae deditis, accedere quam cum illo sapere malis.

Porro Hilarium cum multis aliis Galliae episcopis minime probasse Augustini recentem tunc de Praedestinatione et Gratia opinionem, ex Prospero discimus. [(a) 1Kb] Hinc orta est de Semipelagianismo ejus quaestio, leviuscula quidem, sed serio a doctis etiam viris tractata, et in qua idem Quesnellus graviter allucinatus est. Cf. Oudinus in Diss. de Hilario Arelat. cap. 3, T. I pagg. 1227, 28.



§ II. Scripta.

Honoratus, vel quisquis fuerit auctor Vitae Hilarii, sequentia recenset ejus scripta: Vitam scilicet Honorati antistitis, Homilias in totius anni festivitates, Symboli expositionem, [Col. 1216B] Epistolarum magnum numerum et Versus. Ex his supersunt hodie certa et genuina solummodo: 1o Vita sancti Honorati Arelatensis episcopi, et 2o Epistola ad Eucherium episcopum Lugdunensem. Interciderunt reliqua, nisi forte ex homiliis quaedam restent inter homilias sub Eusebii Emeseni vel Gallicani nomine vulgatas. Oudinus quidem, qui unius omnes auctoris esse sibi persuaserat, easdem ad Hilarium spectare olim existimabat, praeter alia argumenta secutus auctoritates vv. dd. praesertim Cumdii et Mosani editorum Bibliothecae Concionatoriae; sed re attentius perpensa censuit, nullatenus eas illi convenire posse; immo auctoris esse qui certo post concilium Chalcedonense a. 451 celebratum et damnatum Eutychen vixerit [(b) 1Kb] .

[Col. 1216C] Sed hoc non impedit, quo minus vera sit, quam Combefisius et non pauci cum eodem viri docti aluerunt, sententia, collectionem censentes ex diversis Arelatensis praesertim et Lugdunensis provinciarum et civitatum concionatoribus delectam, quae inter multas aliorum Hilarii quoque nonnullas homilias contineret.

Tribuuntur porro Hilario poemata nonnulla versu hexametro condita, veluti Poema de septem Fratribus Machabaeis ab Antiocho Epiphane interfectis, quod alias sub Victorini Afri nomine circumferri solet; Carmen de Providentia Dei et Carmen in Genesin ad Leonem papam, de quibus eruditorum sententiae longissime invicem distant. Codicum in his nulla est auctoritas, quippe in quibus constanter tertium ad [Col. 1216D] Leonem Carmen, Hilario Pictaviensi tribuitur, cui idem asseruerunt PP. Maurini in editione Operum Hilarii istius. Oudinus tamen propter eorumdem testimonium, nullus dubitat, quin Arelatensis verus auctor sit carminis de Machabaeis, sicut de altero de Providentia arripit sententiam Norisii, ex vestigiis Semipelagianismi, quae in eo sibi deprehendere visus est. Hilario Arelatensi illud adjudicantis. Quippe [Col. 1217A] existimabat ille Prosperum in poemate de Ingratis hocce carmen sibi refutandum sumpsisse. Sed dudum istam opinionem diluerunt Antelmius et novissimus editor Prosperi Aquitani Operum. Salinasius autem ex mentione incursionis Vandalorum Gothorumque colligit scriptum illud esse circa annum 416, adeoque ab Hilario vixdum quindecim annos nato proficisci haud potuisse. De reliquis duobus licet definire nihil ausus sit, vero simile tamen censet, auctorem eorum esse Hilarium. Sed rectius fortasse statuunt, quibus nullum omnino ad Hilarium nostrum pertinere videtur, in quorum numero sunt diligentissimi atque acutissimi auctores Historiae Litterariae Galliae.

Superest denique narratio de Miraculo a B. Genesio martyre perpatrato, Hilario Arelatensi pariter [Col. 1217B] tam in codicibus nonnullis quam doctorum virorum, Benedictinorum in primis in laudata Historia Litteraria Galliae, suffragio tributa. Sed hanc quoque plurimi cum Quesnello alienam ab Hilario aestimant.

Denique manifesto non hujus, sed alius Hilarii, Prosperi familiaris, vel duorum etiam, utriusque vero Augustinianae de Gratia opinionis defensorum, sunt Epistolae duae ad Augustinum de hoc argumento directae.



§ III. Editiones.

Ex genuinis Hilarii scriptis primum edita est Vita S. Honorati a Genebrardo Parisiis 1578, unde eam suscepit Surius. Non multo post eamdem ex mss. Lirinensibus produxit Vincentius Barralis, quem secutus est Bollandus ita quidem, ut et ipse mss. exemplaria [Col. 1217C] conferret. Successit Quesnelli recensio ex Bollandi textu et mss. Arelatensibus formata, quam in plerisque deserit novissimus editor Joannes Salinasius. Epistola ad Eucherium prima vice, ni fallor, prodiit in Chronologia Lirinensi; mox inserta est in Bibl. PP. Colon. et Lugdunensem et apud Quesnellum, et in novissima editione a. 1731 recusa. Quae quidem omnia ob oculos ponet sequens indiculus, a quo ea quae dubiae sunt existimationis aut omnino falso Hilario ascribuntur, sejunximus, satis fecisse desiderio lectorum arbitrati, si succincte monuerimus, ubi et quo nomine occurrant.

Carmen de Machabaeis editum est primum sub Victorini Afri nomine a Joan. Sichardo in Antidoto contra omnes Haereses a. 1528, inde que in Bibl. PP. Bigneanam [Col. 1217D] a. 1575, et in omnes sequentes traductum, insertum quoque (testibus Benedictinis in Hist. Lit. Galliae) Syllogae poetarum Christ. Lugd. a. 1605, et Bibliothecae Floriacensi Joannis a Bosco T. II, p. 198-210. Carmen de Providentia frequenter cum Operibus Prosperi Aquitani exscriptum est; Carmen in Genesin sub Hilarii Pictaviensis nomine emissum est primum a Lud. Miraeo, cum Opp. Hilarii Pict. a. 1544, indeque in omnibus etiam novissimis eorumdem editionibus repetitum. Seorsim quoque edidit Morellus Parisiis apud Guillot a. 1559, in-4o. Mox, a. 1560, Parisiis iterum in-8o prodiit, cum Claudii Victoris aliorumque carminibus in Genesin, et eodem anno Antuerpiae cum poematibus Paulini Nolani curante [Col. 1218A] Pulmanno; porro receptum fuit a Ge. Fabricio inter Poetas Christianos et in Bibliothecas Patrum et singulari commentario illustrarum a Jo. Weitzio, Francof. 1625, in-8o.

Miraculum Genesii prodiit apud Surium et Bollandistas ad diem 25 Augusti.

De Epistolis duabus ad Augustinum infra dicetur. Homilias denique, quas universe a nonnullis Hilario tributas, ex parte vero ipsius esse innuimus, non semel editae fuerunt; sed postquam primum prodierant Homiliae X ad Monachos. Col niae 1531, in-12o, junctae illis sunt Homiliae XLVI ad populum Eusebii Emeseni nomine a Jo. Gagneio Parisiis 1547, in-8o; eaedemque postea recusae sunt. Antuerpiae 1555, et Parisiis 1561, et post Andreae Schotti recensionem [Col. 1218B] in tomo V Bibl. PP. Colon. ann. 1618. et T. VI Lugdunensis 1677, a Cumdio et Mosano Hilarii nomine, a Combefisio vero tamquam diversorum auctorum opera in Bibliothecam Concionatoriam traductae.



SAECULO XVI.

1578. Parisiis, apud Aegidium Gorbinum; in-8o. D. Hilarii Arelatensis episcopi de S. Honorato Oratio funebris et D. Eucherii Lugdunensis episcopi de Laudibus Eremi, nunc primum e Lirinensi bibliotheca producti. Cf. Eucherius Cat. Bibl. Reg. Paris. T. I, p. 383 et 364, num. 465, addit Fausti Regiensis episcopi Instructionem ad Monachos, quae sane inest in hoc libro, non item in titulo significatur, ut docet Sancassanus in Cont. Bibl. Vol. o. Cinelli.



SAECULO XVII.

[Col. 1218C] 1613. Lugduni, in 4o. Sermo luculentus sancti Hilarii archiepiscopi Arelatensis de Vita sancti Honorati ejus praedecessoris et primi fundatoris sacri monasterii Lirinensis, item Epistola ejus ad Eucherium; in Chronologia Sanctorum Insulae Lirinensis auctore Vincentio Barrali, pagg. 1---15 et 126.

1618. Coloniae Agr., sumpt. Ant. Hierati; in-fol. S. Hilarii Arelatensis opuscula, id est Epistola ad Eucherium, Epistola ad Augustinum et Carmen de Genesi; in M. Bibl. PP. tom. V, part. II.

1618. Coloniae, Agr.; in-fol. Sermo S. Hilarii ep. Arelatensis de Vita et morte beatissimi Honorati Patris praecipui monachorum Lirinensium et episcopi Arelatensis; in Vitis SS. Laur. Surii ed. postremae, ad diem 16 Januarii pagg. 252---58.

[Col. 1218D] 1643. Antuerpiae, apud Jo. Meursium; in-fol. De Vita S. Honorati Sermo S. Hilarii episc. Arelatensis, in Actis SS. Jo. Bollandi mens. Januarii T. II. pagg. 11---24. Recensita est ad editiones Surii et Barralis et mss. S. Mariae de Ripatorio et Preudhomii canonici Cameracensis, illustrataque marginalibus, locis biblicis et praemonitione.

1673. Parisiis, apud Seb. Cramoisy; in-12. S. Hilarii Arelatensis Vita S. Honorati, cum Eucherii Lugdunensis libris de Laude eremi et contemptu mundi, quibus tribus opusculis appositus est titulus Via ad aeternitatem; cf. Eucherius Lugdunensis.

1675. Lutetiae Parisiorum sumptibus Jo. Bapt. Coignard: in-4o. S. Hilarii Arelatensis episcopi Opuscula, [Col. 1219A] Vita et Apologia, seu, ut interior titulus habet, S. Hilarii Arel. Vita, et quod superest Opusculorum ejusdem, cum excusis codicibus et manuscripto sanctae Arelatensis Ecclesiae collata a Paschasio Quesnello; ad calcem Operum Leonis M. ab eo editorum T. I, pagg. 729---776.

In hisce opusculis Quesnellus nihil complexus est praeterquam Vitam Honorati ad codicem Arelatensem et Bollandianam editionem relectam, Metrum in Genesin et Epistolam ad Eucherium Lugdunensem. Narrationem de Miraculis Genesii, quae apud Surium Hilarii nomine decorata legitur, ab ejus facundia abhorrere scribit et potius Honorati Massiliensis stylum redolere. Apologia pro S. Hilario et Ecclesiae Arelatensis juribus antiquis inter Dissertationes Leonis [Col. 1219B] Operibus tomo secundo adjunctas est quinta, spectatque ad Epistolam Leonis X (al. XXXXIX) ad episcopos Viennensis provinciae.

1677. Lugduni, apud Anissonios; in-fol. S. Hilarii Arelatensis Opuscula, videlicet Epistola ad Eucherium, Epistola brevis ad Augustinum, historia Geneseos heroico carmine descripta; in Bibl. Max. PP. T. VII, pagg. 1228---30.

1700. Lugduni, apud Joannem Certe; in-fol. S. Hilarii Arelatensis episcopi Vita, Opuscula et Apologia; cum Leonis M. Operibus edidit Pasch. Quesnellus T. I, pagg. 361---86.



SAECULO XVIII.

1731. Romae, typis Jo. Zempel; in-8o. S. Hilarii Arelatensis episcopi Opuscula ad mss. codd. insignioresque [Col. 1219C] editiones recensita ac notis illustrata a D. Jo. SALINAS Neapolitano, etc., cum Vincentio Lirinensi.

[Col. 1220A] Genuina Hilarii scripta ab iis quae fide minus explorata aut falso illi tribuuntur, secrevit. Ad illa duo tantum pertinere existimavit, Honorati Vitam scilicet et Epistolam ad Eucherium; ex altera classe tria exscribi fecit, Metrum in Genesin, Carmen de Fratribus Machabaeis, quae duo recte Hilario Arelatensi adjudicari existimat, et Genesii Miraculum.

Textus Vitae Honorati pro fundamento habet recensionem Bollandianam; raro lectiones Quesnelli admissae sunt. Consuluit et ipse quidem Salinasius codices mss. bibliothecae Reginae Suecorum n. 645 et 1025, antiquos et optimae notae, sed magis ad tuendas Bollandianas lectiones quam novas invehendas. Testatur enim mss. auctoritate aliisque de causis parce et verecunde loca quaedam se restituisse [Col. 1220B] feliciter Bollandi sagacitate correcta, deformataque verius quam emendata in sequentibus editionibus. Nec voluit capitum numerorumque distinctionem a Bollando invectam turbare, ne citationum varietate lectores scriptoresque inutiliter fatigarentur. Plura etiam ad notas observationesque, quarum quidem satis copiosa materia jam a Joanne Barrali parata fuerat, Bollandus contulit. Quod attinet ad epistolam ad Eucherium, et eam codicis ms. ope recensuisse et emendasse profitetur Salinasius, sicuti ea quae ab his secrevisse eum significavimus, ad optimarum editionum, quales sunt Weitzii, Quesnelli, PP. Maurinorum et Rosweydi, fidem repraesentavit.

Carmen de Providentia, quod ullo specioso argumento Hilario tribui negat, daturus erat in appendice [Col. 1220C] ad dissertationem quam meditabatur apologeticam, in qua praeter alia et hujus carminis doctrinam curiosius examinare constituerat.




[Col. 1219]
S. HILARII ARELATENSIS VITA Ab [a 7Kb] auctore ejusdem S. Hilarii discipulo scripta.
Ex editione Balleriniana Operum S. Leonis Magni tom. II.)
(C,S)*



PROOEMIUM.
[Col. 1219C]

1. Conscius imperitiae meae, et non ignarus ignaviae, [Col. 1220C] dum tenerum verecundiae frontem silentii latebris volui cunctabundus operire, eamque sub [Col. 1221A] velamine taciturnitatis abscondere, jussionibus venerabilibus diutissime repugnavi. Sed vicit meritum dominorum praesentiumque pontificum; si tamen obedientis temeritas non imminuat judicium tam sublimium sacerdotum: quia cui fandi facultas non suppetit ubertate loquendi, indocta rusticitate depressus, frustra vocatur in culpam, si nequeat excolere propositam sterili sermone materiem; cujus ponderis magnitudine angustus animus in ipso praefationis exordio praefocatur, dum innumeras virtutum palmas hinc inde circumspicit, [a 1Kb] nec incipere quod aggredi conatur, queat, nec quod coeperit, supplere praevaleat.



CAPUT PRIMUM. Natalium nobilitas ab Hilario et auctore ejus vitae posthabita
[Col. 1221B]

2. Beatissimi igitur Hilarii, peculiaris patris, monachi singularis, antistitis summi, doctoris eximii, pii institutoris, Vitam sermone pauperculo, sensu tenui cupiens demonstrare, dignum duco nequaquam more rhetorico patriam parentesque memorare: quia etiam ipse in laudibus venerandi propinqui praecelsum stemma natalium maluit nobilitare dum respuit, commendare dum praeterit, dilatare dum [Col. 1222A] spernit. Ego, ut sic dixerim, hujus rei non immerito arbitror faciendam esse jacturam, ubi praeconiorum sublimium redundat ubertas: more artificum, qui composituri diadema pretiosum, sic eligunt veras gemmas, ut aliquas tamen praeterire noscantur industria: ita et ego, ubi virtutum exuberant margaritae, nonnullas necessario praetermittam, ut vitae ipsius pretiosissimum monile, non humanis gemmis ornatum, sed supernis virtutibus splendidum, sine artificis manu, pretiositate propria commendetur. Proinde infantiae ejus rudimenta, indolem pueritiae; jam tunc quae subsecuta sunt, [b 1Kb] vultus nivei candorem, fulgentium luminum faces, modestum gradientis incessum, ignem flagrantis ingenii, inexhaustum facundiae fontem, philosophicorum dogmatum [c 1Kb] interiorem [Col. 1222B] veramque doctrinam, praeclara posteris tradita ejus eloquio monimenta testantur, brevi trado compendio, [d 1Kb] illis definiens haec requirenda personis, in quibus tanta insignia nequeunt fructificare virtutum. Ego autem, qui in humilitate gratiam, in mundi contemptu sapientiam, in auctoris amore justitiam, in carnis mortificatione prudentiam, in perennium praemiorum comparatione fortitudinem praedico, illa omnia necessaria dissimulatione praetereo; [Col. 1223A] illud recte aestimans narrationis exordium, quod ipse judicavit conversationis suae dignum esse principium, quemadmodum portum verae salutis intraverit, vitae istius naufragio superato, praelibare tentabo.



CAPUT II. Hilarium convenit Honoratus ut ad Deum convertat.

3. Hunc igitur dum beatae memoriae Honoratus pater in novae vitae immortalitatem cuperet pietatis regenerare visceribus, congregationem per se Domino [a 1Kb] conquisitam pausillulum dereliquit. Ad patriam, ex qua eum amor coelestium expulerat, tanti filii revocavit affectus. Corpore infirmus, mente validus et robustus, sobolem novam spiritali adhortatione concipiens, instructione formans, orationibus [Col. 1223B] procreans, in corde praeclari cespitis sanctum semen aratro fidei percolendum jaciebat peritus agricola, quod orationum perennibus donis et lacrymarum fluentibus rivis irrigabat. Sed anima generosa, quae falsam atque fallentem saeculi felicitatem innumero doctrinarum labore conceperat, cum ad coelestis regni militiam vocaretur, non levem habuit facilemque [b 1Kb] tractatum; quandoquidem se subtiliter ingerebat dulcedo praesentium, ut veram frugem et gloriam abstraheret futurorum. Sed pius pater his adhortationibus animum mundi prosperitate constrictum solvere gestiebat: Ego, fili, superna inspiratione flammatus, ut perennis vitae gloriam consequaris ad eadem loca pro te redire compellor, unde jamdiu fugiendum esse salubri, ut cernis, definitione [Col. 1223C] constitui. Non tibi terrena, sed coelestia; non caduca cum mundo, sed aeterna cum Christo, eodem sponsore quo largitore muneris, in perpetuum provisurus. Ista, quae sequeris, et quae animo concepisti, mors potest [c 1Kb] intercipere omni communis aetati: quae autem suadeo non deserentes parant divitias, sed mansuras; nec temporalia commoda, sed aeterna; nec titulos vanescentium honorum, sed perennem gloriam tribuunt angelorum. In saeculi conversatione volatili, quam Scriptura prophetica umbrae apparenti et illico vanescenti credidit comparandam, dicens, Dies mei sicut umbra praetereunt (Psal. CXLIII, 4), recte quidquid aspicitur, [d 1Kb] deceptorium judicatur. Et ideo seu corporum vires, seu patrimoniorum facultates, seu felicitatis [e 1Kb] augmenta, vel diversarum [Col. 1223D] prosperitatum insignia, pene est ut ante transeant quam producta laetitia [f 1Kb] , quolibet usu auctorem incipiant oblectare. Quae tamen plus metu amissionis excruciant amatorem quam suae prosperitatis ambitu laetificent possidentem. Jugiter suspecta, nec tamen manentia, more subdoli hostis ingerentis parvam praedam, ut possit animam perpetuo tenere captivam. Et ideo accensus non humano affectu, sed divino nutu, quia non fallit ille qui dixit interius: Magna et supra quam credi possunt de te mihi metere [Col. 1224A] promitto; illa tibi et in praesenti provisurus quae non aestimas, et in futuro quae non possunt hactenus cogitari.



CAPUT III. Repugnat Hilarius Honorato. Hujus violenta supplicatio. Deliberatio Hilarii conversionem parturientis.

4. Sed cum B. Hilarius exercitatione praecipua, qua pollebat, acrimonia, qua caeteros superabat, eloquentiae fonte, quo ipsis suis institutoribus plus fluebat, ista destrueret; non facile suscipiendum credens, quod summum esse mentis videbat intuitu, B. Honoratus ad Deum tota se animi virtute convertit. Quo facto non solum fastidientis assensum, verum etiam humilem et subjectum Christo auctore lacrymis gemitibusque promeruit. Quem blanda [Col. 1224B] adhortatione non flexerat, violenta supplicatione superavit; prostratus in conspectu Domini, ut eumdem celsius exaltaret; producens flumina lacrymarum, ut a lacrymis eximeret futurorum. Illico in ejus pectore novae cogitationis fluctus exaestuat: suscitantur altercantium diversa inter se consilia voluntatum, et cui invitantis Domini ingerebantur praemia, ipsi nihilominus mundi opponuntur obstacula. In suscipienda igitur coelestis militiae tirocinia excitatus, talia secum ipse deliberat: In studiis saeculi constituti nonnumquam suadendi deliberatione suscepta, justa ab injustis, utilia ab inutilibus, perpensa salubriter examinatione discrevimus. Nonnumquam humanis auribus blandientes speciem justitiae oratoriae artis venustate celavimus. Hic quid agendum est, ubi [Col. 1224C] causa vertitur salutis aeternae, ubi status animae et infinitorum coelorum est pensanda securitas? Grandi maturitate tractanda sunt, in quibus ad portum poenitendi nec ratio superest, nec recursus. Aequitatis lance cuncta pensanda sunt, quae utilitatis pondere mensuram suppleant in libra justitiae. Cuncta quae a mortalibus expetuntur, licet incomparabiliter velut pretiosa desiderentur, ipsa continuo adeptione vilescunt; natura humana vitiorum noxio insolens appetitu, non contenta, quod voluit, non satiata, quod concupivit, in novas cupiditatum faces flammarum more detrimentis suis crescens, pabuli assumptione deficiens, nec intelligens quod nonnumquam in ipsis conatibus morte immatura mortem cogitur subire perpetuam. Et idcirco quid justitia, [Col. 1224D] prudentia, fortitudo, temperantia demonstrare soleant, ut dignum est, cogitemus.

5. Justitia persuadet nihil Auctori Redemptorique praeponendum: quia propterea Divinitas ad nos humiliata descendit, ut ad coelestia regna nos faceret pervenire. Recte deputatur eidem vita, qui dedit. Redemptori debetur obsequium. Amplectenda devotio, quae gloriam parit dignitatis angelicae. Prudentia similiter docet illorum exempla debere sectari, qui Domino placuerunt. Eligamus ergo, qui nostrum [Col. 1225A] firmet ambiguum. Abraham primus occurrit, qui egredi compulsus e patria praeceptum convertit in praemium. Astra jussus aspicere, credidit quod contra naturam promittebat [a 1Kb] aeternitas. Promissum vertit in debitum. Istum decet imitari innumera stellarum comparatione fecundum; qui exstitit regni [b 1Kb] coelestis conviva gloriosus, cujus sinus recte dicitur paradisus animarum. Fortitudo cordis animae generosae nihil humile, nihil abjectum permittit arripere. Celsa sectari, ardua conscendere, facit adversa superare, desperationem fortibus probationem nullatenus exhibere permittens. Temperantia Regi coelorum templum provocat praeparandum, fugatis tenebris vitiorum, replere lumine splendidissimo puritatis; abjectis voluptatum fetoribus, castitatis [Col. 1225B] fragrare thymiamate. Proinde quia justitia Conditori nos tradere, prudentia majorum exempla sectari, fortitudo contrarias prosternere potestates, temperantia templum auctori parari debere, justae definitionis deliberatione suaserunt; contemptum pristinum spontaneo emendemus occursu: quia non hunc, sed illum a quo missus est, offendemus, si causam salutis dissimulatione aliqua, vel occupatione mundana crediderimus esse [c 1Kb] levandam; et quia laborem ipsius superna potentia [d 1Kb] invitavit, ut spolia diaboli victor ipse suscipiat.



CAPUT IV. Cedit Hilarius saeculoque nuntium remittit. Gratia praevenit liberum arbitrium.

6. Astructioni nostrae ipse B. Hilarius testimonium [Col. 1225C] praebet ita dicens: [e 1Kb] Haesitantiae meae invitante pio Domino, totus cum voluptatibus suis mundus astabat: quid relinquendum, quid appetendum videretur, animus meus tamquam collatis apud amicum tractatibus ventilabat. Quotiens in animo meo velle et nolle successit? Et quid plura? Absente illo partes suas in me Christus exsequitur. Tali definitione firmatus occurrit, aspectu sereno, animo securo, submisso colloquio, quemadmodum humanum arbitrium divina praecedens gratia [f 1Kb] commutaret in melius, digna conversatione, sermone, mente, habituque demonstrans, manum continuo in Evangelii missurus aratrum, ne retro vel cogitatione respiceret. Obita taxatione omnium praediorum totiusque substantiae, acceptas a germano pecunias vel [Col. 1226A] usibus pauperum, vel refrigeriis deputat monachorum. Nequeo, ut dignum est, vel aestimare, vel dicere, quemadmodum saeculi voluptas, quae aetatis lubrico et illecebroso humanae fragilitatis solet escario prava delectatione decipere, ex animo hujus beati abjecta fuerit [g 1Kb] respuendo salubri damnata consilio, rationabili evitata perfugio, desideratae eremi glorificata secreto: illum evangelicum [h 1Kb] percontatorem merito superans, virtute vincens, perfecta consummatione transcendens. Ille vendere noluit, hic universa distraxit; ille tristis abscessit, hic laetificatus [i 1Kb] saeculi paradisum festinanter intravit. Astructioni nostrae dignum B. Eucherius testimonium perhibet, ita dicens: Et tu licet omnem censum in Christi pauperes [j 1Kb] Christo dives effuderis, tu licet praeferas annis juvenem, [Col. 1226B] moribus senem, tamen plus est quod eremum concupisti.



CAPUT V. Hilarius ad monasterium Lirinense secedit. Eremum ad tempus relinquit.

7. Ruptis ergo occupationum catenis, et auctori facultatibus traditis, tanto duce terrestrem ingreditur Lirinensis Insulae paradisum; non unde, more primi Adae, in hujus vitae mitteretur exsilium, sed unde jure victoris ad coelestia postmodum regna raperetur. Hinc jam omnibus nota illa mentis acrimonia, ardens [k 1Kb] anima, mens compuncta, quemadmodum singulorum in ea servorum Dei profectus alacri inspectione pervaserit, perseverantiam hauserit, vigilias vicerit, abstinentiam rapuerit, humilitatis mansuetudinem transcenderit, [Col. 1226C] orationis instantiam superaverit, lacrymarum flumina meruerit, gratias omnium sibimet vindicaverit, compunctionum virtutes attraxerit, et vim intulerit regno coelorum, pontificalis gloria mundo nota satis superque monstravit. Si quidem quantum compunctionis tunc acquisierit, hinc aperte cognoscitur, quod postmodum in media civitate eremitica fecit instituta fervere.

8. Amorem autem secreti ita medullitus hausit insertum, ut cum illum ducem suum patremque profectuum in sacerdotali fastigio collocatum sub ordinationis principium crediderit comitandum, statim definierit relinquendum. Quantus amor eremi fuit, apud quem B. Honorati dilectio [l 1Kb] potuit studio charitatis [Col. 1227A] imminui? Sed, o ardentissima compunctionis flamma, nequeo tuum, sauciato intuitu, videre fulgorem. Quid tantopere fugis? Quid deseris? Quasi alibi possis lumen [a 1Kb] parare, quam ubi auctor elegerit. Licet velis proprio gaudere secreto, licet consueto eremi rapiaris affectu patrem deserens, pater effectus postmodum reverteris. Relationi huic scripta beati Eucherii praebent attestationem, quae ad eum directa testantur: Magno, inquit, animo egressus dudum de domo tua et de cognatione tua usque in mare magnum recedentia eremi secreta penetraveras; majore tamen virtute repetita a te est eremus quam petita. Siquidem hospes ingressus habuisti ducem et velut itineris tui praevium, quem deinde etiam militiae coelestis magistrum; cumque in pontificali fastigio persequendum [Col. 1227B] putasses, ad familiare eremi secretum te amor retulit. Et quia nobis multorum necesse est astructionibus narrationem suscepti operis confirmare, quisquis plenius ista scire voluerit, [b 1Kb] opus illud ubi haec digne sunt digesta, percurrat.



CAPUT VI. Honoratum in extremis positum convenit. Designatur ab Honorato sibi successurus Hilarius. Rapitur ad episcopatum.

9. Emenso [c 1Kb] biennio, cum ad meriti proprii percipiendum praemium ex incerto vitae istius cursu beatus pontifex vocaretur Honoratus, missis epistolis, ut extremis suis interesse deberet admonuit. Ita jussionem ejus festinavit implere, ac si revocaretur ad eremum. Cumque ad tantum virum crebra sublimium [Col. 1227C] virorum agmina benedictionis accipiendae gratia adventarent, coeperunt de successore beati Honorati flagitare responsum. Excitati desuper animi de electione pontificis ad judicium perrecturi testimonium postulabant; supremo halitu summum meritis singularibus digito demonstravit antistitem. Impensis ergo supremis obsequiis, iterum sanctus Hilarius ad eremi secreta festinat. Sed illa Divinitatis potentia, quae modis occultis suam per humana ministeria peragit voluntatem, illustris Cassii, qui tunc praeerat militibus, animum repente succendit, ut ignotum, ut longe positum, ut denique ad eremum properantem ardenter expeteret, fortiter retineret, violenter attraheret. Electum civium numerum cum non parva manu dirigit militantum. Feliciter pervenitur: spiritalis praeda [Col. 1227D] astat ante oculos inquirentium, et nihilominus ignoratur. Quorumdam tamen indiciis declarata capitur. Et, o supernae gratiae dispensatio inaudita! ibi officia pastoris oves egerunt, nec immerito postmodum abegit exinde lupum, ubi oves primitus officia pastoris peregerunt. Cumque sollicito gregis agmine servaretur, animus ejus plus de divini judicii demonstratione [Col. 1228A] sollicitus, quam exstaret de suscipiendi officii onere occupatus, diurnis nocturnisque fletibus voluntatem sibi Domini declarari flagitabat [d 1Kb] enixe. Cumque positum in itinere sollicita exspectatione pavor judicii fatigaret, etiam clara voce, quae intrinsecus volvebantur, omnibus patefecit. Licet fortiter, inquit, charitatis illigatum me vinculo teneatis, et violenta custodum manibus catena cingat astrictum, nisi Dominus voluntatis suae mihi dederit signum, nequaquam sacerdotii sum suscepturus officium. Itaque cum tali affatu cunctorum vota atque animos vulnerasset, ac moesto ducentium agmine vallaretur, Alamannicum descendens castellum, niveae columbae desuper advenientis et residentis in capite, ac si divino confirmatus attactu, omne amputavit ambiguum. Quae [Col. 1228B] nec ab illis civium militumque frequentibus turbis atque custodiis vel abigi potuit, vel territa separari, quin beato vertici superposita Domini voluntatem, dum secura residet, apertissime demonstraret. Nullo dubitationis vestigio deinceps derelicto, ubi columbae species, quae jam tunc comparata Spiritui sancto super caput Jesu venit in baptismo, pontificis quoque futuri [e 1Kb] designavit nutu divino specialius dignitatem. Scilicet quae supernam benedictionem pernicibus pennis, stridenti volatu, terris velocius deportasset, ut prius quam vocibus humanis, favore superno dignus pontifex clamaretur. In tam praeclaro cultu novoque miraculo exigebat materiae magnitudo diutius immorari, nisi narrationis ordo coepta compelleret explicare.



CAPUT VII. Arelatem pervenit Hilarius. Seminarium episcopale seu congregatio ecclesiastica sub episcopi manu.
[Col. 1228C]

10. [f 1Kb] Dum ergo voluntate omnes alacres tam de confirmato invicem voto, quam de ostenso summi pontificis merito laetiores ad Arelatensem perveniunt civitatem, occurritur, festinatur, primas delicias vultus sui splendore advenientibus praebens, merita interioris hominis exterioris pulchritudine demonstrabat. Eminentissimam sacerdotii dignitatem et novum privilegium sanctitatis angelico praeferens vultu, agnoscitur et agnoscit; in quo agnitus est, magnus exstitit; in quo agnovit, major apparuit. Sicut sacerdotii gradu summus, ita humilitatis descensu fastigium celsae sublimitatis indeptus. O vere perfectus Christi [Col. 1228D] discipulus, qui vias magistri secutus, exercuit docendo quod didicit. Consecratur in sacerdotio jamdiu virtutum meritis consecratus. Amplectendum consecrationis ministerium, quod auxit merita consecrantum. Effectus nomine sacerdos, qui jampridem erat virtutum decoratus insignibus. Quod ita ardenter ac strenue coepit ac perfectissime consummavit, ut in [Col. 1229A] illius temporis incerto tumultu, quem pax longa [a 1Kb] nutrierat, congregationem subito institueret secreti cupidam, continentiae virtute crescentem, quam suo non minus pene imbuit exemplo quam formavit eloquio. Huic affectu animi promptum, sed effectu sermonis imparem me esse profiteor, ut incipere audeam, qua pietate sustinuerit infirmos, quibus doctrinis imbuerit imperitos. Quidquid in virtute summum, in celsitudine arduum, in mortificatione corporis asperum, in saeculi contemptu vilissimum, aequitate justitiae pretiosum, correctione providum, sapientiae consideratione praecipuum, coelesti desiderio sempiternum, exercuit, implevit, ostendit. Adeptus ipse coelestem gloriam, exemplo suo fecit alios adipisci. Ad philosophiae supernae dogmata expeditus incessit, [Col. 1229B] ut alii quoque incederent inflammavit. Usum vitae temporariae minimis, immo nullis exegit impendiis, et ita docuit singulis dierum curriculis transigendum ad obtinenda futura praemia. Innovato studio semper exarsit, et ut alii inardescerent oratione et adhortatione coegit.



CAPUT VIII. Episcopus factus, fit omnium exemplum. Ornamenta ecclesiarum pauperibus erogat.

11. Cum primum speculatoris suscepit officium, in seipso primum monstravit quemadmodum congregatio mundum contemneret, corpus despiceret, et vitia superaret, fatigaretur laboribus, manuum quoque operibus continuis [b 1Kb] vexaretur, sanctis paginis inhaereret, jejuniis vigiliisque studium commodaret, [Col. 1229C] unius tunicae tegmine aestatis ardorem et hiemis rigorem contenta toleraret, iter pedibus conficeret; talia sibi suisque ingerens documenta: Manducandi necessitas incumbit, semina jaciamus: vini perceptio praesumenda est; vineas excolamus. Implevit illud apostolicum, ne quem forte gravaret otiosus, victus proprii habita ratione. Si quid operis superfuerat, [c 1Kb] misericordiae deputabat expensis. In meditatione jugiter permanere, verbi ministerio indesinenter insistere, multiplicibus coelestis sapientiae mysteriis saginari, Deum proximumque diligere, sacerdotes Domini non solum verbis, sed factis accendere, zeli superni aemulatione flagrare, instituere monasteria, aedificare [d 1Kb] templa, digna sacerdotia consecrare, propriis non solum manibus, sed nec [Col. 1229D] periculis temperare, suscipere orphanos, confirmare monachos, accersire saeculares institutione sua, pontifices ordinare, ita quotidianam sui actus discutere rationem, ut superno judici tamquam multiplicatum dispensationis suae talentum niteretur ingerere. Ita viscera ejus misericordia quatiebat et pietas, ac si solus ad redimendum paginis coelestibus urgeretur. Tractavit, secum deliberavit, [e 1Kb] effecit ut [Col. 1230A] sacra ministeria captivis potius solatia quam praestarent Ecclesiis ornamenta. Quid dicam cupidus? Quid omittam nescius, ab his qui majora sciunt negligens judicandus? Quidquid argenti omnes basilicae habuerunt, captivorum redemptioni protinus deputavit; cumque omnia cognovisset expensa, exsultans atque congratulans, quia vota fidelium dispensatione sua videbat coeli in sedem praemissa. Numquidnam poterit aestimari quantum visceribus ejus insederit pietas, qui usque eo credidit omnia distrahenda, quousque ad patenas vel calices vitreos veniretur? Accendit studia offerentium dispensatione laudabili, nec ut [f 1Kb] fatigarentur rejecit, sed ut iterato offerrent uberius excitavit, quod offerentium devotio gratanter optavit, ut oblatio sua primum sacris altaribus, [Col. 1230B] postmodum membrorum Christi redemptionibus militaret.



CAPUT IX. Ut se gessit erga servos Dei.

12. Quemadmodum etiam servi Dei debeant honorari, documentis spiritalibus salubriter imitandum posteris non negavit. Nam cum sanctum Caprasium, sicut ipse dicere solitus erat, angelica in insulis conversatione degentem infirmitate fatigari corporea, certis nuntiis comperisset, ad ejus occursum celeri se festinatione proripuit: ad cujus pedes residens, ut sui meminisset, humilitate submissa et virtute inclyta flagitabat. Juste, dum tanto eremi incolae impendit obsequium, et singularem praebet humilitatis affectum [g 1Kb] sacerdotalem dignitatem quo magis extolleret [Col. 1230C] solerter invenit. In eodem loco tunc temporis sanctum Faustum presbyterum pariter et abbatem ita futurorum praescius honoravit, ut inter se et sanctos sacerdotes Theodorum et Maximum medium [h 1Kb] compulerit residere. Constat ergo humilitatis culmina proprio eum comparasse despectu, et celsum proinde virtutum meruisse fastigium. Sed forte haec tanta et tam multiplicia verae humilitatis exempla aliquod superbiae [i 1Kb] supercilium generarunt, et non potius sublimia humilitatis compararunt celsa praeconia. Exstitit rigidus, sed superbis; exstitit terribilis, sed saeculi iniquitate turgentibus, coenodoxiae vanitate tumentibus. Caeterum congregationi sanctae et consummatis viris, non solum cor atque animum, sed et corpus quoque promptissime prosternebat.



CAPUT X. Qualis erga saeculi potestates.
[Col. 1230D]

13. Quantum igitur districtionis habuerit in causa justitiae, apertissime declaravit; ita ut ne dignitati quidem pepercerit praefecturae. Nam cum saepius praefectum temporis illius secrete monuisset ut ab injustis judiciis se temperaret, et consuetudinario [Col. 1231A] lapsu illo ferretur in praeceps, accidit ut dum in basilica Constantia sacra solemnia celebrantur, productis fontibus coelestium doctrinarum fidelium corda rigaret, subito cum suo ingrederetur officio praefectura. Quam dum ibidem cerneret immorantem, a praedicatione cessavit, dicens non esse condignum ut qui ejus pro salute propria contempserat monita, spiritalis cibi perciperet alimenta. At ubi ille digna confusione perfusus egressus est, convivium quod inchoaverat spiritalium deliciarum profusissime cibum rursus innovato studio coepit praebere agminibus populorum. Praemisit et reliquit exemplum qualiter constantiae virtute mundanae contemni debeant potestates.



CAPUT XI. Qualis in praedicatione verbi.
[Col. 1231B]

14. Temporalis vero ejus praedicatio quantum flumen eloquentiae habuerit, [a 1Kb] quas sententiarum gemmas sculpserit, aurum supernorum sensuum repererit, argentum splendentis eloquii abundaverit, descriptionum varias picturas et rhetoricos colores expresserit, ferreum spiritalis gladii acumen in truncandis haereticorum venenatis erroribus exercuerit, non dicam disserere, sed nec cogitare me posse protestor. Sedilibus [b 2Kb] praeparatis in jejunio, ab hora diei sexta usque in ejus decimam epulis plebem spiritalibus saginabat, pascendo esurire cogebat, esurientes nequaquam pascere desistebat. Nescio utrum satietas plus famem fidelium provocaret, an edendo plebem magis coegerit esurire, implens [Col. 1231C] illud [c 1Kb] propheticum dictum: Qui edunt me adhuc esurient, et qui bibunt me adhuc sitient (Eccli. XXIV, 29). Si peritorum turba defuisset, simplici sermone rusticorum corda nutriebat; at ubi instructos supervenisse vidisset, sermone ac vultu pariter in quadam gratia insolita excitabatur, seipso celsior apparebat, ut ejusdem [d 1Kb] praeclari auctores temporis, [Col. 1232A] qui suis scriptis merito claruerunt, [e 2Kb] Silvius, Eusebius, Domnulus admiratione succensi in haec verba proruperint: Non doctrinam, non eloquentiam, sed nescio quid super homines consecutum. Quid plura dicam? Nisi dicendi pausa desuper eidem advenisset, sermonem finire non potuerat, tanta gratia exundante, et miraculo [f 1Kb] et stupore crescente, ut peritissimis desperationem tunc auctoribus saeculi ejus inferret oratio: in tantum ut Livius temporis illius poeta et auctor insignis publice proclamaret: Si Augustinus [g 1Kb] post te fuisset, judicaretur inferior. Et licet gratia ejus ex his operibus, quae eodem dicendi impetu concepit, genuit, ornavit, protulit, possit absque haesitatione dignosci; Vita scilicet antistitis Honorati, homiliae in totius anni festivitatibus expeditae, [Col. 1232B] Symboli expositio ambienda, epistolarum vero tantus numerus, versus etiam fontis ardentis: at ne quis me aestimet falsa fortassis asserere, testimonium beati Eucherii episcopi justum credidi adhibendum, qui ejus volumine prosa versuque percepto, ita respondit: Et tu licet sis clarus eloquio, clarus ingenio; tu licet praeferas annis juvenem, moribus senem. Et Auxiliaris auctor Romanae facundiae: Dictu difficile est quanti mihi pretii fuerint litterae sanctitatis tuae, in quibus ita expressam facundiam recognovi, sicut tenes in aliis modestiae morumque operibus principatum. Ignosce de te studiose minora dicenti: [h 1Kb] quia semper in praedicatione sui virtus erubescit; cum hoc ipsum verecundiae genus pars magna virtutis sit.



CAPUT XII. Qualis ad mensam et in labore manuum.
[Col. 1232C]

15. Inaudita forsitan crederer replicare, nisi hoc magnorum virorum dictis, scriptis, testimoniisque firmarem. Sedili mensaque apposita, [i 1Kb] liber ingerebatur et retia, astante notario. Liber praebebat animo cibum, manus nectendi velocitate currebant, notarii [Col. 1233A] simul ferebantur articuli, et oculus paginam percurrebat. Adveniens sanctus Edesius rhetoricae facundiae et metricae artis peritissimus vir, stupens et admirans haec laetus effudit:

Vidi ego, nec dignus tanta ad praeconia testis,
[a 1Kb] Prolixos soles jugi cessisse labori.
Nectendi ratio varias injunxerat horas,
Nec finem precibus mutatus fecerat actus.
Credere vix possum quemquam sic tempore eodem
Nectere dictantem, relegendo, lecta [b 1Kb] fatendo,
Ore, manu simul hoc operari, attendere, fari.

Cibum sine lectione non sumpsit. Ab eodem in civitatibus ista est [c 1Kb] invecta primitus consuetudo. Et tanta parcitate vita est illius sustentata, ut raro saecularium aliquem invitaret. In omni actu, in omni loco quidquid ad profectum pertinere poterat, alacer [Col. 1233B] inquirere, strenuus exercere, solers consueverat consummare. Jam quemadmodum [d 1Kb] Salinas expetens [e 1Kb] automata propriis manibus et sudore confecerit, hebdomada completa, die Dominico, media nocte consurgere, et triginta millia pedibus conficere: postmodum sacris solemnibus interesse, et usque ad horam septimam populos pascere; ut dignum est, nec antiquorum posset explicare facundia.



CAPUT XIII. Qualis in poenitentiae tribunali. Forma deprecatoria poenitentiae. Lectionum solemnia.

16. Quotiescumque poenitentiam dedit, saepe [f 1Kb] die Dominico ad eum turba varia confluebat; volabat ad ejus castigationem, quicumque adesse volebat, lacrymarum se imbribus eluebat, coelestibus judiciis [Col. 1233C] territus, promissisque succensus; tanti gemitus, tanti fletus astantibus nascebantur, ut vitae praesentis horreret habitaculum. Quis ita futuri judicii monstravit examen? Quis ita tenebrosum terribiliter intimavit incendium? Quis ita [g 1Kb] flumen exurentis pariter et rapientis cruciatus expressit? Quis ita vulnera conscientiae ante oculos inspicienda reduxit? Admonitione completa cum lacrymis supplicationum sumebat exordia, ut poenitentiae fructum, quem monendo contulerat, orando firmaret. Nam mulier quaedam caeca, [Col. 1234A] dum manus ejus impositione benedicitur, visum se recepisse proclamat: aestimo quod antea interiori homini praestitit, quod exteriori postmodum [h 1Kb] impetravit. Quae recepto lumine ducem viae ulterius non quaesivit. Precibus ejus non ambigo impetratum ut tantum miraculum ad paucos admodum perveniret. Die etiam Dominico dum lectionum solemnia recitantur, quidam phantasmate constrictus, Sancte, inquit, Hilari, cur me torques? publica voce proclamans. Tunc beatus Hilarius ea qua poterat Dominum vi constringit et rogat. Cumque se obtinuisse sensisset: Imperat tibi Jesus, ait, ut de isto [i 1Kb] homine nullam facias mentionem. Qua supplicatione, quasi quibusdam catenis astringeretur, obmutuit, [j 1Kb] et discessit. Plus obmutuisse congaudens, quia ejus meritum [Col. 1234B] potuerit occultari, quam plasmatis vigentis sospitate.



CAPUT XIV. Pythonem expellit. Exeuntes a basilica retinet.

17. Sacrilegium etiam, quod spiritus Pythonis muliere obtenta influxerat [k 1Kb] civitati, quam solerti spiritalis arte consilii exstinxerit, nequaquam silentio praetermittam. Comprehensam jubet recensitis lectionibus veteris Testamenti in cancello ecclesiae publicae collocari. Quid lex juberet, quantum mali Christianis mentibus diabolicae perversitatis propinaret astutia, sermone profluo demonstravit. Et ne ullus deinceps tanto sacrilegio, dum daemonum responsa perquirit, sponte se subderet, necessaria instructione perdocuit: nullam deinceps excusationem, [Col. 1234C] etiam negligentibus, derelinquens, quam idcirco publice fecisset statui, ut non liceret postmodum ignorari. Praecepit ut abiret malignus spiritus. Tum, quia videbat se aperte proditum, nec postmodum decipiendis animabus clandestina fraude valiturum: Quo, inquit, vadam? Et sanctus advertens quantum Dei gratia suo ministerio effecisset, laetus exclamat: [l 1Kb] Maximum purgationis indicium est, nescire quo redeas.

18. Populos etiam post evangelicam lectionem [Col. 1235A] [a 1Kb] egredientes tali clamore revocavit: Exite, inquit, exite, quia hoc vobis de gehenna facere non licebit. Tum spiritalis zeli aemulatio singularis ultionem poenae terribilem ob eorum exegit injuriam. Nam cum facilis ad eum tunc inaniter excitata populorum turba et [b 1Kb] inconsueta deceptaque venisset, ejusque animum concitasset, civitatis pars maxima misso desuper terribili conflagravit incendio; quod ipsi quoque qui non mediocribus sunt dispendiis fatigati, propria voce ob ejus vindictam venisse cognoscentes, clamaverunt flebiliter ejus genibus provoluti, misericordiam postulantes. Ille autem lectioni intentus, vigiliis deditus, orationi ac jejuniis jugiter mancipatus, cilicii asperitate exilitatem tenuati corporis macerabat. Nec hiemis quidem [c 1Kb] frigore, quo solent torrentia [Col. 1235B] flumina glaciali rigore constringi, pedes indumento adjecto texit, [d 1Kb] numquam linum lanamve concedens.



CAPUT XV. Zelus animarum et compatientis animi exemplum. Primae sedis Galliarum episcopus cum suis clericis in seminario simul habitans.

19. Psalmorum mysteriis suavi modulatione cantatis, fletus uberes adjungebat; orationem gemitibus inenarrabilibus duplicabat, ab opere nec in noctis obscuro desistens. Manus nota rapiebantur velocitate nectendi; mens recolendi exercebatur industria. Semel evigilatus nec oculis pepercit, nec membra posuit ad quietem, nihil aliud agens nisi ut eum spiritales hostium catervae invenirent occupatum pariter et armatum.

[Col. 1235C] 20. In his profectibus constitutum subitus ardor accendit, ut Heliodori matrem haeresis Arianae vinculis colligatam expeteret, illuminaret, attraheret, et in aeternum oblaturus in praesentia consecraret. Pietatis autem suae insignia in his, quos ad coeli regna praemisit, ita intimis misericordiae visceribus demonstravit, ut nullus valeat imitari. Minimi cujusque lectoris transitu ejusdem animus taliter vulnerabatur interius, ut singultibus quateretur, et profunderet fletus uberrimos, et non aliter ac si unici pignoris solatio caruisset; casus quoque infirmitatesque suorum, vulnera propria reputabat; quod sancti Cyrilli tum levitae manifesto patuit documento, qui basilicis praepositus construendis, dum marmorum crustas et theatri proscenia celsa deponeret, [e 1Kb] fidei opere [Col. 1235D] nudans loca luxuriae, quod sacrum parabat ornatibus, subito molarum funibus ruptis, impetus desuper marmoris venientis [f 1Kb] stantis pedem cum extrema digitorum parte occupatum collideret atque minueret: [Col. 1236A] pro cujus gemitu et dolore non minus vulneris vir beatus excepit in corde, quam collisus sustinebat in corpore. Cumque ministri vulnus immensum juges et indefessos sacerdoti gemitus extorqueret, quia ejusdem cellae erat ejus cella conjuncta, remedia vir sanctus more solito supplicationibus flagitabat. Paululum sopore depressus vidit [g 1Kb] reverendam eminus astare personam, quae moestitiae causas sollicite perquirebat. Ille collisum levitae pedem, non solum moerorem sibi tristitiae, sed vulnus animi indicat inflixisse. Percontatur: Vis, inquit, ut dolor omnis abscedat? Optare se omni aviditate, respondit. Produc, ait, pedem [h 1Kb] vicarium succidendum, et omnis protinus dolor ministri aufugiet. Pedem sine haesitatione protendit, ictum ferientis libenter excepit, tantusque [Col. 1236B] dolor accessit, ut refectionis dulcedinem doloris excluderet magnitudo. Evigilans non dubitavit implendum quod fuerat [i 1Kb] promissum. Ad praefati cellulam dirigit inquirentem, ut qualiter se levita sentiret protinus nuntiaret. Mandat ille omnem recessisse dolorem; quietem [j 1Kb] insuper esse concessam. Merito ejus pietate sanatus creditur, cujus inquisitione quietissimus reperitur. Qui in revelatione proximi membrorum propriorum jacturam credidit faciendam, implevit divinum praeceptum, quin immo feliciter et excessit, dicente Domino: Diliges proximum tuum sicut teipsum (Matth. XXII, 37); ecce invenitur hic beatus dilexisse proximum [k 1Kb] supra se, qui, quantum definitio mentis habuit, membra tradidit amputanda propria, ut sanaret aliena.



CAPUT XVI. Celidonium deponit.
[Col. 1236C]

21. In excursibus autem quis, ut dignum est, explicabit quantum ejus praesentia profectum contulerit civitatibus Gallicanis, sanctum Germanum saepius [l 1Kb] expetendo, cum quo sacerdotum ministrorumque curam et vitam, nec non profectus excessusque tractabat. Ubi ejus adventus innotuit, flammata ad utrosque nobilium et mediocrium studia convolarunt, astruentes Celidonium internuptam suo adhibuisse consortio: quod apostolicae sedis auctoritas et canonum prohibent statuta; simul ingerentes saeculi administratione perfunctum capitali aliquos condemnasse sententia. Tantae rei novitate permoti, testes [Col. 1236D] [m 1Kb] imperant praeparari. Conveniunt ex aliis locis probatissimi sacerdotes. Res omni ratione prudentiaque discutitur. Accusatio testimoniis confirmatur. Adhibetur vera simplexque definitio, ut quem Scripturarum [Col. 1237A] regulae removebant, voluntate propria se removere deberet. Ille Urbem credidit expetendam, ibique se injusto rigore astruit condemnatum. Quod ubi comperit vir beatus, quanto studii ardore, quantoque zelo superno fuerit inflammatus, ut non hiemis asperitatem, non Alpium stridores attenderet, vel [a 1Kb] frigora, non vitrea glacialis crustae spicula protinus resolvenda desuper, nec gladii ictui similes expaverit aculeos dependentes, vi frigoris terrorem mortiferum gelu concreto velut vibrantem dexteram imitantes. Verum ille inconcussa fidei radice constanter animatus, praesertim qui ad tantam [b 1Kb] voluntarius venerat paupertatem, ut pedibus iter aggrediens conficere non timeret. Intrepidus urbem Romam sine equo, sine [c 1Kb] sagmario vel sago, omni [Col. 1237B] difficultate superata festinus intravit.



CAPUT XVII. Quid Romae actum ab Hilario. Quid Arelatem reversus egit Hilarius.

22. Apostolorum ac martyrum occursu peracto, beato Leoni papae illico se praesentat, cum reverentia impendens obsequium, et cum humilitate deposcens ut Ecclesiarum statum more solito ordinaret: astruens aliquos apud Gallias publicam merito excepisse sententiam, et in Urbe sacris altaribus interesse. Rogat atque constringit ut si suggestionem suam libenter excepit, secrete jubeat emendare, et se ad officia, non ad causam venisse; protestandi ordine, non accusandi, quae sunt acta suggerere. Porro autem si aliud velit, se non futurum esse [Col. 1238A] molestum. Et quia tantorum virorum praesertim jam ad supernam gratiam vocatorum, nec in narratione audeo judicia ventilare, hoc breviter tetigisse sufficiat, quod solus tantos sustinuit, quod nequaquam minantes expavit, quod inquirentes edocuit, quod altercantes vicit, quod potentibus non cessit, quod in discrimine vitae [d 2Kb] positus communioni ejus, quem cum tantis viris damnaverat, conjungi nullatenus acquievit, quod custodibus appositis, hiemis rigore saeviente, quos ratione non flexerat, credidit relinquendos. [e 1Kb] In civitatem regressus, licet corporali infirmitate fractus, tamen perfectione sanctus et pietate promptissimus, totum se ad placandum tunc animum sancti Leonis inclinata humilitate convertit. [f 1Kb] Misit primitus S. Ravennium tunc presbyterum, [Col. 1238B] postmodum proprium successorem, deinde sanctum Nectarium sanctumque Constantium praecipuos sacerdotes. Et quia [g 1Kb] quanta in hac causa dictaverit, huic operi nulla possum ratione connectere, [h 2Kb] Auxiliaris tunc praefecti quae fuerit sententia, credidi [i 1Kb] inserendam, cujus haec verba sunt: Sanctos Nectarium et Constantium sacerdotes de beatitudinis tuae parte venientes digna admiratione suscepi. Cum his saepius sum locutus de virtute animi atque constantia, contemptuque rerum humanarum, quo inter fragilitates nostras semper beatus es. Nam quid potest in hac corporea vita esse [j 1Kb] secundum, quae cum sit misera, tamen non potest esse perpetua? Locutus sum etiam cum sancto papa Leone. Hoc loco, credo, aliquantum animo perhorrescis; sed cum propositi [Col. 1239A] tui tenax sis, et semper aequalis, nulloque commotionis felle rapiaris, sicut nullis extolleris illecebris gaudiorum, ego nec minimum quidem factum beatitudinis tuae arrogantiae memini contagione fuscari. Sed impatienter ferunt homines, si sic loquamur, quomodo nobis conscii sumus. Aures praeterea Romanorum quadam teneritudine plus trahuntur; in quam si se sanctitas tua subinde demittat, plurimum tu, nihil perditurus, acquiris. Da mihi hoc, et exiguas nubes parvae mutationis serenitate compesce.



CAPUT XVIII. Totum se pastoralibus muniis addicit et poenitentiae.

23. Talia percipiens totum se orationi, praedicationi, operationi velut incipiens mancipavit, rigore districtus, miseratione propensus, largitione promptissimus; [Col. 1239B] non contentus quae [a 1Kb] inveniebantur ingerere, nisi solatia consolationum rivis fletuum cumulasset. Unde sanctus [b 1Kb] Edesius ita prosequitur, dicens poetice:

Vidi ego praeventum fletu, [c 1Kb] magis ubere fletu,
Quod crevit nummis, cupiebat crescere votis.
Quam prorupta viget miseratio, quam cita donis
Gratia! nec solum fueras ad munera largus:
Majores comitantur opes pietate ministra.

24. Abstinendo victu, operi insistendo, itinera pedibus conficiendo ita se tenuavit, fatigavit, exhausit, ut vix quadragesimi octavi anni circulum adimpleret. Non enim virtutum celsa illa perfectio, quae non solum locum, sed condignam in coelis paraverat mansionem, moras diutius est passa terrenas. Sed fidelis servus implens praeceptum, desiderans [Col. 1239C] promissum, corpus suum diversis aegritudinibus mancipavit, ut supernae monetae [d 1Kb] aurum obrizum, aegritudinum caliculo excoctum, thesauris reconderetur aeternis.



CAPUT XIX. Visione coelesti recreatur, qua etiam praenoscit successorem suum.

25. Ergo ubi infirmitate crescente, non virtus mentis, sed ipsa est corporis consumpta materies, quo studio alacri omnes et exhortatione relevare, in proposito permanere, facunda et necessaria persuasione coegerit, nequeo explicare. Igitur in ultimo ambiguo constitutus, accepit manifestae revelationis non mediocre solatium. Mens ejus ad hoc in sopore [e 1Kb] relaxata est, ut ei singularis praemii magnitudo [Col. 1239D] patefacta virtutum suarum depingeret ornamenta. Videt sacris se interesse mysteriis. Intuetur tunicae [Col. 1240A] Aaron quondam pontificis tegmine decoratum, quod divina per Moysen jussione mira tum fuerat artis varietate contextum. Duodecim gemmarum multiplici ac diverso splendore pectus ornari, ejusdemque niveo humeros fulgore vestiri. Stola quoque dispari varietate micante membra circumdari, quam bysso, [f 1Kb] cocco, jacintho, radio coruscante, colore dissono metallo pretiosam spiritalium manus docta decoravit artificum. Pretiosiora pulchritudinum quam diximus ornamenta, quia Deo sunt auctore formata atque constructa, [g 1Kb] tinnivolentia commota gressibus incedentis, et intrinsecus malogranatis illisa, ictibus claris personabant extrinsecus salutiferumque tinnitum. Cumque ita meritorum perennium donis, praemiis atque muneribus se cerneret adornatum, [Col. 1240B] humano affectu adjici sibi desuper vestimenta omnimodis flagitabat. Quod ubi didicit abuegari, et vidit filium suum sanctum Ravennium applicari ad divina mysteria consecranda, intellexit se esse migraturum. Quam beatus igitur, quamque inclytus Pater, qui adhuc in saeculo constitutus, illius [h 1Kb] veri sacerdotis, quem in multiplici colorum varietate non figura, sed meritorum veritas proprie decorabat, est praemium consecutus. Cur non ei monstraretur in tunicae illius tegmine, quod in omni virtutum diversitate possederat? Cur non ei revelaretur in vestimenti illius pulchritudine, quod erat ei in stola perpetua compensandum? Quem enim decoraverat continentia mentis illaesae, et in quo immaculatae conscientiae lucebat auctoritas, merito lamina auri [Col. 1240C] fulgentis speculum verecundae frontis ejus obtexerat. Quem virtutum semper [i 1Kb] extulerat principatus, dignum pretiosiorum lapidum textus ornabat. Cur non bysso circumdaretur, quem [j 1Kb] castitatis zona constrinxerat? Nam, ut vere loquar, principalis ejus lamina auctoritate fidei et ignea flamma rutilavit. Gemmae quoque omnium virtutum splendore sidereo micuerunt: rationale micuit pectoris, fulsit [k 1Kb] elogium pietatis, justitiae byssinum, continentiae cingulum, praedicationis tinnivolum, malogranata bonae spei opere et sermone jugiter sonuerunt.



CAPUT XX. Hilarii morituri exhortatio ad suos.

26. Cum ergo tanta ac tali esset consolatione relevatus atque perfusus, congregationi ad solatium [Col. 1240D] pariter et exemplum alacri sermone disseruit, ista [l 1Kb] omnes allocutionis voce compellans adjecit: »Vitae [Col. 1241A] curricula hucusque peregimus; jam ad illud tremendum supernae majestatis evocamur examen. Viam carnis hujus et incertam vitam saeculi praesentis ingressi, jussionibus paruimus Creatoris, [a 1Kb] ac servitutis propriae peractis officiis, ad veram perennemque patriam praelata consolatione migrabimus. Militavimus hucusque spiritali militia. [b 1Kb] Infidi corporis aculeos cilicii asperitate contulimus. Abstinentiae rigore ac vigiliarum lassitudine universa vitiorum certamina auxilio superavimus desuper implorato. Cogitationum laqueos sancta meditatione disrupimus. Occupati studiis doctrinae coelestis, talentum perennitatis multitudini fidelium non cessavimus erogare. Navigavimus per vitae istius pelagus, et diversa, juvante Domino, virtutum mercimonia cum fenore usurae salutiferae [Col. 1241B] Deo referenda percepimus. Ad portum quietis Domino gubernante coepimus propinquare. Cum istius mundi principibus, cum quibus Apostolus describit bellum juge esse, confliximus, quod nulli deerit quicumque ad beatitudinem coelesti gratia praecedente, et industria subsequente voluerit pervenire. Absolutum me et liberatum ad Domini mei intuitum credo eodem propitiante venturum. Ad ea [c 1Kb] praemia obtinenda perseveranti cursu vobis sunt peragenda certamina. Ille utique, qui se livore proprio perdidit, qui procul odoratur bellum (Job. XXXIX, 28), et ad vocem tubae, quasi cuncti esse debeant in sua potestate, diutina antiquitate callidus, subtilitate dolosus, decipiendi assiduitate atque arte peritus, qui electis pascitur escis, et perditione perfectorum saginatur, [Col. 1241C] poenam propriam, salutem reputat alienam, non mediocre aestimans solatium, si ad superna tendentes laqueis capiat peccatorum, et funibus perditionis; quos etiam propheta suspirans dicebat: Funes peccatorum circumplexi sunt me (Ps. CXVIII, 51). Hic salutis humanae inimicus cavendus est; huic omnimodis oppugnandum est et resistendum. Quomodo enim poterit incedere jam ligatus, vel audebit repugnare captivus? Habebit procul dubio in infernali poena participem, quem tenuerit in saeculi voluptate consortem. Hujus fortitudinem Dominus beato Job monstrans, ita dicit: Aurum reputat velut lutum; Jordanis alveum avido se aestimat ore sorbere (Job. XLI, 21, 22). Quid est, aurum reputat ut lutum? nisi sanctorum vitam, velut lutum se aestimat calcaturum: [Col. 1241D] proclamante propheta: Erue de luto faecis pedes meos (Ps. XXXIX, 3). Jordanis autem fluenta quae sunt, nisi baptismi sacramenta, quae sua credit impugnatione devoranda? Lutea compago antiquitatem potentiamque ejus non potest sine Dei gratia superare; tamen jugi certamine et indesinenti conflictu ejus sunt insidiae tolerandae. Spectator certaminis humani quotidianam exercitii palaestram placidus intuetur. Videt ignita jacula dirigi, sed lacrymarum facit fonte restingui. Cernit laqueos praeparari; sed orantes [Col. 1242A] eruit et plorantes, ut cum vera exsultatione decantent: Oculi mei semper ad Dominum, quia ipse evellet de laqueo pedes meos (Ps. XXIV, 15): ut liberi ad annuntiandam pacem incipiant esse pretiosi. Et ideo quidquid in praesenti potest ab auctoris amore separare, aestimandum est inimicum. Si me humana non fallit illusio, grandis tempestas huic imminet civitati: non mediocris, sed satis gravis incumbit afflictio. Ad omnia contraria adversaque vos jugiter praeparate. Fidem Trinitatis immobiliter retinete. Scripturarum interiora penetrate, ut abyssum invocantes in voce cataractarum, id est credentium, [d 1Kb] terras dono superno irrigare omnimodis non cessetis. Sit vestis asperior, panis grossior, cibus durior. Iter nihilominus conficiatur pedibus expeditis, ne necessitas subita [Col. 1242B] perniciem novi laboris inferat delicatis: quia ut exercitatio robustum, sic desidia reddet ignavum.«



CAPUT XXI. Mortem praenuntiat ac moritur.

27. Hac igitur adhortatione completa, jubet congregationem moestam sacrificium vespertinae laudis offerre, et cibum consuetudinaria refectione percipere, dicens: Hora diei undecima anima mea de corporis domicilio liberata ad supernum judicem festinabit. Cumque modulatione psalmorum solita officia auctoris in laudibus alacer coepisset offerre; jam rediens atque commigrans, inquit: »Voces sanctae, voces quae ad aures pervenitis auctoris, me quoque Domino commendate.« Fratrum deinceps refectione completa, [Col. 1242C] manu oculos atque os crucis Dominicae signo muniens, et in oratione persistens, securus innumeris sanctorum [e 1Kb] choris occurrentibus laetus gaudensque proficiscitur ad patriam supernam.

28. Hinc jam qualiter sit universa civitas congregata, quemadmodum unusquisque non patrem aut matrem vel unicum, sed omnium religiosorum atque orphanorum singularem fleverit genitorem, quis ut dignum est explicabit? Nullus a fletu, nullus cessavit a gemitu. Parem cunctis luctum dilectio universalis indixerat; eratque velut seminarium lacrymarum, generalis dolor omnium diligentium. Ubi basilicae beati ac protomartyris Stephani venerabile corpus illatum est, [f 1Kb] totius populi cum fletu vox una procedit. Haec, inquit, dies querelas injustae imputationis [Col. 1242D] perpetuo resecavit; ut amplius quam in praedicatione sufficit non dicamus. Fidei populus nimio ardore succensus membra sancta, dum vult contingere, pene discerpsit.



CAPUT XXII. Exsequiae S. Hilarii.

29. Studio congregationis effectum est ut columnis ardentibus cereorum hinc et inde populos abigerent [g 1Kb] irruentes nocte. Vigiliis expeditis, cum moesti solis claritas reputaretur obscura ad exsequias venerandas, [Col. 1243A] non solum fidelium, sed etiam Judaeorum concurrunt agmina copiosa: omnium lacrymae invicem se superare certabant. Deficiente voce, gemitus increscebant. Hebraeam concinentium linguam in exsequiis honorandis audisse me recolo. Nam nostros ita moeror obsederat, ut ab officio solito impatiens doloris inhibuerit magnitudo. [a 1Kb] Dein cum ante beati Genesii altare sanctum corpus inferrent, utriusque sexus tantus cum lacrymis datus est clamor, ut astra ipsa percussa vicarium e coelo reddiderint insolitum, et tonitruis comparandum, fragore [b 1Kb] consono reboatum. Hinc iterum nova dilectio graviori fletu corda succendit, dum singuli cupiunt fimbriam decerpere, corpusque contingere. Sancti Basilii tum presbyteri, nunc pontificis summi in venit industria, ut maximam [Col. 1243B] partem coopertorii utraque manu discerptam, qua corpus ejus tegebatur, [c 1Kb] arriperet, et longius recedens dividendo populis erogaret. Dum dispertiendi studio laetificat populum tanto munere, paululum retrahuntur a sepulcro, et sic corpus illud venerabile atque decorum, ne iterum devotis [d 1Kb] laederetur obsequiis, clam est positum in sepulcro. Quod ubi populi intellexerunt esse tumulatum, tantum subito omnes clamorem cum gemitu proprio reddiderunt, ut tecta ipsius basilicae discissa corruere et populos obruere putarentur.



CAPUT XXIII. Quam pretiosa S. Hilarii memoria et vitae fructus uber.

30. Vita illius in morte fit apud animos omnium [Col. 1243C] pretiosa et desiderium tam [e 1Kb] coelestis antistitis in laudem renascitur. Eodem tumulato, cum plausu coepit doctrina illius recenseri, memoria cum gloria praedicari; mundi contemptus, compunctionis affectus, lacrymarum fluvius, temporalitatis impetus, pietatis thesaurus, justitiae culmen, temperantiae moderamen, [f 1Kb] omnibus in exemplum trahuntur. Quid plura? Civitas universa quidquid sacramento confirmare voluisset, nomen ejus proferebat; astruens similem postmodum non futurum. Sed summum est, quod orante ipso amor verus utcumque potuit habere mendacium. Nam non solum in successoribus, sed adhuc in multorum pontificum renasci non cessat augmentis; cum quibus dum [g 1Kb] laborans hic participat temporarios fructus, sine dubio aeternorum compar [Col. 1243D] efficitur gaudiorum; sicut arbor paradisi fecunda, et quid in praesenti offerat, et quid postmodum gignendo relinquat, singulari [h 1Kb] posteritatis fertilitate procreare non desinit. Quanticumque seu per ipsum nutu coelesti, seu post ipsum Dei providentia ordinati sunt sacerdotes, qui ejus intercessioni respondere eruditione [i 1Kb] doctrinae, ac crescentibus meritis, gratia juvante, contendunt. Felix, qui non tantum [Col. 1244A] propriae civitati ex sua institutione providit, verum etiam [j 1Kb] diversa loca illuminare accensis fidei calore innumeris lampadibus, et super candelabrum ponere procuravit. Ac sic in singulis ejus gratia concalescens quotidianis profectibus generata renascitur: quia quidquid ex ejus institutione producitur, [k 1Kb] eidem meritissime deputatur. Capitis utique lucris ascribitur, quidquid membrorum uberrimo cultu percipitur. Pro omnibus sollicitus, in certamine vitae istius constitutis orationum solatia impendit, praesentiam visitationis attribuit, sanctae castigationis vel increpationis innumera ac reverenda praecepta seminavit spiritalis et peritus agricola, nunc minitans et dolens, exsultans et tristis, laetus et anxius, turbulentus et patiens, serenus atque terribilis, durus et placidus, [Col. 1244B] remissus atque districtus; nunc suspirio gemens, sed cum gaudio uberes lacrymas fundens. De cujus pectoris exundanti fluvio et fonte charitatis irriguo sic hausit unusquisque quod voluit ac potuit, ut nullum damnum largitas sancta sentiret; sed erogando cumulum potius fenerator thesauri coelestis acceperit. Quia haec est munerum natura coelestium, ut profusiori fenore in se jugiter crescat, et cum defecisse putetur, quasi semper incipiat, atque [l 1Kb] imminutionis paupertatem descendens augmentum quoddam de detrimento dispensator divinus semper obtineat.



CAPUT XXIV. Elogium Hilarii.

31. O magna, praecelsa ac singularis caterva gratiarum! [Col. 1244C] Quam veneranda recordatione obtutibus praesentatis, et beneficiis sentitis, profectibus nostris adhuc militare cognosceris! Tot annorum spatiis evolutis, in tuorum filiorum renasci non cessas honoribus atque reparari. Juste perpetuis laudum titulis honoraris, qui interpellaris et audis, pro supplicantibus intercedens conveneris et reddis; constringeris, et ut postulata impetrentur exsequeris; rogaris, et Deo praestante obtinere non desinis. Ecce laudis pretiosum titulum, post emeritae sanctitatis excessum. Ecce caput laureis virentibus et crucis stemmate coronatum, et fructu virtutum folioque contextum, quod non defluit in aeternum. Ecce praeconium post obitum triumphalibus meritis proponendum. Jacet in sepulcro ejus corpus conditum, [Col. 1244D] cujus precibus reserantur regna coelorum. In diversa virtutum culmina innovari tuorum non desistunt insignia meritorum. Cur anima tua non majora praestet in paradisi beatitudine posita, quam in saeculi certamine constituta; cujus virtutem ne signa proderent, oratio impetravit? Unicum pignus et decus sacerdotii, et totius coelestis scientiae thesauri jugiter ex tuo corde manarunt. Lucerna tua fidei lumine [Col. 1245A] splendens, etiam caeteras super Ecclesiae candelabrum positas lucere concessit. Vocatus ab auctore ad laboris fructum et perenne refrigerium feliciter pervenisti, in illa beatissima patriarcharum societate receptus, animae tuae singularia modo conspicis ornamenta: quae ita creverunt divinae gratiae adjumento, ut pretiosis virtutum manibus perenniter conspicua decorentur.

32. Qui continentiae puritate omnium Scripturarum thymiamate templum tui cordis et corporis flagrare fecisti, et ut in eo auctor requiesceret, perennis industriae vigilantia praeparasti. Qui secreti amore animum quoque affectumque pavisti. Qui cum psalmorum modulatione flumina lacrymarum junxisti. Qui in decachordo praeceptorum moribus pariter et vocibus [Col. 1245B] praesultasti; vias duras custodiendo vita et institutione praedicasti. Qui spiritalis organi coelestis harmoniae suavisono cantu [a 1Kb] variam modulaminis dulcedinem concrepasti. Qui sacrificio jejunii exteriorem hominem continens, vigiliarum solita assiduitate interiorem cursu strenuo oblectare non destitisti. Illud autem praetereundum esse non credidi, qui [Col. 1246A] [b 1Kb] ante resurrectionis diem, dum Campilapidei spatia peragrasti, pastores singulos unda baptismi regenerando [c 1Kb] baptizasti, et baptizatos recte vivere docuisti. Fac ergo, quaesumus, ut qui te ad Christum feliciter venisse, et sine fine te regnare cum illo gloriamur, tuis continuis precibus muniamur, interventu protegamur, et qua frueris cum Christo gloria perfruamur [d 1Kb] .

33. Cum ergo tanti talisque viri testimonium merita ejus perhibuerint, digneque facta laudaverint, quia possibilitatis immemor, impulsu amoris, incautus ad tantum praeconium prosilivi, veniam sperare praesumpsi: ut in illo meritorum suorum praeclaro fastigio constitutus, etiam pro me interpellare non cesset, illisque venerabilibus patriarcharum coetibus [Col. 1246B] aggregatus, ad praesidium nostrum turbam piae [e 1Kb] sodalitatis asciscat; obtinens ut non actu meo, non ignavia contristetur: quocirca me ejus suffragium muniat, sed suis patrociniis meritum sacerdotis in illa examinatione tremenda faciat inveniri: regnante Domino nostro Jesu Christo, cui est honor et gloria in saecula saeculorum. Amen.




[Col. 1245]
EPITAPHIUM S. HILARII In tabula marmorea parieti infixa in ecclesia sancti Honorati.


Antistes Domini, qui paupertatis amorem
Praeponens auro, rapuit coelestia regna,
HILARIUS; cui palma obitus, et vivere Christus;
Contemnens fragilem terreni corporis usum,
Hic carnis spolium liquit ad astra volans.
[a 1Kb] Spernit opes dum quaerit opes, mortalia mutans,
Perpetuum coelum donis terrestribus emit:
Gemma sacerdotum, plebisque orbisque magister.
Rustica quin etiam pro Christo munia sumens,
Servile obsequium non dedignatus adire,
[b 1Kb] Officio vixit minimus, sed culmine summus.
Nec mirum si post meruit tua limina, Christe,
Angelicasque domos intravit et aurea regna,
Divitias, paradise, tuas, fragrantia semper
Gramina, et halantes divinis floribus hortos,
Subjectasque videt nubes et sidera coeli.


Inscriptio tumulo ipsi S. Hilarii insculpta.

SACROSANCTAE LEGIS ANTISTES HILARIUS HIC QUIESCIT.




[Col. 1245]
ADMONITIO IN S. HILARII ARELATENSIS OPUSCULA.

[Col. 1245C] 1. Primum locum tribuimus sermoni S. Hilarii de Vita S. Honorati episcopi Arelatensis, quem emendatiorem [Col. 1246C] notationibusque locupletatum edidit P. Rosweidus an. 1620, iterumque Jo. Bollandus tom. II. [Col. 1247A] Januarii die 16, duobus mss. exemplaribus usus, altero S. Mariae de Ripatorio, altero Preuhdomii canonici Cameracensis, quorum ope non paucis locis depravatis et obscuris medicam manum adhibuit. An. 1673, Jo. Adam Soc. Jesu eumdem Sermonem una cum Eucherii libellis de Laude eremi et mundi contemptu rursum impressit. Tum Quesnelli editio subsecuta est, in qua idem sermo ad ms. codicem Arelatensem recognitus fuit. Novissime autem D. Joannes Salinas canonicus regularis duos optimae notae codices nactus, Vat. Reginae 645 et 1025, eum diligentissime recusit Romae an. 1731, monuitque se ex iisdem mss. loca quaedam restituisse feliciter Bollandi sagacitate correcta, deformataque verius quam emendata in sequentibus editionibus. His praesidiis Quesnellianam editionem nonnullibi supplere et corrigere licuit. Hic porro sermo a S. Hilario immediato S. Honorati successore habitus fuit in ipsa Arelatensi ecclesia anniversario die mortis ejusdem, et ante obitum Leontii episcopi Forojuliensis, qui [Col. 1247B] cap. 15 vivus memoratur; ac propterea inter an. 430 et 432; Honoratus enim supremum diem obiit an. 429, die 16 Januarii, Leontius vero an. 432. Probabilius autem primo anno episcopatus S. Hilarius hunc sermonem recitavit ipso anniversario die 16 Januarii an. 430.

2. Hunc primum sermonem narratio excipiet de miraculo S. Genesii martyris, quam Hilario Arelatensi inscriptam edidit Surius die 25 Augusti. Istam omisit Quesnellus, eo quod ipsam ab Hilarii facundia abesse, stylumque potius redolere putarit Honorati Massiliensis. Nos vero tantum styli discrimen non deprehendimus, nihilque in toto sermone Hilario indignum deteximus. Auctor certe ipsi miraculo interfuit; quod cum patratum fuerit vivente S. Honorato episcopo Arelatensi anno 427 vel 428, Hilario quidem nostro convenit, Honorato autem Massiliensi, qui sub finem saeculi floruit, congruere non potest. Hinc Bollandi continuatores die 25 Augusti, ac Tillemontius [Col. 1247C] in Hilarii Vita art. 22, Quesnellum impugnant; ac proinde inter Hilarii opuscula haec ejusdem narratio praetermittenda non fuit.

3. His duobus Hilarii opusculis subjicietur ejus epistola ad S. Eucherium episcopum Lugdunensem amicissimum suum, quam Antelmius scriptam putat inter annum 435 et 440; at laudatus Joannes Salinas mavult circa an. 435, cum juventutis mentio magis congruat huic anno, quo Hilarius vix trigesimum quartum aetatis annum attigerat, quam anno 440, quando virilem ingrediebatur aetatem; ortus est enim anno 401. Ipsius D. Salinas editio maxime juvit: exacta est enim ad antiquissimum et optimum codicem S. Crucis in Hierusalem 186. Hujus variantes, quae peculiares emendationes praebuerunt, ille accepit a Joachimo Besoccio tunc abbate, nunc autem cardinali eminentissimo, qui studiosis viris favit semper, et favet.

4. Hilarii Operibus inseremus carmen de septem [Col. 1247D] fratribus Machabaeis, quod licet in nonnullis editionibus Mario Victorino Afro tribuatur, Hilario tamen plerique codices vindicant. P. Labbeus in dissertatione historica de Victorino quosdam codices Hilarium praeferentes commemorat. Oudinus etiam tom. V de Script. Eccles. pag. 1230, quatuor mss. exemplaria Hilario idem carmen adjudicantia recenset, nimirum tria Colbertina 1512, 3898 et 4734, ac unum inter suos. Aliud vetus exemplar Floriacense Hilarii pariter nomen praefigere testatur Joannes a Bosco in bibliotheca Floriacensi tom. II, pag. 198. Tot igitur codicum auctoritate Hilario potius quam Victorino hoc carmen ascribendum videtur. Cum porro ex testimonio auctoris Vitae S. Hilarii Arelatensis [Col. 1248A] constet hunc scripsisse versus fontis ardentis, eidem tribui potest, nisi alium Hilarium nobis ignotum auctorem credere quispiam malit. Vulgati quidem hoc carmen corruptissimum exhibent, ita ut nostro Hilario indignum videatur. At suorum codicum praesidio ita se carmen hoc emendasse Oudinus monuit, ut novum omnino opus videri possit. Etsi vero Oudini codices ac emendationes nobis defuerunt, praesto tamen fuit Joannes a Bosco, qui ipsum carmen, S. Hilarii nomine praefixo, veluti ineditum ex memorato codice Floriacensi supradicto tomo inseruit: ex hac enim editione, quae vicem codicis gessit, vulgatam lectionem pluribus in locis vitiatam ita corrigere licuit, ut aliud fere carmen S. Hilario non indignum cognoscatur.

5. Sequetur carmen de Genesi ad Leonem papam, non quod Hilarii certo sit, sed quod a Quesnello inter ejus opuscula editum fuerit. In mss. teste P. Coustantio (tom. II Hilarii Pictaviensis Append.), [Col. 1248B] non S. Hilario Arelatensi, sed Pictaviensi ascribitur; ejusque nomen in editis obtinuit, donec a Sixto Senensi et Gillotio Campano Hilario Arelatensi adjudicatum fuit: qua auctoritate non apparet. Ex sola istorum fide Quesnellus idem carmen Hilarii Arelatensis opusculis addidit, hac notatione subjecta: Ex fide codicum excusorum metrum istud Hilario Arelatensi inscribimus. An vere illius sit, nec asserere audemus nec negare, cum nulli codices mss. affuerint ex quibus aliquid licuerit expiscari. Quidquid porro sit de auctore, videtur mihi esse primus poetae conatus, carmen non tam scribentis quam meditantis. Ubique enim foedissimis scatet erratis, quae nec in tirone veniam mereantur. Vix ullae metri leges in eo observatae, plures versus non absoluti, vix ipsa delibata materies. Hoc tamen qualecumque est, lectori subtrahendum non putavi, ne aliquid quod nomen Hilarii Arelatensis prae se ferat, hoc loco desideraret. Hanc Quesnellianam ipsius metri censuram Coustantius approbans, Si propterea, inquit, Hilario Pictaviensi indignum est, [Col. 1248C] nulla succurrit ratio cur Arelatensi tribuatur: cum praesertim nulli, quod sciamus, codices Arelatensem praeferant. Idem porro Coustantius in hoc carmine corrigendo tria mss. exemplaria adhibuit, Lugdunense, Colbertinum et Victorinum, ex quibus adeo profecit, ut ejus editionem cum notationibus hic recudendam curavimus.

6. Duo alia Hilario opuscula a nonnullis tribuuntur, poema de Providentia inter Prosperi Opera editum, et Vita S. Genesii. At poema de Providentia Hilarii esse non posse vel ex eo manifestum fit, quod scriptum fuit anno 416, cum Hilarius vix decimum quintum aetatis annum inierat. Vitam autem S. Genesii solus Hadrianus Valesius in notitia Galliarum Hilario adjudicandum credidit. Codices vero non minus quam editiones Paulino episcopo inscribunt, uti videre est apud Ruinartium in martyrum Actis. Hinc duo haec opuscula sicut jure omissa fuerunt a Quesnello, ita et nos libenter [Col. 1248D] omittimus.

7. Auctor Histoire littéraire de la France, tom. II, pag. 265, opinatur homiliam de S. Genesio a Surio impressam die 25 Augusti, quae inter Eusebii Emisseni homilias est quinquagesima, Hilario posse ascribi. Certe Arelati recitata fuit, cumque stylus eodem episcopo non sit indignus, id sufficere putat ut ipsi tribuenda credatur citius quam S. Eucherio, aut S. Paulino, aut S. Patienti episcopo Lugdunensi, aut aliis quibus eam adjudicandam nonnulli conjiciunt. Haec opinio probabilis quidem videtur. Cum vero nulli codices hactenus inventi sint qui Hilario hanc orationem tribuant, ab hac quoque adjicienda abstinendum putavimus.



SANCTI HILARII ARELATENSIS EPISCOPI OPUSCULA GENUINA.




[Col. 1249]
[a 1Kb] SERMO DE VITA S. HONORATI EPISCOPI ARELATENSIS. (C)



[b 1Kb] Praefatio.

[Col. 1249A] 1. [c 1Kb] Agnoscitis, dilectissimi, diem publicis fidelium [d 1Kb] moeroribus consecratum, qui mihi quamdiu hos caducos vitae hujus dies Dominus indulserit, semper quidem acerbitatibus gravis, [e 1Kb] plenus tamen dignitatis adveniet. Hodie enim ille sanctae recordationis Ecclesiae hujus antistes virtute, sacerdotio, nomine Honoratus, corpore exutus est. Quidquid ad clausulam elocutionis adjecero, absurdum poterit judicari. Si enim dixero: Ad astra migravit, ille, etiam dum in terris moraretur, inter illa splendidissima astra Dei numeratus est. Addam: Christo astat? Quando autem ei in vita sua non astitit? Cujus omnis vita illam Eliae vocem habuit: Vivit Dominus cui asto hodie (III Reg. XVIII, 15). Dicam: Terrena deseruit, cujus, ut Apostolus ait, conversatio semper in coelis [Col. 1249B] fuit (Philip. III, 20)? Similiter itaque, quantum animus meus habet, quidquid de tali viro dicendum occurrerit, ipsa sui magnitudine congruo exitu caret. Compugnant moeroribus gaudia. Talem reminisci dulce est; tali carere supplicium.

2. Duplex itaque materia me provocat. Illinc me laudum suarum gratia ad sermonem trahit; hinc ad singultus [f 1Kb] retrahunt damna communia. Ignoscite itaque, si diripientibus sibi duobus his affectibus mentem meam, oris mei officium tamquam duobus dominis famulatum congruum negat. Quidquid recordatio in laudis partibus suggerit, totum hoc sibi inter damna numerans dolor vindicat. Quamquam etsi adesset mihi serenitas mentis, et famulatu idoneo menti lingua serviret, num abundantius laus [Col. 1249C] ejus proferri sermonibus meis poterit, quam in vestris [Col. 1250A] sensibus manet? Nemo est, ut puto, cui non illius viri gratia major occurrat, quam possit opulentissima cujuslibet proferre facundia. Quia ergo, ut Scriptura loquitur, memoria justorum cum laudibus semper est (Prov. X, 7), nec potest quisquam meritorum illustrium viros non cum laude memorare, proferam, ut facultas datur, aliqua ex his quae de illo dilectionis vestrae corda [g 1Kb] meditantur. Adjuvabunt utique sensus vestri conatus meos; et [h 1Kb] quidquid sermoni meo expedire difficile est, vestra sibi pectora propriis cogitationibus eloquentur.

3. [i 1Kb] Scriptum est: Sapientia in exitu canitur; hoc est dicere: Sapientis conversatio [j 1Kb] in conversationis fine laudatur. Unde et in alio loco: Ne laudes hominem in vita sua. Et iterum: Ante mortem ne [Col. 1250B] laudes quemquam (Eccli. XI, 30); ac si dicat: Lauda post mortem; in viventis enim laudibus et laudato locus vanae exsultationis offertur, et laudatori [k 1Kb] nota assentationis affigitur. Multis modis autem utile est laudare defunctum: primum quia dum abest cui gratificari laudatione possimus, necesse est ut ad largitorem gratiae [l 1Kb] laus tota referatur; deinde, quia sola virtutis admiratio residet, ubi suspicio assentationis aufertur. Defuncti itaque laus in sancta fidelium congregatione prolata plena est aedificationis, vacua jactantiae. Merita quoque in hoc ejus qui laudatur accrescunt, quod plures sua laude proficiunt. Nec verebor ne nimis forsitan favorabiliter de meo loqui credar, quia praeter quam nihil non inferius dici suis virtutibus potest, [Col. 1250C] nemo est qui illum non suum computet, suum senserit, [Col. 1251A] suumque crediderit. Non tamen ego ingenii fiducia, neque fretus eloquio ad attingendam tanti viri vitam manum mitto: quam si quis priscae eloquentiae auctor attingeret, non solum facundia non ornaret, sed victus materiae mole succumberet. Vester me amor provocat, vester affectus de illo aliquid loquendi fiduciam subministrat. Animabitur, ut credimus, ipsius meritis sermo quamvis [a 1Kb] tepentis ingenii; et quod jacet verbis elevabitur rebus; et effusa in illum charitate vestrorum pectorum domicilio condietur.



CAPUT PRIMUM. Consularis Honorati nobilitas. Baptizatur adolescens.

4. Est illud notum omnibus oratoriae disciplinae, quorum laudandam receperint vitam, patriam prius [Col. 1251B] et originem praedicare; ut quod in propriis virtutibus deest, in patrum gloria praecessisse videatur. Nos autem omnes in Christo unum sumus; et fastigium nobilitatis est inter Dei [b 1Kb] filios computari, nec addere nobis quidquam ad dignitatem terrenae originis decus, nisi contemptu suo, potest. Nemo est in coelestibus gloriosior, quam qui repulso patrum stemmate elegit sola Christi paternitate censeri. Praetermitto itaque commemorare avita illius saecularium honorum insignia, et quod concupiscibile ac pene summum habet mundus, usque ad consulatus provectam familiae suae nobilitatem, majore generositate pectoris fastiditam. Nec placuisse illum sibi de supervacuis suorum honoribus, qui per amorem veritatis jam suos non optabat.

[Col. 1251C] 5. Ad illud potius meus sermo festinat, qua fide baptismum in adolescentiae annis proprio concupierit arbitratu, quam maturo consilio sanus mortem expaverit; [c 1Kb] qualiter ante baptismum vita cariturum se esse prospexerit; qua siti vitam suam desideraverit renovari; quam dulcis ei infantia; quam modesta pueritia; quam gravis adolescentia fuerit; quam omnes etiam aetatum gradus gratia semper et virtute transcenderit, majorque se semper inventus sit, ut prorsus divino quodam [d 1Kb] paedagogio educatum putes. Eruditur sine aliqua suorum instantia. Servat, juvante Deo, baptismum praeter ullam hominum sollicitudinem; et, quod his majus est, recenti adhuc et illibato nitore [e 1Kb] fontis sine admonitore convertitur. Sine admonitore, dixi; et ubi illud quod patria obstabat, [Col. 1251D] quod obluctabatur pater, quod propinquitas tota [f 1Kb] renitebatur? Intraverat enim gratia sua omnium sensus; et cum eum sibi Christus assumeret, certatim in suis omnibus mundus tenebat. Alios dulcedo ipsius obligaverat; alios collegii blandimenta devinxerant; alios in variis juvenum exercitiis admiratio saecularium virtutum tenebat. Quot illi vitae [Col. 1252A] prioris gratiae fuerant, tot a conversione vinculis retrahebatur. Commune quoddam familiae decus proripi omnes timebant. Et vere quis umquam illum habitus non quasi [g 1Kb] proprium accepit? Quos aliquando amictus non ornavit? Itaque velut splendidissimam gemmam et commune omnium decus eripi sibi simul patria, simul familiares, simul parentes putabant; neque enim immutanda haec omnia et reformanda in melius, ut vidimus, sed quasi moritura esse credebant. Et inde illud erat quod quia omnia, quae adorsus erat, strenue eum pater agere perspexerat, a baptismate quamdiu potuit, avertit, timens ne totus, sicut consecutum est, religionis amore raperetur. Invaluit tamen desiderium et amor Christi, et baptismum discussis patris dissimulationibus, pueritia [Col. 1252B] fidelis invasit. Ita enim se adhuc catechumenus inter prima fidei rudimenta formaverat, lasciviam pro reverentia accipiendi quandoque baptismatis respuens, clericos ut patres honorans, et puerili interdum censu pauperem juvans. Quidquid habere adhuc illa aetas, et plus utique pro novitate habendi amare poterat, miseratione prodigus offerebat: jam tunc in parvo praemeditans cuncta contemnere, et sua simul universa largiri.

6. His itaque et talibus exercitiis ad baptismum se catechumeni fides robusta proripuit. Hinc jam providus pater, et [h 1Kb] terrenae pietatis suspicione sollicitus, variis eum oblectationibus provocare, studiis juventutis illicere, diversis mundi vanitatibus irretire, et quasi in collegium cum filio adolescente juvenescere; [Col. 1252C] venatibus et ludorum varietatibus occupare, et tota, ad subjugandam illam aetatem, saeculi hujus dulcedine armari. Nec immerito eum saecularis [i 1Kb] pater proripi timebat, quem inter reliquos ornatissimos juvenes velut unicum complectebatur.

7. Verum illi major inter haec omnia erat custodiendi baptismatis cura. Fastidiebat adolescens, quo grandaevus oblectabatur pater, tali se semper adhortatione compellans: Delectat haec vita, sed decipit. Alia in ecclesiis praecepta recitantur; alia in auribus meis mandata sonuerunt: illic modestia, et continentia, et quies, et pudor traditur; hic effrenata luxuria nutritur. Ibi pietas viget; hic exercitatio corporalis. Illic ad aeternum regnum Christus invitat; hic diabolus ad temporale sollicitat. Omne quod in [Col. 1252D] mundo est, vanitas est et concupiscentia oculorum, et mundus transit et concupiscentia ejus; qui autem fecerit voluntatem Dei manet in aeternum, sicut et ille manet in aeternum. Festinemus ergo erui ab his laqueis, dum adhuc minus tenemur. [j 1Kb] Difficile diu ligata solvuntur. Facilius est tenera evellere quam robusta succidere. In monte salvam fac animam tuam, [Col. 1253A] ne forte apprehendant te [a 1Kb] malae cogitationes. Cito serpit voluptatis venenum, servanda est Christo per ejus gratiam sumpta libertas. Alii aurum argentumque mirentur. Dominentur, ut video, metalla dominantibus. Alii praedia atque mancipia non sine animi sui captivitate possideant. Alii honoribus gaudeant, et honorem divinae in se imaginis premant: mihi satis est mancipium non esse vitiorum; mihi salus, gaudium; mihi conjux, sapientia; mihi in virtutibus [b 1Kb] voluptas; mihi Christus thesaurus sit, qui pensabit mihi gaudia caduca melioribus, dabit et in hac vita studiis disciplinae et oblectari et ornari, et inter haec dignum fieri coelestibus regnis.

8. Nec longas talis meditatio moras protulit; sed illico in flammam conversionis nutrita hujusmodi fomentis [Col. 1253B] scintilla [c 1Kb] prorupit. Jugum Dominicae servitutis subdita cervice suscipiens, jugum libertatis excussit, intelligens summum esse captivitatis genus, licentiam juventutis. Rediguntur ad breves capillos luxuriantes comae. Transfertur ad nitorem mentis vestium splendor. Cervicis lacteae decus palliis rigentibus occupatur. Transit laetitia in [d 1Kb] serenitatem, membrorum vigor animi vigore mutatur. Virtus corporis in virtutem spiritus migrat. Pallescit jejunio speciosa facies, et prius [e 1Kb] succi plena, fit plena gravitatis. Et quid plura? ita repente totus alius ex alio ostenditur, ut non aliter genitor ipsius, quam orbatus filio pater lamentaretur. Et vere plena mortificatio corporis; sed vita illi spiritus erat. Tota hinc parentum persecutio suscitatur. Tunc solum et primum [Col. 1253C] patri contumax fuit, cum Dei Patris filius esse contendit, ordinata jam tunc in eo, sicut Salomon praecepit, charitate. Ita enim propheta memoratus sub Dei voce pronuntiat: Ordinate in me charitatem (Cant. II, 4). Ordinavit plane eam ille, et sub charitatis dispositione prospexit primo Deum, tum proximum diligendum. Condemnari itaque se senectus patris, aetatis illius [f 1Kb] conversione credebat. Occurrit, renititur, comminatur; nec tamen ullo horum pueritia Deo freta concutitur.



CAPUT II. Cum Venantio fratre peregrinatur.---Hujus obitus.---Honoratus et Venantius patria abscedunt.---Peregrinationes ad loca sacra.

9. Assistit tironi suo Dominus consolator, nec dissimulat [Col. 1253D] unum ei ex germanis suis in collegium suscitare, qui exemplo ipsius ad conversionem vocatus, et senior juniorem secutus, in ipso brevi quo vixit tempore, sicut collegio illum, ita etiam virtute comitatus est. Hinc jam inter illos certamina grata propositi, [Col. 1254A] cujus mens ad pietatem mollior, cujus [g 1Kb] cibus durior, cujus sermo blandior, cujus amictus asperior; quis loqui rarius, quis orare crebrius; quem minus detineret lectus, quem magis lectio; quem minus moveret [h 1Kb] injuria, quem magis misericordia; quis daret promptius quod sibi detraxisset; quis libentius hospiti stratum cilicii et cervical illud consueti lapidis offerret; quis peregrinum promptius ante eleemosynae dispensationem lacrymis foveret, et affectu prius Christum quam advenam convivio pasceret; cui in ore rarior mundus, cui frequentior Christus; quis in illa sublimitate virtutum sibimet ipsi minor videretur, et quo magis merito ascenderet, eo magis compunctione decresceret. Privatus quidam [i 1Kb] tunc in conversatione eorum episcopatus gerebatur. Mentior, [Col. 1254B] nisi plurimi episcoporum didicere ab illis, dum excipiuntur, excipere: nam si qui rigorem illum propositi non expaverunt, plus illinc humanitatis [j 1Kb] in animo quam refectionis in corpore secum tulerunt. Ornabant itaque omnem simul patriam, et quantum apud animos multorum manet, custodiebantur aliorum ab illis corpora, aliorum spiritus, prout quisque indigens erat, aut vestimentis, aut doctrina, aut sumptibus, vestiebantur, alebantur, instruebantur. Nullus illuc peregrinationis labore defessus, non tamquam ad patriam et patrimonii sui rura pervenit; nullus illinc ad ulteriora discedens, non tamquam iterum [k 1Kb] a domo sua pedem movit, et iterum sibi relinquere cives suos visus est, iterum propinquos.

10. Interea amor in illos omnium crescebat, multiplicabatur, [Col. 1254C] disseminabatur, et fama in ulteriora quaeque ferebatur, totaque jam erga illos patria obsequiis et amore et honore certabat. Pervenire illis ad ignobilitatem et paupertatem non licebat: quanto magis eorum vita abscondebatur, tanto magis fama emicabat, et alter alterum laudi objicere et gloriae exponere, et ad unum communem [l 1Kb] virtutem referre. Sed dum unusquisque sub umbra alterius obscurari volebat, tamquam repercussa claritas [m 1Kb] utrumque irradiabat. Jam quae illorum gravitas, quam senilis maturitas, quam rara feminarum visitatio etiam proximarum, et quae inter tot virtutes totius vanitatis fuga; quam blanda consolatio, et quam sollicita custodia erga eorum salutem qui se doctrinae eorum mancipaverant! Angelica ab illis vita in terra ducebatur, [Col. 1254D] in multa patientia, in vigiliis, in jejuniis, in castitate, in scientia, in longanimitate, in suavitate, in Spiritu sancto, in charitate non ficta, in verbo veritatis, in virtute Dei. Pavebant interea illi gloriam suam, et odorem bonae conversationis longe lateque diffusum, [Col. 1255A] licet ad Dei laudem referrent, sibi tamen vanitatis periculum inferre metuebant; percepisse se in vita sua mercedem suam reputabant, humanam conversationem et gratiam fastidientes eremi amore flagrabant.

11. Inito itaque consilio, et quodammodo passi honoris sui persecutionem, ad peregrina contendunt. Iterum patria consurgit, iterum propinqui reluctantur. [a 1Kb] Spoliari se, sed nunc sanius, lumine suo metuunt. Quod illic, Jesu bone, certamen fidei atque amoris fuit? Qui tunc consiliorum, qui precum, qui lacrymarum ambitus? Quis non illic sibi officium propinqui vindicavit, aut cujus lacrymae non cum lacrymis patris certaverunt? Amittere enim se omnis patria in juvenibus illis patres sentiebat. Et vere [Col. 1255B] erat illis senectus non annis cana, sed gratiis; non cariosa artubus, sed moribus [b 1Kb] venusta. O quanta, Domine, dispensatio procurationis tuae! qui lampades tuas fidei igne fulgentes, non loco fixas stare pateris, sed [c 1Kb] praefers eas illuminationi diversorum locorum, inspirans migrandi voluntatem et fugiendi gloriam; quae utique multiplicanda erat, ipso per susceptam peregrinationem virtutis augmento. Diripitur dudum quidem vario misericordiam opere vexata, adhuc tamen larga substantia; et aequaliter ad patrimonium [d 1Kb] propinquus atque extraneus auctionator admittitur. Ita nullus in lucris dumtaxat parentum respectus est, ac si rem non suam vendant. Possessio quae pauperibus, ex quo ab ipsis fuerat possessa, servierat, pauperibus nunc distribuenda [Col. 1255C] distrahitur. Excipit patria effusam misericordiam, et fletibus effusis repensat.

12. Exeunt de terra sua et de domo et de cognatione sua, et exemplo [e 1Kb] pari veri Abrahae filii demonstrantur. Ne quid tamen juvenili ausu temere ab ipsis incoeptum putaretur, assumunt senem perfectae consummataeque [f 1Kb] gravitatis, quem semper in Christo patrem nominarunt, sanctum Caprasium, angelica adhuc in insulis conversatione degentem: cujus quamquam dilectio vestra nomen hactenus ignoraverit, et adhuc nesciat vitam, amicis eum suis Christus annumerat. Hunc tamquam ordinatorem in Domino atque custodem suae aetatis assumunt, quos jam custodes sibi plurima juventus elegerat. Quaeritur ergo peregrinationis latebra, fama fugitur virtutis; [Col. 1255D] at ubicumque itur, ibi alia, velint nolint, fama pariebatur. [Col. 1256A] Felices terrae, et portus beati, quos coelestem patriam sitiens peregrinus illustrat! Alii Orientis oras, et quaecumque alia plena sanctis loca accipiendi exempli gratia, accedunt; hi quidquid adeunt exemplis bonis suscitant. Spargitur ubique substantia, et in omni accessu eorum bonus Christi odor flagrat.

13. Hunc [g 1Kb] ipsum jam tunc cujus hodie memoria pascimur, urbi huic Massiliensis Ecclesia pene praeripuit, hortante illius urbis antistite, et tali eo gaudente collegio. Sed quid non ille fervor lacrymarum certamine et blandimentorum ambitione evinceret? Alacrius ergo, [h 1Kb] novo admoniti periculo, maria [i 1Kb] transmittunt, expetunt littora quibus barbara esset [j 1Kb] illa, quae plurima in ipsis erat, Romana eloquentia. Longum est percurrere quem ab illis profectum unusquisque [Col. 1256B] quisque locus traxerit, quam salubritatem Ecclesiis sine ullo clericatus actu invexerint, quot magistris magistri in silentio fuerint.

14. Illud commemorasse sufficiat, intrepide ab illis pro Christi desiderio maris rheuma toleratum, squalorem ac sterilitatem Achaici littoris expetitam; et tam delicate, tam [k 1Kb] molliter educatos contra tantas aquarum et aurarum varietates decertasse: quod quam grave, quam intolerabile illi teneritudini fuerit, excessus illic Germani sui beatissimi in Christo viri Venantii, et infirmitates suae ac suorum protestabantur. Jam quid in illo funere [l 1Kb] Methona aut extulisse se, aut percepisse crediderit, multiplicibus psallentium indicavit agminibus. Hinc Hebraeus, hinc Graecus, hinc Latinus exsultat, Judaeus ipse Christum [Col. 1256C] respuens fidelem Christi servum admiratur. Astra ipsa ferventes chori pulsant, et ut credimus cum humanis vocibus angelici chori concinunt, fideli famulo suo Christus occurrit. Euge, Venanti, serve bone et fidelis; et dum audis, Intra in gaudium Domini tui (Matth. XXV, 21), memento nostri quos adhuc saeculi gaudia impugnant. Accipiunt finem carnis animaeque certamina; sumit principium vita perennis et gloria [m 1Kb] .



CAPUT III. Honoratus, fratre mortuo, venit in Italiam, et apud episcopos hospitatur.---Leontius episcopus Forojuliensis.---Lirinam insulam ingreditur.

15. Hinc jam vobis Honoratum vestrum Christus reducit, et occulta manu [n 1Kb] salubritatem regressu sui [Col. 1256D] temperat. Nam quidquid praeterfluens tangit, illuminat. [Col. 1257A] Hujus Italia benedici gaudet introitu. Hunc Tuscia venerata complectitur, et blandissimas per sacerdotes suos moras nectit. Porro Dei providentia nobis prospiciens cuncta disrupit, et quem e patria eremi desideria provocarant, hunc in eremum huic urbi propinquam Christus invitat. Vacantem itaque insulam ob nimietatem squaloris, et inaccessam venenatorum animalium metu, Alpino haud longe jugo subdit m petit. Praeter secreti opportunitatem, sancti ac beatissimi in Christo viri Leontii episcopi oblectatus vicinia et charitate constrictus, [a 1Kb] plurimus etiam novo ausu retrahere illum conantibus. Nam circumjecti accolae terribilem illam vastitatem ferebant, et suis occupare illum finibus fidei ambitione certabant. Verum ille humanae conversationis impatiens, et circumcidi [Col. 1257B] a mundo vel objectu freti concupiscens, illud corde et ore gestabat, nunc sibi, nunc suis proferens: Super aspidem et basiliscum ambulabis, et conculcabis leonem et draconem (Ps. XC, 13); et in Evangeliis Christi ad discipulos suos factam promissionem: Ecce dedi vobis potestatem calcandi supra serpentes et scorpiones (Luc. X, 19). Ingreditur itaque impavidus, et pavorem suorum securitate sua discutit. Fugit horror solitudinis, cedit turba serpentium. At quae non tenebrae illud lumen refugerunt? Quae non illi medicamento venena cesserunt? Inauditum vere illud et plane inter miracula ac merita illius [b 1Kb] deputandum reor, quod tam frequens, ut vidimus, in illis ariditatibus serpentium occursus, marinis praesertim aestibus excitatus, nulli umquam non solum [Col. 1257C] periculo, sed nec pavori fuit.

16. Quid longius morer, cooperante, ut ita dicam, Christo, omni, quae prius deterruerat, adversitate superata, Honoratus [c 1Kb] vester castra illic quaedam Dei collocat; et qui locus dudum homines a sua commoratione repulerat, angelicis illustratur officiis. Illuminatur latibulum, dum lumen occulitur. Cedit ignoti prius exsilii obscuritas voluntarii exsulis claritati. Quid ergo accessio, quid emendatio illa conferat? Quocumque Honoratus accesserit, adesse illic [d 1Kb] honorem necesse est. Hic primum illigatur diu evitati clericatus officio; hic refugam suum sacerdotalis infula innectit; et qui [e 1Kb] ire ad dignitatem detrectaverat, ad ipsum dignitas venit. Apparuit illic presbyter non duplici tantum, sed multiplici honore dignissimus, [Col. 1257D] coram quo nullam sacerdotii distantiam, nullum nominis privilegium episcopatus agnosceret. Nemo umquam episcoporum sibi tantum usurpavit, ut se presbyteri illius collegam [f 1Kb] computaret. Verum ille [Col. 1258A] tam integram in sacerdotio monachi humilitatem conservabat, quam plene monachus sacerdotii merita possederat.

17. Industria illic sua sufficiens electis Dei Ecclesiae templum excitatur, apta monachorum habitaculis tecta consurgunt: [g 1Kb] negatae a saeculis aquae largiter fluunt, in uno ortu suo duo veteris Testamenti miracula proferentes. Nam cum de saxo erumperent, in media maris amaritudine dulces profluebant. [h 1Kb] Certatim jam illuc omnis regio quaerentes Deum dirigebat. Honoratum expetiit, quisquis Christum desideravit; et plane Christum, quisquis Honoratum expetiit, invenit. Illic enim ille totus vigebat, pectus ejus quasi praecelsam arcem et splendidissimum templum insederat. Illic castitas, quae est [Col. 1258B] sanctitas, fides, sapientia et virtus habitavit; ibi justitia fulsit et veritas. Itaque velut [i 1Kb] ulnis effusis patentibusque brachiis in amplexum suum, hoc est in amorem Christi, invitabat; omnes undique ad illum certatim confluebant. Etenim quae adhuc terra, quae natio in monasterio illius cives suos non habet? Quam ille barbariem non mitigavit? Quoties de immanibus belluis [j 1Kb] quasi mites fecit columbas? Quam amaros interdum mores Christi dulcedine aspersit? Et quorum pravitas sibimetipsis prius poenalis fuerat, eorum postmodum gratia oblectamento omnibus erat; degustata deinde boni suavitate, non poterant non magis et magis odisse quod fuerant. Nam velut adducti in novam lucem, antiquum illum [k 1Kb] diu insidentium errorum carcerem detestabantur. Pulsa per exhortationem [Col. 1258C] illius est varia pestis animorum. Amaritudo, asperitas, et rabies locum dabant libertati, quam Christus obtulerat, et [l 1Kb] delectabat requies post longam et gravem Pharaonicam servitutem. Stupenda et admirabilis permutatio, non Circeo, ut aiunt, poculo ex hominibus feras, sed ex feris homines Christi verbum tamquam dulcissimum poculum, Honorato ministrante, faciebat. Quid enim non [m 1Kb] extunderet illa instantia cum alacritate conjuncta? aut qui lapides non in Abrahae filios verterentur? ubi tanta in expoliendis mentibus [n 1Kb] erat officina virtutum, ut si minus hominem ad salutem suam vivis exhortationibus promoveret, Deum oratione constringeret. Omnium ille passiones suas credidit et tamquam suas flevit; profectus laboresque omnium suos computavit; [Col. 1258D] sciens gaudere cum gaudentibus, flere cum flentibus, simul et vitia et virtutes omnium in meriti sui cumulum transferebat. Sicut enim virtus ad virtutem [o 1Kb] excitat, ita miseratio miseris impensa fructificat. [Col. 1259A] [a 1Kb] Metet enim singulis plusquam sibi singuli. Singulorum enim salus [b 1Kb] unam illi gloriam instruit. Impiger, festinus, infatigabilis perseverat, prout cujusque naturam moresque perspexerat. Hunc secreto, [c 1Kb] illum palam; hunc severus, illum blandus aggreditur; et ad castigandi immutationem, ipsam plerumque faciem castigationis immutat. Inde illud erat quod non facile quemquam tantum vel amari vidimus vel timeri: ita enim duos hos affectus sui in unoquoque suorum collocabat, ut et amor suus delicti metum, et timor disciplinae amorem introduceret.



CAPUT IV. Praeclara Lirinensium institutio.---Honorati virtutes.---Honoratus benignus et liberalis in hospites.---Honorato scripsit Eucherius.

[Col. 1259B] 18. Incredibile est quantae illi curae fuerit ne quem tristitia affligeret, ne cogitatio saecularis urgeret. Quam facile perspexerit quid quemque vexaret, [d 1Kb] tamquam singulorum mentes mente gestaret. Quanta praeterea pietatis dispensatione providit, ne quem nimius labor gravaret, ne quis nimia quiete torpesceret. Ipsos, si dici potest, singulorum [e 1Kb] fratrum somnos pio pensavit affectu. Valentes corpore a desidia semper excutiens, ferventes spiritu cogebat ad requiem. Omnium vires, omnium animos, omnium stomachos instinctu, credo, Dei noverat, vere servus omnium factus propter Jesum Christum. Mirandum est quomodo unus tot simul officia compleverit, tam varia praesertim infirmitate vexatus. Fortissimos quosque, et recenti adhuc conversatione praevalidos [Col. 1259C] in jejuniis vigiliisque, impar viribus, pari lege comitatus est. Infirmos ipse infirmior visitavit; refrigeria animarum simul providit et corporum; et ne quid cuiquam minus fuisset impensum, animo semper recurrebat: hic alget, hic [f 1Kb] cogitat: illi labor gravis est; huic haec esca non convenit: ille ab alio laesus est; grave est quod hic intulit, nec minus grave quod iste sensit [g 1Kb] . Grandi instantia opus est ut offensa gratiam consequatur, et hic sibi illatas contumelias aut leves aut nullas computet; hic autem se gravissimas intulisse suspiret. Haec illi jugis opera, jugis intentio erat, levigare omnibus jugum Christi, et quidquid diabolus injecisset, avertere, discusso culparum nubilo, gratiarum serena revocare, amorem Christi et proximorum amando inserere, et mentes omnium [Col. 1260A] tamquam suum pectus excolere; innovare gaudia, et ad Christi semper desiderium tamquam primo conversionis die inardescere.

19. Hinc illud erat quod [h 1Kb] omnis congregatio illa divinae cupida servitutis, ad nomen ipsius ex diversa terrarum parte collecta, tam moribus quam linguis dissona, in illius amorem conspirabat. Omnes dominum, omnes patrem vocabant, in illo sibi patriam, [i 1Kb] propinquos, et omnia simul reddita computantes. Didicerant omnes, ipso sibi compatiente, dolores illius suos computare, ut non immerito egregius et in Christo beatissimus vir Salvianus presbyter charorum suorum unus in scriptis suis dixerit, quod [j 1Kb] sicut coeli faciem pro sua sol aut obscuritate, aut serenitate mutaret, ita congregatio illa coelum sitiens et [Col. 1260B] coelestibus studiis mancipata ab ipso vel nubila, vel serenitatem mentium, quasi peculiari in Christo Sole, susciperet, [k 1Kb] ipsoque et afflicto afflictaretur, et respirante revalesceret. Hinc illa erat, et adhuc orationibus suis [l 1Kb] permanet diffusa in monasterio suo sancti Spiritus gratia, tanti doctoris et exemplo et admonitione firmata in variis charismatum donis, in humilitate et mansuetudine, in charitate non ficta, et una capitis gloria [m 1Kb] in diversitate membrorum.

20. Magna illi inter haec in advenas et hospites cura. Quis enim illum aliquando praeteriret? Quis non quamlibet prosperam navigationem, [n 1Kb] quoslibet suaves ventos mox per tanti viri desiderium, commodi sui contemptor abrupit? aut si insulam tenere non licuit, violentum secundae navigationis obsequium, acerbissimam [Col. 1260C] tempestatem computavit. Nemo illuc non festinus accessit; nemo illic moras suas sensit; nemo illinc non securissimus solvit, prosequente ipso amore, sumptibus, votis, et tunc primum agnitos tamquam dudum suos emittente. In squalore eremi delicias [o 1Kb] conspectu suo ministrabat, cum tanto omnes gaudio et amore suscipiens, tamquam exspectasset: aderat praeterea munificentiae animo par substantia, pari fide ministrata. Nam qui libenter audierat: Vende omnia tua, et da pauperibus, et veni, sequere me (Matth. XIX, 21); huic libentissime unusquisque, si quid misericordiae animo devoverat, dispensandum ingerebat; securus illi sua cuncta committens, cujus in relinquendis omnibus secutus fuerat exemplum. Hinc ad eum frequens ille ex diversarum regionum [Col. 1261A] [a 1Kb] vastitate concursus. Et vere is ille erat qui, non ut parcus dispensator aut timidus, [b 1Kb] respectu sibi creditae et crescentis quotidie congregationis aliqua tribueret, plura servaret. [c 1Kb] Sed quid quotidie in alieno non faceret, quod in suo semel fecerat? Hoc est, nihil sibi, nihil suis praeter praesentium dierum victum et [d 1Kb] vestitum reservabat.

21. Exhausta est aliquando dispensationis substantia, fides numquam. Quadam enim vice cum unum jam ex multis millibus aureum nummum [e 1Kb] proflua ad munificentiam arca retineret, hunc ipsum, etiam in multarum rerum defectu, constantissime praetereunti pauperi dedit, et [f 1Kb] me atque aliis astantibus dixit: Certum est jam appropinquare [g 1Kb] qui deferat, si non habet munificentia nostra quod proferat. Vix trium [Col. 1261B] aut quatuor horarum spatium, die fluente, transierat, et continuo qui [h 1Kb] verbis suis fidem faceret, occurrit. O felix munificentia, cui fides ministravit! O felix fides, cui munificentia numquam moram fecit! Et vere quantum fides sua [i 1Kb] suppeditabat, dispensare sua tantum manu non occurrit. Plurimos multis locis probatissimos viros habuit, quorum semper manibus, quod sibi deferebatur, expenderet. Sic unius dispensatoris gratia, dispensatores multos habebat, et fides sua, quasi communis quidam fons, et dantibus et accipientibus plurimis profluebat. Nullius [j 1Kb] angustiae ad ipsum pervenerunt, quae ultra ipsum protenderentur, aut non in ipso metam reperirent.

22. Hinc jam ad illum certatim, ut putabat, aut certe ut optabat, latentem undique litterarum officia [Col. 1261C] perlata sunt, quibus ille quam novis affectibus variata reddebat, quam gravia, quam blanda, quam dulcia! Unde pulcherrime splendidus mundo, splendidior Christo aemulus virtutis suae beatus Eucherius cum ab eremo in tabulis, ut assolet, cera illitis, in proxima ab ipso degens insula, litteras ejus suscepisset: Mel, inquit, suum ceris reddidisti. Quis itaque non beatum se, beatam domum, beata scrinia sua credidit, in parvo ex ore ipsius munere magna benedictione ditatus? Et sane tantum in scriptis illius salis, tantum dulcedinis erat, ut non scriniis aut armariis, sed arca pectoris condi mererentur. Inde est quod plurimi ea inscripta sensibus ferunt, et libentissime ad testimonium amoris sui [k 1Kb] proferunt. Denique quis umquam tantum sibi amicorum praesentibus [Col. 1262A] illigavit officiis, quantos ille, qui se diligerent et avidissime desiderarent, habuit ignotos?



CAPUT V. S. Hilarius Honorati adhortationibus convertitur Gratiae Christi efficacia in Hilario.

23. Interea ego dum [l 1Kb] multam ejus in omnes gratiam memoro, in me infinitam curam praetermitto: cum ipsius utique mihi cura non minus in Christo salutis attulerit, quam amor inter vos ornamenti et [m 1Kb] amoris reliquit. Mei enim gratia, quod ad meritum suum et judicium meum pertinet, patriam quam fastidierat non dedignatur accedere; nec refugit laborem [n 1Kb] tam longi itineris, suis praecipue multis jamdudum infirmitatibus gravem; [o 1Kb] meque illic jam in illis annis nimis amicum saeculo et contumacem Deo, [Col. 1262B] ut seductor et verax ad amorem Christi blanda manu tentat. Longum est intromittere illam in exhortationibus ingenii sui violentiam, in quibus cum jam ante propositum acerrimos sibimetipsi [p 1Kb] ad conversionem stimulos admovere potuisset, haustis diu sapientiae fontibus multipliciter diffundebatur. Sed cum parum in aures meas pietatis illius verba descenderent, ad solita orationis praesidia convertitur [q 1Kb] et affectus sui clamor repulsus duritia mea piissimas Dei [r 1Kb] usque ad misericordiam pulsavit ac penetravit aures. Et vere obluctanti mihi, et per saecularem illam nimis periculosam consuetudinem obstinationem interdum meam sacramento obstringenti, prophetico, ut ita dicam, spiritu ante [s 1Kb] promiserat: Hoc, inquiens, quod mihi tu non praestas, Deus praestat. [Col. 1262C] Et o quamdiu emollire duritiam meam nisus est imbre lacrymarum! quam piis mecum pro salute mea osculis amplexibusque certavit! ad praesens tamen, ut ille ait, vici [t 1Kb] pessima victoria. Exagitandum me illinc et edomandum dextera Dei suscepit; illi enim me oratione tradiderat. Qui tunc in corde meo fluctus! Quae tempestates diversarum et inter se compugnantium voluntatum excitatae sunt! Quotiens sibi in animo meo velle et nolle successit! Et quid plura? Absente illo partes in me suas Christus exsequitur: [u 1Kb] post biduum orationibus suis per miserationem Dei mea contumacia subjugatur. Fugaverat enim somnum cogitatio, et invitante me pio Domino, totus eminus cum voluptatibus suis mundus astabat. Quid expetendum, quid relinquendum [v 1Kb] suaderetur, animus mecum [Col. 1263A] meus, tamquam collatis apud amicum tractatibus, ventilabat. Gratias tibi, Jesu bone, gratias, qui dirupisti vincula mea, famuli tui Honorati pia supplicatione permotus, et injecisti mihi vincula amoris tui, quibus si tenear, numquam peccati vincula revalescent. Occurro itaque subditus, qui superbus abscesseram, et omni contradictione deposita novus precator accedo. Sic, sic sancti oratio fugitivos suos reducit, sic contumaces subjugat, sic expugnat rebelles.

24 . Jam quibus ille tunc lacrymis ariditatem meam [a 1Kb] irroravit, quam pio fletu me quoque traxit in lacrymas! Tali me humilitate et blandimento, tamquam si ipse a me exiperetur, excepit. Ablata est illico causa remorandi. Tunc primum illam [Col. 1263B] [b 1Kb] patriam, quam fugiendam dudum crediderat, agnovit. Educit me secum, suam praedam; gaudet, triumphat, exsultat. Eremo me jam tamen exemplo suo secreti cupidum festinat includere. Alit primum lacte, et postmodum cibo. Potat etiam profluo illo, qui in se erat, coelestis fonte sapientiae. Atque utinam tantum angustiae spiritus mei recepissent, quantum ille [c 1Kb] studuit infundere! Praeparasset me profecto vobis, et desiderio vestro dignum dedisset; [d 1Kb] et successorem sibi idoneum nesciens erudisset. [e 1Kb] Jam vero illam sui in omnes profluam charitatem, quod sine invidia dixerim, quantum in me adjecerat, et leve illud Christi jugum quantum mihi levius blandimentis suis fecerat! [f 1Kb] Quoties me mentem suam, quoties animam, quoties linguam suam nominabat! [Col. 1263C] Quam impatiens absentiae, quam semper indignissimi conspectus mei cupidus erat! Quid de his omnibus dicam, nisi illud propheticum, quod Dominus ei retribuit pro me?



CAPUT VI. Honoratus fit episcopus et episcopaliter vivit.---Eleemosynae mortuorum refrigeria.

25. Interea, dilectissimi, strictim contingens potius cuncta quam referens, de solertissimo pastore vestro ea quae aliis potius quam vobis erant nota [g 1Kb] replicavi. Sacerdotium quippe suum in Ecclesia hac nomine auctum vidimus; sanctimonia vero et actibus jam prius summum. Sed unde illud, quaeso, quod tam e longinquo tam ignotus expetatur? Quis illam absentis nec prius visi gratiam vestris pectoribus [Col. 1264A] affixit? Quis illud desiderium suscitavit, ut orbatis his quibus a Domino apud eremum indultus erat, vobis nasceretur? Ille utique qui cuncta dispensat; ille qui eum et patriae suae, quamdiu congruum videbat, indulsit, et per maria et per terras ad utilitatem videntium hanc tantam cultoris sui gratiam circumegit.

26. In summa ex illo brevi quo vobis inductus est tempore, facile metiri datur, quid plus de illo in his, quid minus dixero. Vidistis enim, dilectissimi, illam sollicitudinis vigilantiam, illud disciplinae studium, illas pietatis lacrymas, illam jugem ac perpetuam mentis serenitatem, cujus [h 1Kb] testimonium vultus immutabilis erat. Audistis quoque os illud congruens vitae, [i 1Kb] in quo erat consentanea puritas pectoris, [Col. 1264B] sermonis luculentia. Vidistis illam latitudinem charitatis, quae tanta in illo fuit, ut non immerito de illo sanctus idem, cujus proximam sententiam protuli, dixerit: quod si arbitrio suo charitas ipsa [j 1Kb] exprimenda esset, in vultum Honorati potissimum pingi debere videretur. Quis itaque illum umquam sufficienter vidisse sibi visus est? Cui non loco omnium affectuum fuit? Quis ita blandimentum cum severitate conjunxit? Quis ita mixtam [k 1Kb] hilaritate disciplinam propinavit? Quem non cum ipsius gaudio, qui corrigebatur, correxit? Quando laetitia illius quidquam lasciviae redolens? Quando tristitia non salubris? Quando gemitus, nisi de peccati alieni moerore descendens? Quis eum non auctiorem invenit quam prius viderat? Semper in summitate virtutum positus, [Col. 1264C] semper quo crescere posset invenit.

27. Jam vero sub exhortatione ipsius, quis anxius non dolorem suum sprevit? Quis feris moribus non insaniam suam exsecratus est? Quis arrogans non plusquam omnes superbiam ipse suam abominatus est? Quis lascivus luxuriam non detestatus est? Et quid plura? Omnibus omnia, ut Apostolus ait, factus (I Cor. II, 22), communis omnium medicina erat. Nullam pene gratiam non in se tam plenam habuit, ut ipsam specialiter excolere et possidere tamquam unicam putaretur. In nullo vitae ordine non ita viguit, ut [l 1Kb] ipsi specialiter aptus videretur.

28. Denique ut primum [m 1Kb] Ecclesiae hujus Arelatensis regimen accepit, prima ei cura concordiae fuit, et praecipuus labor [n 1Kb] fraternitatem calentibus adhuc [Col. 1265A] de assumendo episcopo studiis dissidentem mutuo amore connectere. Tamquam probatus Israelis agitator, probe noverat non facile quidquam discordantibus imperari. Studebat praeterea amore potius regere quam terrore dominari: ut voluntaria magis quam coacta correctio hunc quoque subditis adjiceret ornatum, ne ad officium suum compulsi [a 1Kb] viderentur. Confestim itaque exclusa discordia illi, quae est omnium virtutum mater, charitati locum praebuit. Floruit igitur [b 1Kb] sub ipso Christi Ecclesia, sicuti monasterium ante floruerat. Crevit gratiis, decrevit metallis; ingressa videlicet disciplina, [c 1Kb] domo sua tamquam domo Dominica mammona iniquitatis exclusit; et quae otiosae diu congestae fuerant, dignis tandem usibus deputavit; dudum defunctis thesauros suos misit: [Col. 1265B] iterumque, qui obtulerant, oblationum suarum refrigeria senserunt. Hoc solum quod ministerio suo sufficiens erat reservavit. Sed si exegisset usus, nec ministerio, ut reor, pepercisset. Alieni temporis vota dispensationem suam fecit.



CAPUT VII. Honorati morbus obitus, sepultura.---Sancti in coelo pro mortalibus orant.

29. Operari etiam inter extrema non destitit. Multos in lectulo suo verbi dispensatione ditavit. Sed quamdiu illum lectus tenuit, cui superare etiam vicinas [d 1Kb] morti lassitudines jam in consuetudinem venerat? Ultimum, doloribus jam reluctantibus, Epiphaniorum die in ecclesia sermonem habuit: nesciens umquam colluctante cum infirmitatibus fide, [Col. 1265C] dolori magis corporis quam spiritus fervori acquiescere, servivit desideriis vestris supra suas vires. Non illum siquidem aliqua extrinsecus superveniens aegritudo, non subitus febrium aestus absorbuit; sed diu dilata infirmitas, nimio dudum propositi rigore contracta, et adhuc remissioni parum acquiescendo ingravescens, octavo eum vel nono die [e 1Kb] a solemnitate praedicta, paulatim attenuando confecit. Vix quatriduo tamen nobis suam in officiis charitatis deditis praesentiam denegavit, timens utique ne suos vicinia transitus sui contristaret. Nulli umquam gravis inter gravissimas aegritudines fuit. Nulli, ut assolet, ullum infirmitates suae horrorem intulerunt. Et quidem hoc ordine illud sancti Spiritus [f 1Kb] habitaculum conquievit.

30. Caeterum impollutae illius mentis vigorem incredibile [Col. 1266A] est quam integrum usque in extrema servaverit. [g 1Kb] Ac primum semper uberrime consolatus est suos, ac nihil magis timuit quam ne diutina desperatione conficerentur; intelligens pene facilius ferri extrema quam dubia. Abstersit semper sermone condito circumstantium lacrymas, quas tamen quo magis [h 1Kb] abstersit irritavit. Inde graviorem suo dolore nostrum computabat. Non facile quisquam tam forti pectore inter quaelibet aspera et dura [i 1Kb] toleratu, nec optavit aliquando mortem nec expavit. Nam is quem vivere inter quaelibet gravia in Christi servitute non piguit, ad novam vitam per communem illam novae vitae januam transire non timuit. Praemeditata enim illi ultima hominum necessitas, non repentina advenerat. Itaque sub ipso jam finis aspectu, tamquam [Col. 1266B] emigraret, tamquam valediceret, ne quid imperfectum derelinqueret, ne quid minus plene quam proposuerat ordinaret, interrogare singulos nostrum, et ad suggerendum, si quid memoriam suam subterfugisset, hortari. Omnia interim subscriptione firmare, et parcentes nos fatigationi suae ad omnia quae agenda erant cogere; cogere autem blando illo, sicut semper, imperio.

31. Quadam autem vice cum comprimere lacrymarum mearum tempestatem et abrumpere rivos fletuum laborarem: Quid, inquit, fles? inevitabilem humani generis necessitatem? Imparatum ergo te invenire meus transitus debuit, cum me non invenerit imparatum? Cumque ego [j 1Kb] impedita singultibus utcumque poteram verbis ipsius verba subnecterem, quod [Col. 1266C] jam non destitutionem [k 1Kb] meam dolerem, quippe qui mihi orationum suarum patrocinia numquam defutura confiderem, quin et post transitum suum validiora praesumerem, uno me dolorum suorum vulnere et difficilium inter extrema luctaminum graviter affligi. Et quid ego, inquit, minimus omnium fero ad ea quae sanctorum plurimi in supremis suis acerbissima pertulerunt? Et commemoratis aliquot, adjecit, quod credo alicubi legerat: Magni, inquit, viri multa patiuntur, et ut alios pati doceant, nati sunt in exemplum.

32. Confluentibus autem ad se potestatibus, praefecto et praefectoriis viris, quam ferventia sub mortali jam frigore mandata deprompsit, ab ipso exitu suo sumens acerrimum exhortationis exordium. Et dignum plane erat ut qui vitae semper exempla praebuerat, [Col. 1267A] etiam mortem suam in exemplum advocaret. Videtis, inquit, quam fragile habitemus hospitium. Quolibet vivendo ascenderimus, illinc morte detrahemur. Ab hac necessitate neminem honores, [a 1Kb] nullum thesauri redimunt. Haec justis et injustis, haec potentibus et humilibus communis est. Magnas Christo debemus gratias, qui morte et resurrectione propria mortem nostram spe resurrectionis animavit, aeternam vitam offerens, [b 1Kb] discusso aeternae mortis horrore. Sic ergo vitam agite, ne vitae extrema timeatis; et hoc quod mortem appellamus, quasi commigrationem exspectate. Mors poena non est, si non ad supplicia deducit. Dura quidem est carnis animaeque divulsio; sed multo durius in gehennae flammis erit carnis animaeque consortium; nisi in omni vita generositatem suam spiritus recognoscens, [Col. 1267B] bellum corpori, et corporalibus vitiis certamen indixerit, et felici discretus [c 1Kb] a carnis colluvione divortio, aeternae paci impollutam servet utramque substantiam, illic feliciter copulandam, ubi exultabunt sancti in gloria et laetabuntur in cubilibus suis, [d 1Kb] hoc est in corporibus tamquam in receptaculis suis; cum ea quae justitiae dedicaverant membra socialia, tamquam consueta hospitia [e 1Kb] recognoscent. Hoc itaque agite: hanc vobis Honoratus vester haereditatem relinquit: supremo halitu suo ad haereditatem vos regni coelestis invitat: Nullus nimium mundi hujus amore teneatur. Optimum est ut voluntate fastidias, quo te vides necessitate cariturum. Nemo opibus diffluat, nullus pecuniae inserviat, neminem vana divitiarum pompa corrumpat. Scelus est pretium salutis in materiam perditionis [Col. 1267C] assumere, et [f 1Kb] illo capi quemquam, quo redimi potest. Plus interea vultu, plus oculis, plus emicante in coelum sensu monebat. Impar est quidem ignito sermoni suo sermo referentis; sed non minus imparia spiritui suo verba erant monentis. Tali itaque exhortatione et insolito quodam [g 1Kb] motu oratione profusa, inusitatum quoddam munus benedictionis impendit.

33. Deficiente membrorum ministerio, nova semper mentis gratia pullulabat. Ordinatis itaque omnibus (neque enim multa in actibus suis minus plena restabant), cum omnes charos [h 1Kb] suos mente percurreret, quantos nominatim proferre lassitudo non vetuit, missa per eos qui astabant salutatione ditavit. Mihi vero in aurem, [i 1Kb] Excusa, inquit, sancto illi [Col. 1268A] fieri non potuisse quod voluit. Magna et admiranda solertia, inter graves illas mortis angustias providisse, ne cujus tristitiam non, quantum in se erat, abstergeret: ne quid certe inexcusatum relinqueret. Quid illud, quaeso, quod cum omnes suos quos ad hanc urbem amor suus traxerat, utique inter peregrina desereret, nullum ulli reditum, nullam societatem commendavit, non loca vivendi certa distribuit: tamquam vere praescius nullam suorum dispersionem futuram, nisi eorum qui jam et se superstite animi definitione migrassent? et vere non facile quemquam a societate nostra abesse novimus, nisi quem [j 1Kb] abfuturum ipse praemonuit, qui aut chariorem conspectu suo patriam, aut graviorem senserat disciplinam. Interea gravior illum somnus urgebat; [Col. 1268B] quem cum interdum pavidi interpellaremus: Miror, inquit, in tam gravi mea lassitudine, post tam longa insomnia quae praecesserunt, gravem vobis meum somnum videri. Et cum, suspectis omnibus, sedere eum in ultimo diutius [k 1Kb] perhiberemus, joculari, ut erat solitus, blandimento et consuetudinaria mentis serenitate respondit: quod molestos nos in hac sollicitudinis parte pateretur. Ita pene ante vita [l 1Kb] ejus quam dulcedo consumpta est.

34. Somno deinde ultimo exceptus, in mortis quietem dormiens transiit sine ullo, [m 1Kb] ut se habent suprema, luctamine. Nullas difficiles obitus moras sensit. Angelicis choris anima illa sancta, generosa, sincera, et ab omni contactu mundi incontaminata suscipitur. Multorum interea variis visionibus somnus [Col. 1268C] incutitur, quarum tamen una omnium facies erat, quod scilicet sancto illi occurrerent officia sanctorum. Et vere illico in eodem mediae noctis puncto ecclesiam in occursum sancti corporis conventus implevit, ut nonnisi angelicis nuntiis suscitatus putaretur. Relinquitur vegetatum semper spiritu, plenum gratiae corpus exanime: integrum siquidem vultus decorem facies omnibus grata [n 1Kb] servabat. Probe vos ista nostis, et multo plenius vobis quam sermo sufficit animorum meditatione describitis.

35. Neque ullus non magno sibi damno affici visus est, si conspectu corporis [o 1Kb] ejus caruit, si non, ut quemque aut reverentia aut amor suaserat, osculum aut ori aut quibuscumque membris [p 1Kb] ipsius impressit, [Col. 1269A] aut feretro in quo sanctum illud corpus magna fidei ambitione vestitum erat, majore postmodum, dum sepulcro admoveretur, pene nudatum. Nec enim pepercit sanctificatis amictu suo palliis fides, quae pretiosissimi muneris loco habuit aliquam [a 1Kb] velaminum illius fimbriam decerpsisse. Certavit in exsequiis illius vester affectus. Refecistis in funere suo latentem adhuc inter vos peregrinationem meam. Pavistis me tam effusa in ipsum animi charitate. Quem enim illo die sua tecta tenuerunt? Aut quem non tamquam peculiari luctu obrutum basilicae huic moenia hujus urbis dederunt? Pro magno munere habitum est lecticae [b 1Kb] manum admovisse, aut cervicem subjecisse. Vidistis non sine vestra gloria gloriam suam: nam et illa exsequiarum religio, fidei [Col. 1269B] devotio erat, et tam laetum erat habuisse talem, quam grave talem amisisse. Nec parum fiduciae dat sepulcri sui gratia: nam cujus hic ossa condidimus, in coelo utique patrocinia praesumimus. Praelata tunc ante feretrum ipsius aromata et incensum vidimus; sed majora de vestris mentibus Deus, in tanto erga tantum pastorem affectu vestro, odoramenta suscepit. Praesultavit in gloria sua Dei gloria, et in dissonis [c 1Kb] diversarum linguarum choris amor consonus.



CAPUT VIII. Hilarius successor Honorati, ejus consanguineus.---Invocatur Honoratus uti patronus.

36. Pius Dominus, qui stimulando animos vestros ad electionem parvitatis meae, dedit ne a sepulcro illius longius abessem, illud etiam vobis orantibus [Col. 1269C] dabit ne a viis ejus longe [d 1Kb] recedam: sed ut quidquid illum egisse cognovero, id sine exploratione aliqua, aut disceptatione factorum agere festinem. Vobis enim me, ut video, jam tunc per illum Deus genuit. [e 1Kb] Vobis licet indignum praeparavit. Vobis ille me nesciens tanto labore quaesivit. Vobis tam propensa sollicitudine et cura utcumque erudivit, quaerens in me fidei, sicut sanguinis sui venam. Vobis me tanto labore per litteras, tanto per excursum suum ambitu, ab insula, cui me [f 1Kb] derelictis episcopatus sui principiis secreti amore reddideram (non audeo dicere, nesciens) fortasse praescius, [g 1Kb] amovere satagebat, uti juxta sepulcri sui sedem in amore vestro patriam collocaret. Sed quid agimus, quod immaturum me maturo excessu tradidit? Non est [Col. 1269D] nostrum secretum aeterni Regis in ullo vel leviter [Col. 1270A] culpare judicium: non facile senseratis [h 1Kb] quid amisissetis boni, si redintegratum vobis bonum vestrum fuisset.

37. O magna et inclyta, Honorate, tua gloria! Non indiguit meritum tuum signis probari; ipsa enim conversatio tua plena virtutibus et admirationis novitate praecelsa, perpetuum quoddam signum ministravit. Multa quidem tibi divinitus [i 1Kb] indulta novimus quicumque propius assistebamus; sed in his tu minimam partem computabas, majusque tibi gaudium erat quod merita et virtutes tuas Christus scriberet, quam quod signa homines notarent. Et tamen quod esse majus signum virtutis potest, quam signa fugere et occultare virtutes? Et vere tam familiaris quodammodo oratio tua Christi auribus erat, ut [Col. 1270B] enixissimis precibus impetratum putem ne virtutem tuam signa clamarent. Habet et pax martyres suos; Christi enim tu perpetuus, quamdiu in corpore moratus es, testis fuisti. Illud etiam stupendum quod adolescentiae tuae robur perpetuo abstinentiae rigore tenuatum, et in illam quam vidimus aspectus, licet decore servato, exilitatem redactum crux utique quotidiana consumpsit: quam tamen semper sine ulla notabili superstitione servasti, omnes semper nimietates, et cognatum nimietatibus gloriae fugiens appetitum. Numquam in tuo ore nisi pax, nisi castitas, nisi pietas, nisi charitas. Numquam in corde nisi horum omnium fons Christus habitavit, qui tibi et per te plurimis charitatis, gaudii, pacis, longanimitatis, bonitatis, benignitatis, fidei, modestiae, continentiae [Col. 1270C] fructus ministravit, [j 1Kb] exuberantes in multiplicem copiam in multorum salutem et gaudia, ut non immerito illi cantaveris: Qui timent te, videbunt me, et laetabuntur (Psal. CXVIII, 74); cui omne semper conversationis tuae bonum ascripsisti: illud assidue tibi ac tuis ingerens: Quid enim habes quod non accepisti? aut, si accepisti, quid gloriaris, quasi non acceperis (II Cor. IV, 7)? Sed eo magis tuum erat vitae tuae bonum, quo magis tuum negabas.

38. In te commune omnium Dominum desiderantium solamen fuit. [k 1Kb] Quidam gloriantur in hujus vitae prosperis; tu e contra in Deo exsultare suadebas, resonante [l 1Kb] affectum tuum voce blandae modulationis immurmurans: Laetetur cor quaerentium Dominum (Ps. CIV, 3). Nulla tibi umquam major quam in orationibus [Col. 1270D] et psalmis [m 1Kb] voluptas. Tuis in tantum medullis [Col. 1271A] Christus insederat, ut interdum, quod expertus loquor, membris tuis placido sopore devinctis, illum etiam in somnis officio solito tua lingua resonaret. Saepe dormiens sanissimae exhortationis, saepe orationis affectuosissimae verba refudisti. Agebatur quippe in lectulo corporis requies, mentis in Christo. Et quidem haec, prout [a 1Kb] quique adfuimus, experti sumus. Tu vero unica semper omnium requies, quam alacer, quam saepe referebas somnia, non aliquid praesagientia, neque aliqua in futurum anxietate sollicita, sed [b 1Kb] irrequietis animae desideriis excitata; martyrium scilicet, quod semper meditatione gestabas, credo, alludente interdum, et provocante cupiditatem tuam Domino, tamquam excitata in fidem tuam persecutione peragebas. Et vere puto neminem [Col. 1271B] diffiteri, tibi ad martyrium [c 1Kb] tortores, non animum, defuisse. Quotidianus siquidem in sincerissimis tractatibus, [d 1Kb] confessionis Patris, ac Filii, ac Spiritus [Col. 1272A] sancti testis fuisti. Nec facile tam exerte, tam lucide quisquam de Divinitatis Trinitate disseruit, cum eam personis distingueres, et [e 1Kb] gloriae aeternitate ac majestate sociares.

39. Memento itaque, amice Dei, memento jugiter nostri, Deo incoinquinatus assistens, canens illud canticum novum, et sequens Agnum quocumque vadit. Tu illi pedissequus; tu nobis patronus, orationum nostrarum interpres acceptabilis, et fortis assertor, perfusas ad sepulcrum tuum alumni gregis preces [f 1Kb] perfer; impetra ut conspiratione communi omnes simul sacerdos et populus, quae jussisti, quae docuisti, aliquatenus obtinere mereamur. [g 1Kb] Per Dominum nostrum Jesum Christum, qui te in gloriam suam assumpsit, atque cum Patre suo et cum Spiritu [Col. 1272B] sancto vivit et regnat Deus per omnia saecula saeculorum. Amen.




[Col. 1271]
[a 1Kb] EPISTOLA S. HILARII ARELATENSIS EPISCOPI AD S. EUCHERIUM EPISCOPUM LUGDUNENSEM. (C,S)

[Col. 1271B] [b 1Kb] Domino beatissimo, merito suscepto et suscipiendo et in Christo devinctissimo papae Eucherio episcopo Hilarius episcopus.

Cum me libellos tuos mecum relaturum praecedentibus litteris indicassem, [c 1Kb] instantiam et exactionem [Col. 1271C] pueri quem miseras lentare nullatenus potui. [d 1Kb] Emisi itaque florulenta beatitudinis tuae opera, non parum anxius ne necdum [e 1Kb] descripta tam jugiter, tam graviter, ruentibus imbribus labefactarentur. [f 1Kb] Percurri ea semel tantum, universa miratus. Concedat Dominus [Col. 1272B] ut speciosa haec in Christo [g 1Kb] Instructionum nostrarum gloriae tuae opera, te in paginis tuis duce, aliquando [h 1Kb] percenseam. Hoc unum precor, ne me diu his Instructionibus fraudari feras; sed unum me de juvenibus tuis, [i 1Kb] quorum haec eruditioni ordinasti, [Col. 1272C] habens, eo instantius habere me haec velis, [j 1Kb] quo me magis juventutis retia premunt. Memorem te mei Dominus ad profectum Ecclesiae suae diu servet, beatissime papa.



SANCTI HILARII ARELATENSIS EPISCOPI OPUSCULA DUBIA.




[Col. 1273]
SERMO SEU NARRATIO DE MIRACULO S. GENESII MARTYRIS ARELATENSIS. (Ex Surio die 25 Augusti.) (C,G,S)

[Col. 1273A] Opera Dei narrare honorificum est: ergo operae pretium est miracula dicti operis ad S. martyris Genesii gloriam referenda narrare. Natalis enim ipsius die frequens ille in civitate Arelatensi casus, pontis abrupti periculo, urbem totam nimio tremore concussit, et animis subiti pavoris discrimine concussis, solemnitatis laetitiam recepta salutis gratia laetiorem reddidit, jucunditate duplicata. Nam cum quos in hac celebritate plus etiam quam suos Arelas populus coegisset, quorum in illa die gaudiis ipsa civitas angusta erat, semitae et spatia camporum, surgente in agmine, et laborantibus sua cunctis densitate ibat in ulterioris fluminis ripam, in honorem martyris, Christo devotus exercitus cum charis conjugibus, dulcibus pignoribus, plura simul beneficia habere [Col. 1273B] festinans. Nec contentus uno in loco vota perfundere, in ecclesia pervigil, antelucanus ad locum caedis et sanguinis festinabat; item ad sepulcrum gaudiorum immolans hostias, quasi occupaturus aures martyris properabat. Nec clericorum officia solemniter ordinata, nec ipsum denique lucis tempus exspectabat. Splendor siquidem festivitatis, collucente urbe tota, omnem omnimodis pepulerat noctis horrorem. Interim via illa navalis, qua inter confoederatas sibi urbes, illius terribilis Rhodani terga calcantur, subito, aut sub injusto fasce, aut nimio materiarum pondere, aut per obliquum amnis illapsum prona diffusa est. Incertum est quo casu: certum tamen cujus insidiis pretiosum onus, hoc est fidelium turmam in mediis fluctibus male pendula strata deposuit, [Col. 1273C] astante me, quod veraciter loquor, et pedem ab ipso, ut ita dixerim, ponte referente. Magnus illico fragor populi tam ruentis quam circumstantis exoritur; pavor tota urbe percurrit: hic conjugi, ille filiis, alii propinquis, alii amicis; omnes simul diversis affectibus metuunt; qui parum, civibus.

Inter haec sanctae recordationis antistiti Honorato, quo tunc ille populus pastore gaudebat, uni quidem pro omnibus metuenti, omne cladis pondus incumbit: quos tunc illa pietas stimulos accepit! quam subita animi aegritudine aegris praesto fuit! Erectis confestim ad coelum oculis, intentione cordis luminibus exaequata, ita a nobis circumstantibus mentis excessu totus abscessit, ut nemo dubitaret quin tribunalibus [Col. 1274A] Christi cum S. Genesio opem praesentis mali impetraturus astaret. Agebantur interim grandi tumultu miseranda naufragia: mixti hominibus phalerati equi, impedito indignantes natatu, altis pectoribus crura innotabant: quidquid obvium fuerat, seu admoniti periculo, seu pavidi instinctu, proculcantes pavida virtute; impliciti charis oneribus matrum ulnam, et pressi caucis matronalibus famuli, et tota itineris sui immixta fragminibus pompa solemnis. Nemo hoc loco malus interpres occurrat, nemo tantam martyris gloriam maligna obtrectatione obscuret, et ripae vicinam turbam nullus alleget, nemo vadis exceptos asserat, quos palam dextera divina salvavit. Depressa peregrinorum mercibus, quotidie iisdem ripis inaestimabilium onerum navigia junguntur: [Col. 1274B] navem illic ferendis pontibus, tamquam jacere fundum desperaret aggeribus, ordinatio antiqua constituit. Tantum cum hoc vasto gurgite, stipati populi pondus exposuit, quantum longissimis validissimis, eodemque confractis pondera trabibus acceperat.

Occurrat nunc animis atque oculis ista replicantium, simul totum Rhodanus, ruina, naufragium, implicanda turba miserorum diversa, in unum diaboli insidiis conglomerata pernicies. Nihil periculo defuit ut ad gloriam martyris nil deesset. Quando enim alumnos ipsius mergeret fluvius, quem eodem die piis natalibus consecrasset? O magna Dei gloria! Erupit e vasto gurgite gloriosus exercitus. Jordanem iterum crederes, rupto divinitus amne, patuisse; aut iterum maria populo Dei, sicut sub Moyse quondam [Col. 1274C] duce, in virgae imperio iter inter fluenta solidum praebuisse. Neminem ruina quassavit, neminem gravatum vestibus fluvius involvit, nemini haustum suum fluvius incessit. Illaesos omnes atque incolumes vernacula ac familiaris ripa suscepit. Pompa omnis, sicut ingressa fuerat, egressa est. Materfamilias ex profundo famulorum suorum cervicibus mobilium cubiculorum secreta viderunt. Comptae in honorem Dei virgines, nulla fluitantium monilium detrimenta senserunt; acus ipsae, ut ita dixerim, sicut affixae fuerant maternis manibus, haeserunt. Nemo damnum aliquod rei, nemo dispendium salutis accepit. Occurrunt pignora chara pignoribus: unusquisque proximum suum, cui plurimum timuerat, laetus amplectitur. [Col. 1275A] Cujus hic nisi Christi per intercessionem martyris sui praesens virtus operata est? Convenit utique episcopus martyrem, et dominum martyr. Ostensum est salute dignum fidelis populi officium. Et denique plurimi (quod mecum forsitan, et cui fecistis agnoscitis) illico, ne vel leviter turbare devotionem sanctam liceret inimico, vestibus ut erant madidis navigia conscendunt, et matutinum rigorem fluvii spe fervente contemnunt; festini quo intenderant, ad locum scilicet caedis, animo victore perveniunt, alacritate majori post periculum recens vota fusuri. O dignae audiri preces! quae non fractae injuriis, imputare nesciunt quod periclitati sunt: grates referre sciunt quod evaserunt. Omnes gaudio tripudiant: assistunt denique solemnibus laeti, interfuisse [Col. 1276A] periculis juvat: quia conspicabile interfuisse miraculis: tanti cuique fuit de salute dubitasse, ut salutem suam mirabiliter acquireret. Integro suorum numero Honoratus pastor exsultat: qui quidem haec manu politiori, majorique gratia mansuris perpetuo saeculo scriptis mandare potuisset, nisi divini muneris conscius in legatione S. martyris particeps designatus, quod se praesule Dominus haec contulisset, insolentius exsultare timuisset. Et quidem ad nos beneficia per plures diffusa perveniunt. Caeterum quanti in se privata cognoscunt? Quod soli Deo ascribimus, qui omnium conditor et conscius colitur, et vivit cum Filio et Spiritu sancto per infinita saecula saeculorum. Amen.




[Col. 1275]
[a 1Kb] VERSUS IN NATALI MACHABAEORUM MARTYRUM. (C,G)


[Col. 1275B] Rex fuit Antiochus Syriae ditissimus olim,
In cujus regno mater [b 1Kb] natique fuerunt
Septem, ut fama refert, de sancta gente creati;
Quos cura [c 1Kb] egregii generis meminisse jubebat,
Et legi servire datae: sic namque volentes
De populo meliore Dei sua jura tenebant.
Rex avidus mutare fidem, mutare timorem
[d 1Kb] Justorum voluit, populo ut misceret iniquo
Praemia promittit matri, promittit [e 1Kb] et aurum,
Et quidquid posset toto conquirere regno,
Si modo mutaret mores sensusque priores,
Cogeret et natos alios sibi fingere mores.
Illa negat, tacitumque premit sub corde dolorem.
Hanc postquam [f 1Kb] nullis potuit corrumpere verbis,
Tentavit primum tormentis vincere saevis.
[Col. 1275C] Pertulit illa [g 1Kb] tamen gemitus, et tristia regis
Verbera non timuit. [h 1Kb] Victum se vidit ut ille:
Heu! quid agam? dixit. [i 1Kb] Vincis quod femina regem!
Non tamen effugies: plus est quod [j 1Kb] dura dolebis.
In natos saevibo tuos, licet improba perstes:
Hac certe ratione meum [k 1Kb] sanabo dolorem.
Sustulit illa manus, coelumque [l 1Kb] aspexit in altum,
Emisit gemitus, et talia verba locuta est:
Tu licet et gazas tradas et regna, tyranne,
Non capimur regum donis, nec munera sanctis
[Col. 1276B] Eripient promissa Dei. Spes certior illa est
Quae vitam nobis promittit tempore longo.
Hanc sequor, hanc didici. [m 1Kb] Nam lubrica tangere dona,
Sumere divitias facile est, et perdere vitam.
Sed licet et flammas [n 1Kb] post verbera saeva mineris,
Nil mutare potes, [o 1Kb] quod primis coepimus annis.
Virtute id cum lege data mihi vincere certum est.
Quid nunc, saeve, jubes? natis quid dure minaris?
Hoc solo poteris matrem turbare dolore.
Est mihi namque Deus spes, est mihi [p 1Kb] cura meorum,
Per quam spero equidem te nullum vincere posse.
[q 1Kb] Coeli tu faveas Numen, quia justa rogamus.
Rex furit Antiochus [r 1Kb] turbatus corda tumultu.
Non tulit, et saevos testatur lumine vultus,
Miraturque diu possit quod femina tantum.
[Col. 1276C] [s 1Kb] Pare age, miles, ait; regi quoque pare, minister.
Vos famuli, parete mihi, date [t 1Kb] digna furenti
Femineo tormenta malo; saevire furentem
Femina me cogit: quod plus est, femina vincit
Regis jussa sui: sed non impune locuta est.
Membratim [u 1Kb] perdam septem quos perfida natos
Intra se retinet: quorum qui primus habetur,
Hic primus pereat: [v 1Kb] perdam sic ordine cunctos.
[x 1Kb] Cratibus impositos subjectis urere flammis
Cernat ut ipsa suos, sic cernat ut aspera natos.
[Col. 1277A] [a 1Kb] Poena autem manet haec: celeres decet esse ministros.
Interea fecunda parens, jam crine soluto,
[b 1Kb] Stabat, et hortanti similis jam pectore nudo
Ubera protendens, natorum alimenta suorum
Non confusa [c 1Kb] aperit; natumque ut vidit ad ignem,
[d 1Kb] Constantique gradu fortem procedere, dixit:
Tu, mea progenies, tu primus respice matrem:
[e 1Kb] Tu certe meus es, nunc nostri, nate, memento.
Te primum peperi, [f 1Kb] tu nunc imitare parentem:
Sume meos mores, et regem vince tacendo.
Tu poteris durare diu, [g 1Kb] si tempora vinces
Perfida, ne superet sanctos violentia regis.
Utere consilio [h 1Kb] matris, nec damna timebis,
Fortior [i 1Kb] esto aere saxoque potentior ipso.
[Col. 1277B] Ingredere ut juvenis, patienter vince dolores.
Ille modo ad matrem vultus, modo tollit in altum:
Dumque tacet tacitusque rogat quem debet, [j 1Kb] timetque,
Conscendit rapidos subjectos cratibus ignes.
Corpus inane [k 1Kb] fluit: mater gravis ipsa resultat,
Et dixit: Vici, [l 1Kb] vincam si saepius orem,
Duret natorum virtus incognita regi,
Sed jam nota Deo, populi qui pectora novit.
Finierat primi partus fecunda dolorem,
Sed remanente metu pro pluribus anxia mater;
Dissimulatque tamen, ne regem gaudia tangant.
Rex stupet Antiochus. [m 1Kb] nec credit posse sequentes
Poenae tale genus simili pervincere sensu.
Coepta jubet peragi. Mater non territa mansit:
[Col. 1277C] Sed tamen ut vidit pallentem assistere natum,
Haec secum volvens, aliqua jam parte [n 1Kb] levatur.
Ecce secunda mihi partus producitur aetas.
Quam similis [o 1Kb] fratris formae si pectore duras,
Et sequeris primi partus vestigia nostri!
Esse meus poteris, [p 1Kb] poteris reperire salutem,
Quam jam frater habet, matris praecepta secutus.
[Col. 1278A] Pone metus, regisque minas contemne furentis,
Regnaque, [q 1Kb] queis cursim labentia tempora dantur
Non poterit post ista tibi rex iste nocere;
[r 1Kb] Sed poteris post haec tu regi, nate, nocere
Temporis ecce levis [s 1Kb] conscendere cogeris ignes,
Sed virtute opus est, languentem pone timorem.
[t 1Kb] Esto memor nostri generis, si sensus inhaeret.
Hic qui sceptra tenet, regno qui saevit in isto,
Tempus inane [u 1Kb] putat, regno vitaque carebit,
Damnatusque nocens aeternos sentiet ignes.
Tu securus eris, turba comitante piorum.
Aspice, nate, meos vultus, et suspice coelum,
Auctoremque Deum, per quem tibi vita paratur
Hac [v 1Kb] melior, fratrisque tui vestigia calca.
[x 1Kb] Neve quod iste jubet, sed quod Deus imperat audi
[Col. 1278B] Sicut erat monitus, matrem coelumque videre
Constitit, atque hilari vultu contemnere regem
Coepit, et ut ridens ardentes irruit ignes,
Collapsusque jacens anima superante quievit.
Mater ut hoc vidit, rigido sic ore locuta est:
Felix parte aliqua [y 1Kb] jam sum, jam non potis omnes
Saeve tyranne, meos [z 1Kb] trucidando vincere natos.
Te gravior [aa 1Kb] mox poena manet, crudelis inique,
Quam patiere brevi: Deus [bb 1Kb] haec namque omnia cernit.
Jam duo securi, contempto rege, manebant.
Spes melior jam matris erat: jam tertius instat,
Ecce locus poenae, si poena est vincere regem:
Et servire Deo laus est, non poena furentis.
Tertius attrahitur juvenis [cc 1Kb] frendente tyranno,
[Col. 1278C] Qui nondum satiatus erat. Furor intus et ira
Saeviebant pariter, quod fortia pectora fratrum
Viderat impavide regis superasse furorem.
Constitit ante pedes juvenis florentibus annis,
Egregius forma, [dd 1Kb] dignus qui regna teneret,
Dignior Antiocho, [ee 1Kb] verum meliora secutus
Regna, [ff 1Kb] vocante Deo; mater cui talia fatur:
[Col. 1279A] Accipe, nate, tuae securus dicta parentis,
Accipe, ne segnis perdas virtutis honorem.
Sunt tibi jam fratres pietatis sede manentes
[a 1Kb] Inque loco meliori quam labentia regna;
Quorum [b 1Kb] si proprios attingis pectore sensus,
Victor apud populos regem superasse fereris,
Sicut fama tuos jam misit in ardua fratres.
[c 1Kb] His accede, precor; sunt haec aptissima dona,
Contempsisse nefas, et jura relinquere regis
Indomiti, quem nulla manet post ista voluptas.
At juvenis tacito mittebat murmure voces
Oranti similis, palmas tendebat in altum,
Subnixoque genu matris [d 1Kb] pendebat ab ore,
Cui licet aspectus, corpus non ipsa premebat.
Qui simul admonitus cratem conscendit, [e 1Kb] in igne
[Col. 1279B] Intrepidus certaque fide sua membra locavit.
[f 1Kb] Conduntur flammae, tepida remanente favilla,
Corpusque illaesum tellus adaperta recepit:
Sancta quoque ad superos anima inviolata recessit.
At mater dubitans, gemitus an gaudia sumat,
Haesitat, et querulo sic est sermone locuta:
Quid nunc, dire, paras? Jussis [g 1Kb] parebimus omnes?
Sed numero partus, custos ne subtrahat ullum,
Ac licet ipse velis, non sum passura, tyranne,
[h 1Kb] Ut non isto omnes pereant certamine nati.
Temporis ista tui, mutes licet, horrida poena est,
Duraque damnatis eadem sententia natis.
Si graviora putas, si sunt graviora, minare;
Quodque meos cernis vultus, horrore teneris.
Gaudemus pariter, quoties desaevis in istos.
[Col. 1279C] Ardet at ipse magis [i 1Kb] rabida rex concitus ira,
[j 1Kb] Tentarique putat, ne sicut caetera fratrum
Turba ferant poenas, [k 1Kb] matremque hoc quaerere sentit.
[Col. 1280A] Durat in exitium, quartumque addicere natum
Poenae mox voluit; lassati namque ministri
Nec regis furias, nec regem ferre valebant.
Proh pudor! erubuit vultus ostendere matri
Natus, et [l 1Kb] attonitam mentem confundere coepit.
Hunc postquam stantem submisso lumine vidit,
Talibus aggreditur dictis monitura timentem:
[m 1Kb] Quartus es a trino partus, mihi quartus et infans.
Quae nunc verba tibi, quae possum dicere, nate?
Hoc nisi quod [n 1Kb] coeli durata potentia tecum
Sit simul et virtus; [o 1Kb] sanctaeque propaginis ortum
Illi debemus regi, quodcumque negamus.
Ille dedit nobis Abraham cum semine sancto,
Per quem nobilitas, per quem genus omne probatur,
Quod manet in Domino; [p 1Kb] sanctus cui nascitur Isac,
[Col. 1280B] Tunc cum jam nullum natum sperare senectus
Sponte sua poterat, sterilis quia Sarra manebat;
Illaque cum peperit, generisque propagine [q 1Kb] coepta,
Ex insperato remanent tibi Sarra nepotes,
Esau [r 1Kb] et patria deductus origine Jacob,
Quos scimus partu geminos peperisse Rebeccam.
Hinc sumus, hinc [s 1Kb] orimur: genus hoc tibi, nate, petendum est:
Tu tibi pande viam, genitori accede priorum.
Quorum progenies totum dispersa per orbem
Invidiam patitur: Dominum quia sola potentem
Mente colit, turbae nec mixta accedit iniquae.
Quid tibi cum tristi vultu, quid lumina terrae
Fixa tenes? Coelum potius coelique Parentem
Conspice, ne dubites, mater tibi prospera monstrat
[Col. 1280C] [t 1Kb] Quidquid inest, patiens porta, ac comitare valenter
Turbam, nate, meam, numerumque hortare sequentem.
[Col. 1281A] [a 1Kb] Sic dilecta parens luctus et gaudia miscens
Finierat claros monitus, cum luminis orbes
Ipse levat, matremque oculis [b 1Kb] intendere coepit,
Nil jam triste gerens, habitu vultuque fatetur
Se timuisse nihil nisi tristia vulnera matris
Per partus divisa suos: [c 1Kb] sic ipse tenentum
Elapsus manibus, cursu contendit in ignes.
Mira loquar, [d 1Kb] flamma illius non contigit ora,
[e 1Kb] Exanime ut corpus flamman superarat et ignes,
Ore patente, tamen tacito, qua spiritus iret,
Unde acceptus erat, pariter cum sanguine fugit.
Hoc ipso gavisa parens, quod qui modo tristi
Constiterat vultu, [f 1Kb] fretus mox pectore toto
Paruerit monitis, et regis tempserit iras:
Sic est orsa tamen, cum rex dubitaret in illos
[Col. 1281B] Qui superant, gemitusque daret pia turba, ministri
Regem exsecrantes, tacito sermone requirunt.
Protrahe, quid dubitas? nulli jam parcere debes,
Nec potes, ut cupias, decretum rumpere noli,
Appello Regem, totum qui temperat orbem,
Cui mare, cui coelum, coeli cui sidera parent:
Quod nisi producis, timor est: [g 1Kb] jam segnius instas,
Jam sentis quae regna petant, quae gloria nobis
Jam parte ex utraque manet, si parcere nolis.
Nam quoscumque tuo jussisti excedere regno
[h 1Kb] Seu vitio comitante tuum vicere furorem,
Nempe tuum, laetique manent in sede piorum.
Forsitan hoc mortem credas, furiose tyranne?
Vita est longa magis, regnoque potentior isto
Quod regis, [i 1Kb] extrema cujus jam parte moraris.
[Col. 1281C] Mortalis tamen es, nec in aevum regna tenebis.
Sed perage imperium, nec partus divide nostros:
Hos quoque funestus, superant qui aetate minores,
Hos quoque da flammis, et juribus utere regni.
[Col. 1282A] Hi contempta etiam vincent tua regna, superbe.
Concipit Antiochus furias, saevusque tyrannus
Aestuat, et gemitus inter sua pectora volvit.
Consentit cum mente [j 1Kb] color, tristisque gravatos
Attollit vultus, et talia verba profatur:
Haec tua libertas et [k 1Kb] dura potentia linguae,
Atque hic, quem tumida portas cervice rigorem,
Sentiet irati regis quid [l 1Kb] verbera possint,
Si nondum es satiata malis, et fingere tentas
Laetitiam, luctusque tuos in gaudia vertis.
[m 1Kb] Non mutabo necem: gaude, laetare, triumpha;
Dummodo sic vincas, ut sis suprema tuorum.
[n 1Kb] Sic furiosa animis natorum funere gaudet.
Hos quoque do flammis, hoc nec mutare potestas
Ulla potest; [o 1Kb] decreta manent, laetare superstes
[Col. 1282B] Natis orba tuis, et ne mea jussa morentur,
Ordo suos peragat cursus: [p 1Kb] producite natos,
Ne vani pereant ignes. Dubius ne videri
Rex possit, certe timor est mihi, femina, nullus.
Praecipuus de gente tua produceris, [q 1Kb] ore
Et specie, mirande puer, cui pectore virtus
Firma manet: [r 1Kb] tamque hinc poteras vel vincere regem.
Ad quem sic placido mater sermone locuta est:
Si dare complexus matri tibi, nate, liceret,
Confiteor soli, post vulnera, nate, dedissem.
Sed me dura vetat, tristisque potentia regis.
[s 1Kb] Deneget amplexus, dum sit vox libera nobis,
Et liceat meminisse Dei, legemque tenere
Non a rege datam, sed quam Deus arbiter orbis
[Col. 1282C] Tradidit, et mundi rector, Moysesque petitam
Accepit, populoque dedit, [t 1Kb] cui maxima laus est
Nosse Deum, meritum cui nos debemus honorem.
Tu modo ne dubites monitis parere parentis:
[Col. 1283A] [a 1Kb] Sit vigor et virtus, penitusque in pectore toto
Mens maneat jam plena Deo; sit fortior aetas,
Quam [b 1Kb] regem sperare fuit superare jubentem.
O quanta est virtus, quanta est fiducia fortis!
[c 1Kb] Sed jam ne dubites medias pervincere flammas.
Victor eris, mi crede, puer, victorque redibis.
Ossibus et validis miscebunt corpora nervi,
Servatasque animas iterum in nova viscera reddent.
Sed ne forte tamen rapidus te terreat ignis,
Fratrum sume animos, [d 1Kb] aeternumque inspice Numen.
Jussa facit, tacitusque Deum testatur et orat
Murmure quo poterat: puerum non impedit aetas,
[e 1Kb] Non timuit cratem expositam, matrique volenti
Paruit, et dicto citius super irruit ignes.
Cesserunt flammae, cessit dolor omnis, et una
[Col. 1283B] Corpus et ignis erat, corpus superaverat ignem,
Spiritus ante tamen placidas superaverat auras.
Laeta dolet tacite mater, [f 1Kb] pressoque dolore
Tristitiam luctusque suos in gaudia vertit.
[g 1Kb] Interea trepidat, et curas corde volutat
Non de praeteritis, sed de puerilibus annis
Qui superant; ne forte negent, ne forte timorem
Concipiant [h 1Kb] animis, regique accedere malint.
Et quo quis minor est, major metus, anxia secum
[i 1Kb] Ducit, heu! curas; etiam spes ac timor una
Luctantur, matrisque piae per viscera currunt.
Spes tamen est [j 1Kb] melior. Natum ut procedere vidit,
Et procul, exsultans, Video quid possit in isto
Spes conferre mihi, vultus agnoscere nostros
Debet et hic, fratrum [k 1Kb] et numero parere suorum.
[Col. 1283C] Forsitan hunc solum puerilia pectora [l 1Kb] tangent,
Indigneque feret, quod sic velut hostia detur.
Alloquar, et paucis conabor dicere verbis,
Sit memor ut potius generis quam temporis hujus.
Si te nobilitas generis, si tangit origo,
Respice, nate, tuos, [m 1Kb] et nos quoque respice, nate:
Noli annos numerare tuos, puer: incipe [n 1Kb] forti
[Col. 1284A] Pectore ferre Deum, tradent hoc saecula saeclis
[o 1Kb] Quod tu forte petis, des nunc exempla futuris
Temporibus; mundo quod ames, nil amplius hoc est
Respice quae fugias, et quam meliora petantur.
Non te sollicitet [p 1Kb] stolidi fallacia regis.
Sic crescens iste nunc in contraria victor
Spiritus exstinxit flammas; sic deinde vocatum
Quod dederat corpus tellus adaperta recepit,
Sanctaque quae superest anima inviolata recessit.
Quamvis lassa parens, [q 1Kb] per tot sua vulnera victrix
Procidit in faciem, pariter manibusque supinis
Has habuit voces et talia verba locuta est:
Qui [r 1Kb] regis imperium coeli, terraeque, marisque,
Sidera qui coelo, qui das animalia terris,
Aequoribus pisces, [s 1Kb] avibus qui temporis auras,
[Col. 1284B] Ad te, magne, meae mentis fiducia surgit;
Qui chaos [t 1Kb] immensum caeca caligine mixtum
Dividis in partes, et das noctemque diemque,
Lunamque [u 1Kb] ac solem, vario quos tempore semper
Nocte dieque jubes lumen praebere per orbem.
Post haec das hominem, cujus de semine [v 1Kb] mundi
Completur mortale genus, cui lingua loquescit
Dissona per gentes, sapor est tamen omnibus unus.
Sed [x 1Kb] quid mutarit meritumque hominumque loquelas
Longa referre mora est, coeptis insistere certum est.
Te mare divisum [y 1Kb] virga tenuisse fatemur,
Dum pede per siccum populus transcenderet aequor,
Aegypti fugiens [z 1Kb] mortem regemque Pharaon,
Qui sibi sanctorum numerum servire jubebat,
Quem tua majestas Moses duce transtulit [aa 1Kb] omnem,
[Col. 1284C] Servatumque tua tutum virtute diremit.
Terra dabat fructus, quos te cogente ferebat,
[bb 1Kb] Et sitis ad requiem quaesita est lympha latebris.
Humor erat nullus, cuncti clamore quaerentes
Poscebant Moysem, daret ut sitientibus undas;
Ad quos ille brevi sic est sermone locutus:
Credite posse Deum quidquid [cc 1Kb] petetis ab illo,
[Col. 1285A] Qui potis est virga hac amnem diffundere saxo,
Ut veniant fontes tota regione [a 1Kb] negati,
Percussitque simul, dicto velocius omni
Emisit saxum fontes dulcedine prima.
Confiteor, totus cum sit tibi debitor orbis,
Tu quidquid possunt gentes, potes omnia solus,
[b 1Kb] Et quod non capiunt gentes, capis omnia solus.
Tu mortale genus curis onerasque levasque,
Te precor [c 1Kb] attonita cum firma mente timentem,
Ne desit fratrum numero meus infimus infans,
Ignarusque sui, quem jam procul ecce teneri
Conspicio, turba circumveniente frequenti
Hunc propter solum lacrymas [d 1Kb] mihi commovet aetas:
Unus enim superest, de quo mihi maxima cura est,
Ne tener ignoret qua sit de gente creatus.
[Col. 1285B] Hunc ego si possem secreto apprendere solum,
Blandirer, patriumque genus, patriamque docerem:
Sed quaecumque tamen potero solatia mittam.
Parve puer, tenerisque tuis mihi charior annis,
Charior es regno, vita quoque charior ipsa,
Tu potes in totum victricem reddere matrem,
Tu finis [e 1Kb] partus, finisque future malorum;
Si te cura mei tangit, si matris honorem
Mente pia retines, quamvis [f 1Kb] sis . . . . . et infans;
Hoc magis aure avida dictis attende parentis.
Primum disce, puer, quid sis post ista futurus,
Si patiens fueris; [g 1Kb] quid te mihi, chare futurum
Facta docent. Fratrum sanctorum in parte [h 1Kb] manebis,
Et requie securus eris, dum saecula cursus
[Col. 1285C] Saeva suos peragunt, finito tempore [i 1Kb] longo,
Hanc lucem repetes, aeternaque regna videbis
Non maculata malis, [j 1Kb] nusquam contraria sanctis:
Nec morti locus ullus erit, nec bella citatis
[k 1Kb] Committentur equis, sed pax aeterna manebit.
[Col. 1286A] [l 1Kb] Matri crede tuae, salvum quae te cupit esse.
Heu! mihi cur tristi vultu mea dicta repellis?
Quid refugis? Miserere mei, miserere tuique.
Si liceat, [m 1Kb] prior ire velim, vetor ecce; sed ibo,
Tunc cum victorem [n 1Kb] te videro, nate, malorum.
Quid sperare jubes? solus mea dicta moraris?
Solus adhuc [o 1Kb] etiam revocas, mi nate, dolorem?
Annuis, an damnas [p 1Kb] et me fratresque genusque?
Quod ne forte velis, oro te, et deprecor, audi.
His ego te parvum nutrivi, nate, papillis,
[q 1Kb] Has etiam lacrymas te propter, nate, profundo.
Ne remanere velis, remanebis solus et orbus.
Non tibi jam frater superest: solatia vitae
Quis dabit? Heu! solus matrem confundere tentas
Et genus, et patriam! si talia dicta recusas.
[Col. 1286B] [r 1Kb] O quanto melius vitam servabis in aevum,
Si facis ante Deum quidquid fecere priores.
Audenter depone metus, depone timorem:
Concipe mente Deum, vires dabit ille viriles.
Haec dum mater agit, puer ad praecepta parentis
Respicit, et solum [s 1Kb] cum se videt esse relictum,
Sustulit in coelum vultus palmasque supinas,
Et sic voce potens, aeternum Numen adorat,
[t 1Kb] Quem secum sensu pariter nutuque rogabat,
Vinceret ut regem, saevos ut vinceret ignes.
Atque ita non segnis nec pro puerilibus annis
Prosilit intrepidus medios delapsus in ignes,
[u 1Kb] Expugnat, victor donec remearet in altum
Spiritus, et fratrum peteret secreta priorum.
Dum puer ista gerit, [v 1Kb] solverunt gaudia matrem
[Col. 1286C] Jamque ut erat lassata malis, jam voce negata
[x 1Kb] Spirat ovans, interque manus collapsa suorum
Concidit exanimis, resolutaque membra quierunt.
[y 1Kb] Sic ipsa, ut nati, sanctorum in parte recepta est




[Col. 1287]
METRUM IN GENESIM, AD LEONEM PAPAM, Quod Hilarii Arelatensis episcopi opusculis a Quesnelio subjectum fuit. (C,G,S)


[Col. 1287A] Paruimus monitis, tua dulcia jussa secuti,
   Antistes Christi, quae [a 1Kb] dabas ore pio.
An ego non canerem tanti praeconia Patris,
   Munus opusque Dei, dum mihi lingua foret?
Rauca quidem, stridens, et nullis digna coronis,
   Ingeniumque jacens, sed libet alta loqui.
Dignum opus et justum est semper tibi dicere grates,
Omnipotens mundi genitor, quo principe cuncta
Natalem sumpsere diem, atque exorta repente
Post tenebras stupido spectarunt lumina coelo.
Gens hominum, pecudesque, ferae, [b 1Kb] milleque volucres,
Et quae per liquidos discurrunt agmina campos.
Omnia per temet, ex te, qui maxima condis,
Ex te, [c 1Kb] nate Pater; nec jam patris est pater alter.
[Col. 1287B] [d 1Kb] Tu capitis primique caput, tu fontis origo,
Primus apex rerum, primus sator, omnia condens:
Nec tamen ex alio ducis genus, ipse perennis
Spiritus, antiquo vivens per saecula motu,
Semper eris, quia semper eras, non mortis egenus,
Qui natalis inops, nec finem noveris aevi.
[e 1Kb] Ex se principium, cui contigit, haud manet alter
Auctorem casus, nascentia terminus urget.
Omnia cum tegeret nigrum chaos, altaque moles
Desuper urgeret informis corpora mundi,
Et caliganti premeret serotina nocte,
Nec species, nec forma foret; Deus intus agebas,
Corporibus tectis mixtus, secreta potestas.
[f 1Kb] Jam tum disponens nascentia moenia mundi,
Et varias rerum facies animasque futuras,
[Col. 1287C] Utque caput [g 1Kb] victa prompsit caligine noctis
Sublimem attollens vultum, sensere tenebrae.
Mox Dominus rerum somnos discussit inertes,
Pigraque materies trepidavit [h 1Kb] numine pulsa
Commotaque simul [i 1Kb] matura, conscia partus,
Scinditur ingentis cumuli per plurima corpus
Membra, [j 1Kb] locusque simul metantur semina jussu,
Et confusa [k 1Kb] simul descendunt viscera moles,
Sectaque per partes, formas spectantia frusta,
Jam color intus alit, et blando suscitat igni.
   [Col. 1288A] Ac primum coeli pansus liber omnia mundi
Complectens spatia, celso suspenditur orbe:
Terra gravis pigro descendit pondere ad imum,
Ac semet defixa salo fundata resedit,
Essetque ut spatium vacuae regionis apertae,
Qua tener incedens mortalia pasceret aether,
Quoque exire patris possent tot munera rerum,
Ortaque ferrentur nullo per inane labore,
Diffusae coguntur aquae; mox [l 1Kb] limite certo
Liquuntur maria, nec finem transilit unda.
Tunc oritur lux alma, dies quae jussa vocari.
Nascentem tenero perfudit lumine mundum.
Munus opusque tuum prodens, tua maxima dona.
Condere quae genitor patria pietate parabat,
Utque hominum solers posset clarescere vita
[Col. 1288B] Artibus aethereis quae totas ducere luces.
Gaudet, et ingenium diversa laude fatigat.
   Insequitur nox atra diem densaeque tenebrae,
Corporibus somnos quae ferrent otia fessis,
Et cunctis unam faciem similemque figuram.
Namque dies varia [m 1Kb] rerum discriminat ora,
Et dat cuique suum disjecta nocte colorem,
Instigatque animos [n 1Kb] opere ad majora calentes,
Exacuens variis mortalia pectora curis:
Quo mage forma dies vitae, nox mortis imago.
   Tunc condens Pater astra polo, ac lumine [o 1Kb] vivens,
Sidera distinguens, variis per tecta figuris
Lucifer exsurgit roseus et fulgidus ore
Vesper, puniceos spargit aurora capillos.
Anguis agit sudum, important pleiades imbres.
[Col. 1288C] Sunt juga, sunt plaustra, gemmantes flore coronae,
Signaque bissenis annum volventia formis.
Multaque praeterea celsae domus ornamenta,
[p 1Kb] Queis saeclum folcit signis, et regia summa
Picta parens varia stellarum luce coruscat.
Sed soli lux major inest, quem munere largo
Excultum genitor pleno dignaris honore.
Igneus ille jubar praecelso vertice tollit,
Ora rubens patulo, coeli per moenia fertur,
Astrorum ductor mundi viget, atque elementa.
Ecce aliud mirum, mirum decus, en nova cursum
[Col. 1289A] Mutat luna suum, quos perdit colligit ignes,
Cornuaque exstinguens perturbat [a 1Kb] lumine frontem.
Mox tamen ardescit completo circulus orbe
Noctilucum lumen pascit sata sidera luce.
Nec tamen aeterno, quae machina volvitur [b 1Kb] aethre,
Non tantum pictura poli est, nec celsa voluntas;
Mens ratioque subest, et rebus utilis ordo.
Hinc doctrina venit terris, hinc denique cunctis
Consilium agricolis, et qui maria alta pererrant,
Ut se quaque ferant luces praedicere possint,
Venturos norint imbres, siccumque serenum,
Tempore quo tauros campis inducat arator,
Et dubium tentet securus navita pontum.
   Instructos ignes coelo, Pater optime, terras
Excolere aggrederis, et [c 1Kb] munere donas opimo.
[Col. 1289B] Regna hominum, pecudumque larem requiemque volucrum
Planescunt campi, colles tumor arduus effert,
Subsidunt valles, florentia prata virescunt,
Saxaque durantur, pinguis se gleba resolvit,
Rumpuntur fontes, [d 1Kb] fluviis genus arduum unde est,
Herbarum varia consurgunt gramina campis.
   Jamque seges tenera fructum fundebat arista,
Cum juga nulla forent, nec vomer ullus aratri,
Mugiret nullus proscissis taurus in arvis,
Ecce etiam vitis madido jam plena racemo
Expers falcis adhuc, et duri nescia ferri,
Pampineas celsis texebat collibus umbras.
Diversa exoritur variarum forma ferarum,
Quadrupedes animae, nec non repentia terris.
[Col. 1289C] Nascuntur pictis volucres per nubila pennis.
   His ubi perfectis Genitor, jam divite mundo
Cuncta videt magni curam deposcere regis,
Qui mare, qui terras, atque omnia nata gubernet,
Quique altum spectet coelum, laudetque [e 1Kb] potentis
Munera magna Dei, ne sint haec condita frustra.
Tunc faciamus, [f 1Kb] ais, hominem. Dic, optime, cum quo?
[g 1Kb] Nunc loqueris? clarum est: jam tum tibi Filius alto
Assidet in solio, et terras [h 1Kb] spectat amicas.
Sed faciamus, ais, hominem, cujus vultus imago
Noster erit, manibusque meis procedat in aevum.
   Inde opifex rerum, assumis mollia terrae
Atque virum formas, cujus [i 1Kb] de costa cupido
Fit mulier vultu, mulier de costa viri fit.
Quo mage chara viro et lateri sit conjugis apta.
   O felix animal, summi cui dextra Tonantis
[Col. 1290A] Est pater! o felix nimium, qui ducis olympo
Et genus et formam! si te non noxia terrae
Decipiant vitia, nec blandus subruat error,
Numen eris, coeloque redux mirabere regna,
Quae promissa bonis fido Pater exhibet ore.
Nam tibi multa Deus nascenti contulit ultro,
Aetheream faciem primum, vultumque paternum,
Incessumque pedum rectum, sublimia colla,
Ne qua mora in coelum oculis spectantibus esset,
Tunc alacres promptasque manus, vitaeque ministras
Atque domum divae pectus rationis, et alti
Sedem consilii, [j 1Kb] fundendae vocis honorem.
   Haec soli concessa homini: nam caetera mutum
Est pecus: obtinuit ventrem, praecordia, nervos,
Venarum rivos, et sparsum corpore sanguen,
[Col. 1290B] [k 1Kb] Juste, levique simul sensusque dolores.
Tu vero, Omnipotens, privato munere largus
Erga hominem, manibusque tuis operisque favore
Impendens patria pignus pietate colendo,
Ne quid divinis modo desit vultibus, ignem
Aetheris inspiras, et sacrae mentis opimam
Indulges partem, [l 1Kb] permixtus corpore toto,
Tunc meminisse licet veterum, praesentia [m 1Kb] nosse
Hinc datur, atque animae fas est ventura videre.
Hinc loquimur canimusque Deum, hinc sidera cuncta
Terrarumque viget cultus, pontusque movetur;
Hinc artes, [n 1Kb] nomenque pudor, prudentia, justum;
Hinc animae surgunt fortes, hinc pergit honestum,
Et via quae ducit castos ad limina coeli.
   Ergo hominem pleno perfectum munere terris
[Col. 1290C] Praeponis, Genitor, et rerum tradis habenas:
Cuncta habeat subdatque sibi, [o 1Kb] fieretque
Telluris dominus, famulus tuus, omnia mundi
Possideat, tantum Domino tibi serviat uni.
   Postquam primus homo vetito se pascere ligno
Non timuit, captusque dolis se praebuit angui,
Stat reus, et nudus dejecto lumine vestem
Implorans, Dominumque fugit, vultumque recondit
Culpa comes sequitur, peccato obnoxia vita
Debilitat vires, coelo venientia dona.
Aethere demissus paulatim deficit ignis,
Frigore peccati torpentia corda rigescunt,
Cura cibi ventrisque [p 1Kb] subibat, cura tegendi
Corporis, et sacrum subeunt mortalia pectus.
   Nascitur hinc proles peccati, germinat inde
Deterior soboles multo, pejorque priori
[Col. 1291A] Progenies sequitur gradibus ad crimina crescens:
Crimina quae stimulis acuunt dementia corda,
Teque, Pater, variis armant [a 1Kb] .
   Tum primum venit opere incumbere terris
Intempestivus descendere nubibus imber,
Fulmina tum primum coelo dejecta sereno;
Horrida tum grando turbatos verberat agros,
Et tonitru altisono infractus murmurat aether.
Nec tamen ista malos revocant; furor impius orbem
Obsidet, et laxis rabies defertur habenis.
Bella placent, caedesque simul, perjuria, fraudes,
Mentirique libet, rapere est amor, abdere furta.
Nulla fides populis, nulla est jam veritas usquam.
Diluvio abluitur terrarum crimen et undis,
Virque unus residet generis populique refector.
[Col. 1291B] Arca tegit paucos castorum semina servans;
Jam tum venturi facies monstrata lavacri,
[Col. 1292A] Atque unus multis, per quem [b 1Kb] data luce renati,
Susceptor fido servans Ecclesia partu.
   Postquam diluvii cecidit tumor, unda resedit,
Ales paciferae folium portavit olivae,
Jam siccis revolans pennis dedit omina pacis.
   Tum populus surgit melior [c 1Kb] tum purior undis
Gens hominum magnos terris paritura nepotes.
Inde sacerdotis in coelum dedita corda,
Hinc inter flammas pueri cantare parati,
Et puer impasti quem non tetigere leones,
Tum reges cecinere Deum, tum vera prophetis
Ora sonat coeli sobole splendentia terris.
Quamvis cuncta Deo servirent crimine victo;
Attamen antiqui etiam nunc gutta veneni
Spargebat populos, et erant vestigia fraudis,
[Col. 1292B] Quae bonus ablueret doctor melioribus undis.
[1Kb]



ANNO DOMINI CCCCL.
PASCHASINUS, LILYBAETANUS EPISCOPUS.




[Col. 1291]
NOTITIA HISTORICO-LITTERARIA IN PASCHASINUM.
(Ex Schoenemanni Bibl. hist. litt. tom. II.)



§ I. Vita.
[Col. 1291C]

Paschasinus civis et episcopus clarus maxime legatione Leonis I jussu ad concilium Chalcedonense a. 451 una cum Lucentio episcopo Asculano et Bonifacio presbytero suscepta, inter quos ipse tamen primus loco et honore fuit, primusque Actis concilii Leonis nomine subscripsit. Neque hoc unicum fuit Leonis de doctrina et prudentia viri hujus testimonium, sed jam antea meruerat ut ab eo de Paschatis a. 444 supputatione, haud levi tunc quaestione, consuleretur. Multa autem gravia per id tempus cum Ecclesia sua perpessus est a Genserico, de quibus ipse in epistola ad Leonem conqueritur. Extrema vitae ejus incerta sunt.



§ II. Scripta.

Superest epistola ejus ad Leonem, de Quaestione Paschali, scr. a. 443, qua Leonis epistolae quae intercidit, respondet. Apud Marianum Scotum male in [Col. 1292C] duas epistolas dissecta est et ab aliis etiam duobus titulis ineptis, nimirum de Fontis miraculo, et de Captivitate Vandalica laudari solet. Epistola autem altera Paschasini de Damnatione Dioscuri, quam exstare tradunt in Actione 3 concilii Chalcedonensis, non est epistola, sed ejusdem Paschasini coram ipso concilio Leonis nomine dicta in Dioscurum sententia, quod nemo non videt, qui Acta ipsa inspicere velit; obvia in Conciliis Labbei T. IV, pagg. 419-21; Harduini T. II, pagg. 343-46; Mansii T. VI, pagg. 1046-48.



§ III. Editiones.

Paschasini epistolam non solum multi Epistolarum Leonis M. libri mss. servarunt, sed transmisit etiam in Chronicis suis Marianus Scotus saeculi undecimi chronographus, lib. II, act. 6 ad a. 444, ed. Bas. apud Oporin. a. 1559, p. 344-46, et in Pistorii SS. rer. Germ. Ratisb. 1726.

Emendata est potissimum Petavii et Bucherii opera [Col. 1293A] quorum alter in opere de Doctrina Temporum nonnulla castigavit ad mss. codd. Jac. Sirmondi, alter totam auctiorem et elimatiorem descripsit ex aliis mss. exemplaribus in Commentario in Victorium Aquitanum (Antuerpiae in off. Plant. apud Bathas. Moretum 1634) pagg. 75-77. Dehinc eam suscepit Quesnellus inter Leoninas post epistolam II, doctasque [Col. 1294A] annotationes addidit pagg. 425 sq. ed. Lugd. Tandem Ballerinii relectam ad ms. Vat. Reginae Suecorum num. 586, saeculi XI, in quo Paschasini opere inserta erat, cum copiosis et ipsi annotationibus et variantibus lectionibus repraesentarunt inter Leoninas num. III, non omissis Quesnelli notis tomo III. Adde Mansii Concilia T. III, p. 1222.




[Col. 1293]
PASCHASINI EPISTOLAM

Vide inter Epistolas Leonis Magni, numero III, infra, tom. LIV.




EODEM TEMPORE.
P. ANNAEUS SYLVIUS, EPISCOPUS OCTODURENSIS.




[Col. 1293]
NOTITIA HISTORICO-LITTERARIA IN SYLVIUM.
(Ex Schoenemanni Bibl. hist. litt. tom. II.)



§ I. Vita.
[Col. 1293B]

Polemius sive Sylvius aut Salvius [(a) 1Kb] , episcopus Octoduri (qui locus hodie audit Martignac, et situs est ad Rhodanum in comitatu Vallesino Helvetiorum); si idem vere fuit, cui Eucherius Lugdunensis Passionem Martyrum Agaunensium nuncupavit. Certe nihil amplius praeter hoc cum laudatissimo viro, cui vicissim lucubrationes suas inscripsit, vinculum, vitae ejus memoriam commendat.



§ II. Scripta.

Exstat ejus Laterculus sive index dierum festorum, singulis mensibus tum inter Christianos, tum apud Gentiles celebrari solitorum, scr. Theodosio Juniori et Valentiniano Augustis, Flavio Zenone et Porthumiano [Col. 1293C] coss. i. e. a. 448.



§ III. Editiones.
[Col. 1294B]

Partem hujus Laterculi, mensem scilicet Januarium et excerpta ex aliis vulgavit primus Bollandus in praefatione gen. ad Acta SS. T. I Jan. p. 44, 45. Integrum deinde proposuerunt continuatores ejus tomo VII Junii pagg. 178-481 cum praefatione de ms. codice, ex quo ille proficiscitur, item aetate, auctore et indole ejus, ad quae magis illustranda aliud simul ediderunt Kalendarium e regione Laterculi hujus impressum Furii Dionysii Philocali, quod antea evulgarat Bucherius in Commentario in Victorem Aquitanum. Attamen multis hic Laterculus in locis mancus est et ab excerptis etiam, quae Bollandus olim ediderat, perquam saepe recedens ut pridem Benedictini auctores Historiae Litterariae Galliae T. II, p. 295, 96, et nuper Mansius ad Fabricii Bibl. [Col. 1294C] M. et Inf. Lat. animadverterunt.




[Col. 1293]
SYLVII KALENDARIUM

Videsis, lector, supra tomo XIII nostrae Patrologiae, col. 676, ubi materiae propinquitas jam nobis praebuit rationem edendi opus Sylvii.




EODEM TEMPORE.
TURRIBIUS, ASTURICENSIS EPISCOPUS.




[Col. 1293]
NOTITIA HISTORICO-LITTERARIA IN TURRIBIUM.
(Ex Schoenemanni Bibl. hist. litt. tom. II.)



§ I. Vita.
[Col. 1293D]

Turribius, Asturicensis in Hispania Tarraconensi episcopus, acerrimus Priscillianistarum hostis et [Col. 1294D] vexator, qui postquam ex variis per Hispaniae et forte etiam exteras provincias peregrinationibus redux de malo hoc late in tenebris serpente, primum amicos [Col. 1295A] Idacium et Ceponium, episcopos, mox Leonem Romanum semel iterumque ad auxilium contra ferendum excitavit, jussorumque ejus et epistolarum ad Tarraconenses, Carthaginienses, Lusitanos (Baeticos) atque Gallaecos episcopos de generali concilio celebrando ministrum se praebuit. Acta quoque hac in causa, non in Gallaecia solum, sed et aliarum quatuor provinciarum [(a) 1Kb] synodus; sed de successu utriusque nihil ad nostram memoriam pervenit.



§ II. Scripta.

Restat Turribii epistola de non recipiendis in auctoritatem fidei apocryphis scripturis, et de secta Priscillianistarum ad Idacium et Ceponium scr. a. circiter 447, cum nondum episcopi dignitatem esset adeptus. Interciderunt epistola ad Leonem, aliaque, quorum [Col. 1295B] ille in Epistola responsoria (quae in edd. ante Quesnellum factis est XCIII, in Quesnelliana et Balleriniorum XV) diserte meminit.



§ III. Editiones.

Laudatam epistolam edidit primus Ambrosius de Morales in Historia Hispaniae lib. XI, cop. 26, ex codice S. Aemiliani, qui in Bibliotheca S. Laurentii Escuriarum servabatur. Exinde eam Baronius inseruit Annalibus ad annum 447 (ed. Rom. a. 1607, T. VI, pagg. 43, 44; Colon. a. 1624, p. 50; ed. Mans. T. VII, pagg. 604-6), et Franciscus Bivarius (Commentariis in Chronicon Maximi continuatoris Pseudo-Dextri (Madriti 1651,) ad a. 445, n. 6, pagg. 137---159, qua occasione fuse de Turibio disputat. Mox [Col. 1295C] recepta fuit inter Concilia Hispaniae cardinalis de [Col. 1296A] Aguirre et cum notis ejus illustrata in editione priori (Romae typis Jo. Jac. Komareck 1694) T. II, p. 218---222; nova autem (Romae ex typogr. Ant. Fulgenii) T. III, p. 108---111. Leoninis Epistolis inseruit primum Pasch. Quesnellus post Leonis ad Turibium epistolam quae numero est XV. Novissime recusa est a Balleriniis post eamdem Leonis epistolam T. I, col. 711, quem locum tamen non tam consilio editorum, quam errore typographorum, quibus Quesnellianum exemplum describendum datum erat, obtinuit. Subjicienda enim erat in Appendice T. I, p. 1478. Sed bis repetere noluerunt. Plurimum lucis huic epistolae affunditur ex animadversionibus Quesnelli ad laudatam Leonis epistolam, ed. Lugd. p. 445, quibuscum jungendae sunt Balleriniorum in easdem [Col. 1296B] notae T. III, col. 1362---86. Baluzius in praef. ad Nov. Conc. Collectionem in suspicionem hanc epistolam adduxerat, sed satis eam antiquitate codicis Aemiliani vindicari demonstrarunt Ballerinii: quippe codicis istius notitiam, tametsi quidem haud satis exactam, dedit Ambrosius de Morales; sed Leonis editores ex libro Canonum, quem ante Ambrosium a. 1575, jussu card. Quirogae, Jo. Bapt. Perezius ex mss. Hispanicis conscripsit et Romam ad Gregorium XIII, ut emendationi Gratiani inserviret, transmisit, ubi nunc in Bibl. Vat. n. 4887 custoditur, affirmant, ms. hujus Aemiliani, qui inter alios Hispanae collectionis codices in eo fuit adhibitus, antiquitatis et praestantiae adeo manifesta esse indicia, ut omnem de interpolatione aut suppositione suspicionem penitus [Col. 1296C] tollant.




[Col. 1295]
TURRIBII EPISTOLA

Habetur infra citato tomo nostro LIV, inter Leoninas numerum XV sortita, ubi videsis, benevole lector.




Volume back matter




INDICES IN CASSIANUM. [1Kb]




[Col. 1295]
INDEX RERUM ET VOCUM QUARUMDAM NOTABILIUM IN TEXTU CASSIANI OCCURRENTIUM.



Numerus Romanus librum vel collationem indicat: Arabicus vero, caput.
    [Col. 1295] Abbas quidam moriturus ob meritum obedientiae, successorem delegit, Instit. IV, 28. Abbas qualis esse debeat, Instit. II, 3.
    Abraham anachoreta: ejus virtutes et miracula, Collat. XV, 4 et 5.
    Abrenuntiatio quid sit, Instit. IV, 34. Abrenuntiationum tria genera. Collat. III, 6. His tribus tres Salomonis libri respondent, Collat. 3, 6. Abrenuntiatio exterior non prodest absque interiori, Instit. IV, 36; Collat. III, 7. Abrenuntiatio mala, et male abrenuntiantes describuntur, Collat. IV, 20. Vide Renuntiatio.
    Abstinentia antiquorum Patrum, Instit. IV, 11. Caeteris virtutibus sociata esse debet, Instit V, 10 et 11. Abstinentia qualis esse debeat ad superandum fornicationis spiritum, Instit. VI, 7, 8. Abstinentiae modus non omnibus uniformis, Instit. IV, 5. Abstinentia corporalis quo spectet, Instit. V, 22. Abstinentia cujusdam senis sexies comedentis et adhuc esurientis, Instit. V, 25. Paesii Abbatis usque ad solis occasum, Instit. V, 27. Abstinentiae temperamentum [Col. 1296] quomodo servandum diebus Dominicis et festivis, Collat. XXI, 23. Vide Jejunium.
    Acedia describitur, Instit. X, 1 et seq. Tristitiae affinis, Ibid. Solitarios maxime circa meridiem infestat, Ibid. Unde et daemonium meridianum appellatur, Ibid. Monachos quomodo corripiat, Instit. X, 2, 3. Quomodo superanda, Instit. X, 25. Unde oriatur, Collat. V, 3, 9. Ejus duo genera et duplex tentatio, Collat. V, 11.
    Activa vita in duobus consistit, Collat. XIV, 3. Actualis vita in praesenti tantum exercetur, Collat. I, 10. Post hanc vitam terminanda, Collat. I, 10. Activae vitae opera multiplicia, Collat. I, 4.
    Actuum praeteritorum recordatio quatenus utilis aut noxia, Collat. XX, 19.
    Adae peccatum levius an gravius peccato Evae, Collat. XX, 11. Peccati utriusque poena, Collat. XX, 11.
    Adversa facilius, quam prospera sustinentur, Collat. VI, 9; Instit. XI, 11.
    Aereae potestates quae sint, Collat. VIII, 12.
    [Col. 1297] Affectus operantis, non operis effectus, aut eventus spectandus, Collat. VI, 8, 9. Affectus immoderatior etiam in res vilissimas perfectionis studio contrarius, Collat. I, 6, 9.
    Afflictiones justorum juste a Deo immittuntur, Collat. VI, 2 et seq. Afflictionum diversa genera et causae, Collat. VI, 11.
    , et ut differant, Collat. XVI, 14. Agape quid, Collat. XXIV, 12.
    Agonis spiritalis cum externo et saeculari comparatio, Instit. V, 12. Agonis spiritalis fundamentum in corporis castigatione situm, Instit. V, 17.
    Allegoriae usus in Scripturis sacris, Collat. VIII, 3; XIV, 8. Allegoria gentium alienarum e terra sancta expulsarum, Collat. V, 16 et seq.
    Amans, et timens ut differant, Collat. XI, 9, 10.
    Ambidextri in Scriptura qui dicantur, Collat. XVI, 10.
    Ambitio in monachis reprehenditur, Collat. I, 20; IV, 20; Instit. X, 2; XI, 14, 15; XII, 30.
    Ambitiosos non acquirere veram et solidam scientiam, Collat. XIV, 9 et 10. Ambrosii encomium, Incarn. VII, 26.
    Amicitiarum diversa genera, Collat. XVI, 2. Amicitia unde indissolubilis efficitur, Collat. XVI, 3 et 6. Amicitia vera virtute nititur, Collat. XVI, 3. Amicitia perpetua non nisi inter perfectos stare potest, Collat. XVI, 4, 24, 28. Amicitiae particulares et juramento contractae improbantur, Collat. XVI, 28.
    Anachoretarum vita, et conversatio, Instit. V, 36. Anachoretae unde orti, atque appellati, Collat. XVIII, 6. Anachoretarum sanctimonia in ipso vultu relucens, Collat. XI, 2, Cujusmodi loca expetere debeant. Collat. XXIV, 3. Anachoretarum studia cujusmodi esse debeant, Collat. XXIV, 4. Anachoretas etiam in remotissimis locis Deus obscuros esse non sinit, Collat. XXIV, 19.
    Anagoge in Scripturis quid, Collat. XIV, 8.
    Angeli cur dicantur Principatus et Potestates, Collat. VIII, 18. An ante mundum visibilem creati, Collat. VIII, 7. Nomina unde illis indita, Collat. VIII, 15. Angelorum stabilitas ex Dei gratia, Collat. VI, 16. Angelorum lapsus, Collat. VIII, 8 et seq. Angelos malos singulis hominibus deputatos opinatur abbas Serenus, Collat. VIII, 17. Angeli mali inter se pugnant, Collat. VIII, 13.
    Animae tres status, Collat. IV, 19. Anima humana immortalis, Collat. I, 14. Post hanc vitam nec sensu nec intellectu caritura, Collat. I. 14. Numquam otiosa, Collat. VII, 4 et seq. Molae aquariae similis, Collat. I, 18. Item plumae, vel pennulae volanti, Collect. IX, 3. Animae decor, et foeditas in quo consistat, Collat. III, 8. Mobilitas, Collat. VII, 3. Perfectio, Collat. VII, 3 et 4, Facultas triplex. Collat. XXIV, 15. Animae naturaliter insunt semina virtutum, Collat. XIII, 12. Animae pars superior primo curanda, Collat. XXIV, 16.
    Animi triplex morbus, Collat. XXIV, 15.
    Anniversarius depositionis defuncti dies celebratur, Collat. XIX, 1.
    Anthropomorphitarum haeresis, Collat. X, 2 et seq.
    Antiphonarum antiquus usus, Instit. II, 2.
    Antiocheni symboli fides, ejusque expositio, Incarn. VI, 3 et seq.
    Antonii Eremitae laus, Collat. XVIII, 6. Ejusdem de perfecta oratione notabilis sententia, Collat. IX, 3. Item de discretione, seu prudentia, Collat. II, 2. Item de exemplis virtutum diligendis et imitandis, ibid.
    Apparere quid sit, Incarn. II, 5.
    Appetitio ciborum qualis esse debeat, Instit. V, 8 et 9.
    Apum industria, Incarn. VII, 5.
    Aquae potum moderatum quoque esse debere, Collat. XII, 11, 15, XXII, 3.
    Archebii anachoretae commendatio et virtutum commemoratio, Instit. V, 37, 38. Ejusdem ad episcopatum vocatio et provectio, Collat. XI, 2.
    Artes omnes proprium finem habent, Collat. I, 2. Artis magicae auctor Cham, Collat. VIII, 21.
    Athanasii elogium, Incarn. VII, 30.
    Avaritia simulacrorum servitus, Collat. XII, 2. Vide Philargyria.
    Auditorum capacitati ac meritis docentis sermonem Deus accommodat, Collat. I, 23.
    Augustini commendatio. Incarn. VII, 28.
    Baculum cur gestabant monachi Aegyptii, et qua significatione, Instit. I, 9. Baculi usus olim monachis familiaris, Collat. XI, 3.
    Basilii Magni sententia de virginitate sua, Instit. VI, 19. Ejusdem de monacho non perfecte renuntiante bonis temporalibus, Instit. VII, 19.
    Blasphemus traditur immundissimo spiritui, Instit. XII, 20.
    Bona quae proprie dicantur, Collat. VI, 3; XXI, 12, 16. [Col. 1298] Bonum principale virtus est, Collat. XXI, 12. Quomodo a caeteris bonis discernatur, Collat. XXI, 16. Bonum quod Apostolus se perficere non posse testatur, Collat. XXIII, 3.
    Calceamentis cur non utebantur monachi Aegyptii, Instit. I, 10
    Canonicae orationes nocturnae, Instit. II, 1 seq. Canonicus psallendi modus, et Psalmorum numerus Angelo traditus, Instit. III, 4 et 5. Canonicae orationes diurnae apud monachos Aegyptios, Instit. III, 1 seq.
    Carnis vocabulum varie sumitur in Scriptura, Collat. 4, 10. Carnis et spiritus pugna utiliter in nobis relicta, Collat. IV, 7. Carnis desideria quomodo compescantur, Collat. XII, 5.
    Carnalia vitia differunt a spiritualibus, Collat. V, 4.
    Cassianus a Chrysostomo Diaconus ordinatus, Incarn. VII, 32.
    Castigatione temporali indigni sunt homines reprobi, Collat. VII, 31.
    Castitatis commendatio, Instit. VI, 15, 16 et 17. Castitas sanctimonia nuncupatur ab Apostolo, Instit. VI, 15. Homines Angelis quodammodo aequat, Instit. VI, 6. Quibus modis comparetur, Instit. VI, 9, 10 et 12; Collat. XI, 14; XII, 11 et seq. Quomodo conservetur, Collat. XII, 21. Quibus argumentis exploranda, Collat. XIX, 16. Jejuniis et orationibus maxime acquiritur, Collat. VII, 2. Castitatis praemium, Instit. VI, 17. Est peculiare Dei donum, Instit. VI, 6; Collat. XII, 4, 15 et 16. Differt a continentia, Instit. VI, 4; Collat. XII, 10 et 11. Castitas nititur humilitate, et scientia Castitatis, Instit. VI, 18. Castitatis perfectio unde cognoscatur, Instit. VI, 10, 20 et 22. Castitas studiose servanda, Collat. XII, 16. Castitatem promovet patientia, Collat. XII, 6. Castitatis gradus et differentiae, Collat. XII, 7, Castitati magna suavitas conjuncta est, Collat. XII, 13. Eam soli agnoscunt qui experiuntur, Collat. XII, 13. Castitas Philosophorum gentilium imaginaria, aut simulata, Collat. XIII, 5. Castitas corporis sine cordis castitate nulla est. Instit. VI, 12 et 20. Castitas eximia Abbatis Sereni, Collat. VII, 1. Abbatis Pauli, Collat. VII, 16. D. Basilii, Instit. VI, 19. Abbatis Theonae, Collat. XXI, 8 et 9. Cujusdam rustici, seu agricolae, Collat. XIV, 7. Castitati non nocet carnis commotio in somnis, Collat. XII, 10. Nec jejunii laxatio tempore ab Ecclesia praescripto; modo parcimonia servetur, Collat. VI, 22.
    Castoris Epistola ad Cassianum, Collat. 53.
    Cellae et solitudinis utilitas, Collat. XXI, 22.
    Cellam suam hospitibus et peregrinis cedit Archebius, Instit. V, 37.
    Cellam suam deserere, aut extra eam vagari quam perniciosum monacho, Collat. VI, 15.
    Cenodoxia quid, Instit. XI, 1 seq. Multiplex et multiformis, Instit. XI, 3 seq. Bulbis comparatur, Instit. XI, 5, Omnibus virtutibus insidiatur, Collat. V, 10. Difficulter curatur, Instit. XI, 6 seq. Quomodo purganda, Instit. XI. Cenodoxiae duo genera, Collat. V, 11. Aliquando utilis est, Collat. V, 12.
    Censurae ecclesiasticae etiam apud monachos usitatae, Instit. II, 15, 16.
    Centuplum recipere in hac vita quid sit, Collat. XXIV, 26.
    Centurio Evangelicus typus animae perfectae, Collat. VII, 5.
    Cham filius Noe magicas artes laminis ante aeneis et lapidibus durissimis ante diluvium insculpsit, Collat. VIII, 21.
    Charismatum divinorum tripartita ratio, Collat. XV, 1.
    Charitas non solum res Dei, sed etiam Deus est, Collat. XVI, 13 Prae omnibus amplectenda, Collat. XVI, 7. Etiam pro inimicis orat, Collat. XI, 10. Ejus cum fide et spe collatio, Collat. XI, 6. Ejus officiis specialiter beatitudo promittitur, Collat. II, 2. Charitatis gradus, Collat. XVI. 14. Ejus dignitas commendatur, Collat. XI, 6 seqq. Charitati nihil praeponendum, Collat XI, 7.
    Chananaeorum terra filiis Sem primo attributa, a Chananaeis usurpata, Collat. V, 24.
    Chaeremon abbas laudatur, Collat. XI, 4.
    Christus solus immunis ab omni peccato, Collat. XXII, 9, 10. Solus venit in similitudinem carnis peccati, Collat. XXII, 11, 12. Solus absque peccato tentatus, Collat. V, 5. Iisdem modis tentatus a diabolo, quibus Adam, Collat. XXII, 6. Christi mors triduana quomodo intelligenda, Incarn. VI, 23. Christum non tantum habuisse divinitatis imaginem, sed etiam divinitatem, Incarn. II, 6 seqq., Christi ortum non fuisse occultum, Incarn. II, 9 seq. Christi divinitatem daemoni non fuisse prorsus ignotam, Incarn. II, 11, 13. Christus sine patre, sine matre, sine genealogia, Incarn. II, 14, 15. Christi nomen miraculis illustre, Incarn. II, 19. Christus in coelum propria virtute ascendit, Incarn. II, 23, 24. Christus alia ratione vocatur salvator, quam homines, Incarn. IV, 12. Christus solus potuit nos redimere, Incarn. IV, 12. Christum non tantum , sed etiam Deum esse, [Col. 1299] Incarn. V, 1 seqq., 16. Christum dividere, aut duas in eo personas distinguere nefas est, Incarn. V, 7. Christum solvere quid sit, Incarn. V, 12. Christus solus nostrae salutis auctor, Incarn. V, 17. Christum esse unicum, non duos, Incarn. VI, 13, 15, 16. Christus non tantum magister noster, sed et liberator, Incarn. VI, 14. Christi temporalis ortus nihil detraxit divinitati ipsius, Incarn. VI, 19. Christi aeternitas astruitur, Incarn. VI, 21. Christum vere hominem esse, Incarn. III, 5.
    Chrysostomus Cassianum in sacrum ministerium cooptavit, Incarn. VII, 32. Chrysostomi laus, Incarn. VII, 31.
    Cibus monachorum qualis esse debeat, Instit. V, 23. Cibus monachorum Aegypti, Instit. IV, 11; Collat. II, 21. Ciborum appetitus qualis esse debeat, Instit. V, 8, 9. Cibus necessitati, non voluptati servire debet, Instit. V, 14. Cibi ac potus satietas vitanda, Instit. V, 6. Cibi quotidiani optimus modus, et mensura, Collat. II, 22. Cibi spiritales animae noxii. Instit. V, 21. Cibum etiam necessarium cum tristitia sumebant SS. monachi, Collat. II, 21. Cibariorum et utensilium monasterii diligens custodia, Instit. IV, 19 seq. Vide Abstinentia. Cilicina vestis cur a monachis Aegyptiis improbata, Instit. I, 3.
    Cingulum monachorum quid significet, Instit. I, 2, 12.
    Coenae Dominicae sacrificium, Instit. III, 3.
    Coenobitae unde dicti, Collat. XVIII, 4, 5. Eorum origo ab apostolis, Ibid. Coenobitarum quis finis, Collat. XIX, 8. Coenobitica obedientia Christi exemplo nititur, Collat. XIX, 6. Coenobiticae vitae utilitates, Ibid. Coenobium ut differt a monasterio, Collat. XVIII, 9, 10; XIX, 7, 8.
    Cogitationum nostrarum tria principia, Collat. I, 19. Earum status describitur, Collat. I, 17. Origines et principia diligenter examinanda, Instit. VI, 13; Collat. I, 20, 21. Earum mutabilitas et inconstantia, Instit. VI, 16; Collat. X, 12. Cogitationum quadruplex discussio, seu discretio ad instar nummulariorum, Collat. I, 21, 22. Cogitationes non statim in actum deducendae, Ibid. Cogitationes pravas quomodo excludere debeamus, Instit. VI, 13. Cogitationes suas senioribus monachi patefaciant, Instit. IV, 9; Collat. II, 11, 12 et 13. Ejus rei magna utilitas, Ibid. Cogitationes nostras an, quomodo cognoscant daemones, Collat. VII, 15. Cogitationes bonae et spiritales ut custodiendae, Collat. X, 11, 13.
    Colobiis quare utebantur monachi Aegyptii, Instit. I, 5.
    Communionem sacram singulis Dominicis frequentabant, Collat. XXIII, 21. Communio sacra peccatis venialibus non impeditur, Ibid. Nec pollutione involuntaria, Collat. XXII, 4 seqq. Nec etiam energumenis denegatur, Collat. VII, 30.
    Compunctionum diversitas, Collat. IX, 28. Earum causae et qualitates diversae, Collat. IX, 25, 26.
    Concupiscentia carnis cur in homine relicta, Collat. IV, 7, 13; XII, 5. Quid nobis prosit, Collat. IV, 13, 15 et 16.
    Confessio et agnitio sui peccati quam utilis, Collat. II, 11.
    Consiliis propriis inniti quam periculosum, Collat. II, 21; XVI, 11, 12. Consilia prava diligenter evitanda, Collat. VIII, 11.
    Consuetudines majorum non spernendae, Collat. XXI, 12.
    Contemplativa vita. Vide Theorice.
    Continentia ut differt a castitate. Instit. VI, 4; Collat. XII, 10.
    Contentiones monachorum pro rebus vilibus taxantur, Collat. I, 6.
    Corpus peccati quid. Collat. XXIII, 16. Corporis imbecillitas non impedit continentiae seu abstinentiae virtutem, Instit. V, 7.
    Correctionum monasticarum variae species, et modi, Instit IV, 16.
    Correptio proximi quomodo facienda, Instit. VIII, 5; XI, 16. Correptio moderata esse debet, Collat. II, 13.
    Crucifigi spiritaliter quid sit, Instit. IV, 34.
    Crux nostra timor Domini est, Instit. IV, 34. Crucis Dominicae contra daemones virtus, et efficacia, Collat. VII, 23; VIII, 18.
    Cucullae monachorum Aegypti, Instit. I, 4.
    Culpae leviores cur interdum gravius punitae, Collat. VI, 11.
    Curas saeculares monachus fugere debet, Collat. IX, 5, 6.
    Daemon calcaneo nostro insidiatur, cujus caput observare et conterere debemus, Instit. IV, 37. Daemon auctoritate Scripturae repellendus, Collat. XXII, 10. Multis de causis Christum Deum esse opinatus est, Incarn. VII, 21. Auctor et instigator otiosorum sermonum et fabularum, Instit. V, 21. Daemon aperte confessus est se per Arium et Eunomium haereses sparsisse, Collat. VII, 32. Daemones sine permissione divina nocere nequeunt, Collat. [Col. 1300] VII, 22. Ignorant cogitationes internas hominum, Collat. VII, 15. Non sine labore cum hominibus confligere sensit abbas Serenus, Collat. VII, 21. Alii aliis vitiis praesunt, Collat. VII, 17. Daemones plerumque prius obsident et possident animas, quam corpora, Ibid. Perniciosius animas, quam corpora possident, Collat. VII, 28. Variis ex causis humana corpora possident, Ibid. Invocatione sanctorum pelluntur ab energumenis, Collat. XIV, 7. Duobus modis hominibus subjiciuntur, Collat. VIII, 19. Daemonum vires per Christum debilitatae, Collat. VII, 23. Daemonum illusionibus expositi qui suo judicio fidunt, Collat. II, 11; XI, 11. Daemones quomodo repellendi, ac superandi, Collat. VIII, 18. Quomodo energumenis dominentur, Collat. VII, 12. Quomodo humanis mentibus copulentur, Collat. VII, 9, 10. Daemonum peccata veniam non merentur, Collat. IV, 14. In impugnando homines quemdam ordinem et concordiam servant, Collat. VII, 19. Non sunt omnes ejusdem ferocitatis, Collat. VII, 20. Daemonum genera diversa, Collat. VII, 32. Eorum vires et ingenia etiam diversa, Collat. VII, 20. Daemonum ruina et lapsus, Collat. VIII, 8 seq. Daemonum alii aliis subjiciuntur, Collat. VIII, 16. Daemones inter se subinde decertant, Collat, VIII, 13. Daemonum multitudine plenus est aer, Collat. VIII, 12. Vide Diabolus.
    Danielis abbatis laus, Collat. IV, 1.
    Debitum creditoribus pro matre persolvit Archebius, Instit. V, 38.
    Decimarum et primitiarum oblatio Deo grata, Collat. XXI, 2. Decimarum et primitiarum oblatio qualis apud Judaeos, Collat. XXI, 3.
    Decipientis et decepti poena distinguitur, Collat. VIII, 11.
    Deliciae cibi et potus monacho diligenter evitandae, Collat. V, 11.
    Detractorem audire perniciosum, Instit. V, 29.
    Deus nihil ex natura sua malum creavit, Collat. VIII, 6. Deus solus ea quae divina sunt, perfecte cognoscit, Incarn. VII, 7. Deus pro nobis sollicitior, quam nos ipsi, Collat. IX. 20. Deus vult omnes homines salvos fieri, Collat. XIII, 7. Deus in adjutorium meum intende, quantae sit virtutis, Collat. X, 10. Deus solus incorporeus, Collat. VII, 13. Propter se amandus, Collat. XI, 8. Deus secundum praesentem justitiam de hominibus judicat, Collat. XVII, 26. Dei omnipotentia infinita, Incarn. VI, 1. Dei opera admiranda, Collat. XII, 14. Dei ira qualis. Instit. VIII, 23. Deus saepe invitos trahit ad salutem, Collat. XIII, 6. Deo humanae affectiones et membra metaphorice ascribuntur, Instit. VIII, 4. Dei injurias nemo vindicare studet, sed proprias, Collat. IX, 22. Deum deserere mors est animae. Collat. IX, 6; XXIII, 9. Expedit interdum a Deo derelinqui, Collat. IV, 6. Deo propriissime tribuitur esse, Incarn. V, 6. Dii homines vocati, Incarn. III, 2. Dei voluntate, vel permissu cuncta geruntur, Collat. III, 20.
    Diabolus magis metuendus, quam hostis externus, Instit. V, 21. Sensit occultam divinitatis Christi operationem, Incarn. VII, 13. Quibus modis Christum tentavit, Collat. V, 5. Diabolo venundatus homo per peccatum non fuit divinae potestati subtractus, Collat. XXIII, 12. Diaboli illusiones quibus incautos decipit, Collat. I, 21 et seq. Diabolus quomodo dicatur mendax, et pater mendacii, Collat. VIII, 25. Vide Daemon.
    Diaconatus ordinem Abbas Daniel suscepit, Collat. IV, 1.
    Diaconi munus, Incar. VI, 11.
    Diaconiae praefectura seu dispensatio rerum monasterii aut eleemosynarum probatissimo cuidam seniorum deferebatur, Collat. XXI, 1. Diaconiae praefectus populi oblationes recipiebat, Collat. XXI, 1, 2.
    Diogenis sententia de adulterio non puniendo, Collat. XIII, 5.
    Diolcos oppidum Aegypti, Instit. V, 36. Item Eremus, Collat. XVIII, 1.
    Diluvio juste puniti, qui ante peccaverunt, Collat. VIII, 24.
    Disciplinae rigor in monasteriis, Instit. IV, 16 et 20.
    Discretionis virtus, seu prudentia, oculus et lucerna in Evangelio dicitur, Collat. II, 2. Omnibus virtutibus praeferenda, ibid. Inter nobilissima Spiritus sancti dona numeratur ab Apostolo, Collat. II, 2, 4. Ejus utilitas et necessitas commendatur, Collat. I, 22, 23; II, 1 seqq. A solo Deo datur, Collat. II, 1. Discretionis defectu Saul et Achab decepti, Collat. II, 3. Discretionis defectu multi Anachoretae turpiter lapsi, Collat. II, 5 seqq. Discretionis virtus quo modo acquiratur et possideatur, Collat. II, 9, 10.
    Divitiae tripartitae in Scripturis, bonae, malae, mediae, Collat. III, 9. Divitiae quae proprie dicantur nostrae, Ibid. Divitiarum usus qualis esse debeat, Collat. VI, 3.
    Docendis aliis nemo se facile idoneum reputare debet, Instit. X, 2; Collat. XIV, 10, 17. Docere alios praesumentes indocti reprehenduntur, Instit. II, 3; Collat. XXIV, 13, 16. Docentium alios duplex utilitas, Collat. XXII, 1.
    Doctoris munus, Collat. XI, 4.
    [Col. 1301] Doctrina spiritalis duobus modis redditur infructuosa, Collat. XIV, 18.
    Dominico die nec jejunandum, nec genu flectendum majores censuerunt, Instit. II, 18; III, 11; Collat. XXI, 20. Dominicis diebus monachi ad ecclesiam procedebant, Collat. VII, 34. Sacra mysteria percipiebant, Collat. XXIII, 21. Dominici diei solemnitas in quo ab aliis diversa, Instit. III, 11. Dormire post matutinas laudes monachi Aegyptii non solebant, Instit. III, 5.
    Ebrietas non ex solo vino incurritur, Instit. V, 6. Ebrietas duplex cavenda, Collat. IX, 5.
    Ebionitarum error magis blasphemans, quam Manichaeorum, Incarn. V, 12.
    Ecstases frequentes abbatis Joannis, Collat. XIX, 4.
    Eleemosynarum erogandarum necessitas, Collat. XX, 8.
    Energumenis quomodo maligni spiritus copulentur, Collat. VII, 12. Energumeni sanctorum invocatione a daemonibus liberantur, Collat. XIV, 7. Pro energumenis orandum, Collat. VII, 28 seqq. Non sunt a sacra communione arcendi, Collat. VII, 30.
    Epiphania Domini apud Aegyptios quando celebrata, Collat. X, 2.
    Epistolae paschales a patriarcha Alexandrino per provincias mitti solitae, Ibid. Epistolas parentum priusquam legeret, combussit quidam monachus, Instit. V, 32. Eremi, et vitae eremiticae utilitates, Collat. XIX, 5. Vide Solitudo. Eremi et solitudinis finis, Collat. XIX, 7, 8. Eremum quare reliquit abbas Joannes, Collat. XIX, 3. Eremum qui petere debeant, Collat. XIX, 11.
    Esse propriissime Deo tribuitur, Incarn. V, 8.
    Eucharistiae sumptio contra diabolicas illusiones et pollutionem nocturnam plurimum confert, Collat. XXII, 6. Ea nemo se dignum judicare debet, Collat. XXI, 35; XXII, 7. Vide Communio.
    Eunuchis non desunt incentiva libidinis, Collat. XII, 10. Eunuchi laudabiles qui, Collat. XXII, 6.
    Eunuchorum tepor et socordia describitur, Collat. IV, 17.
    Eva graviusne peccarit Adamo, Collat. VIII, 11.
    Evangelii praecepta leviora, quam legis, Collat. XXI, 13.
    Evangelii filios praecepta legalia supergredi debere, Collat. XXI, 5.
    Excelsus Deus cur dicatur, Incarn. V, 5.
    Excitatoris in monasterio munus, Instit. II, 17.
    Excommunicatio etiam apud monachos usitata, Instit. II, 16. Eam incurrebant qui cum excommunicatis communicabant, Ibid.
    Exempla vitae a paucis, sed melioribus expetenda, Instit, IV, 38, 40.
    Experientia probatur perfecta renuntiatio, Collat. III, 7.
    Fabula de tonsoris mercede ad illusiones diaboli detegendas adaptata, Collat. XXIV, 13.
    Ficus deferentes aegrotanti fame moriuntur, Instit. V, 40.
    Fides ejusque incrementum ex Deo est, Collat. III, 16; X, 3. Fidei cum spe et charitate collatio, Collat. XI, 6. Fides divina nititur auctoritate, Incarn. IV, 6. Fides majorum retinenda, Incarn. VI, 6. Fidei orthodoxae evidens argumentum concors omnium Catholicorum sententia, Incarn. I, 6; VI, 5; VII, 31.
    Finis consideratio in omni re necessaria, Collat. I, 2; II, 26; III, 5. Finis monachi quis, Collat. IX, 3. Finis coenobitae, Collat. XIX, 8. Finis anachoretae, vel eremitae, Collat. XIX, 7, 8.
    Flagitiorum recordatio vitanda, Collat. XX, 9.
    Fornicatio spiritalis, Collat. XIV, 11. Fornicationis spiritus quomodo superetur, Instit. I, 3, 12. Sine Dei gratia non superatur, Instit. I, 5, 6. Ejus stimulos et cogitationes immundas statim reprimere oportet, Instit. I, 13. Abstinentia et solitudine coercetur, Instit. I, 3 seqq. Fornicationis tria genera, Collat. V, 11. Alibi etiam quadruplex fornicatio distinguitur, Collat. XIV, 11.
    Fortis et sanus est, qui cedit alterius voluntati. Collat. XVI, 23. Fundamento religionis male constituto non bene superstruitur, Instit. XII, 26, 27.
    Furtum confessione purgatum, Collat. II, 11. Furti accusans innocentem a daemone possidetur, Collat. XVIII, 5.
    Gastrimargia, id est, gulae concupiscentia vel intemperantia, Instit. V, 1 seqq. Gastrimargiae vitium describitur, Instit. V, 5, 6; Collat. V, 19 seqq. Gastrimargiae fortiter resistendum, Collat. V, 4; XXI, 3; Instit. III, 13, 16. Gastrimargiae vitium primo omnium supprimendum, Instit. III, 13, 14, 17. Gastrimargiae tria genera, Instit. V, 23; Collat. V, 11. Gastrimargia superata, caetera quoque vitia expugnanda sunt, Collat. V, 26. Gastrimargia quomodo vincatur, Instit. V, 14.
    Gentium septem significatio describitur, Collat. V, 18. Gentium numerus septenarius et octonarius quomodo intelligendus, ibid. Gentes septem cur jubeantur interfici, [Col. 1302] et una reservari. Ibid. Gentes decem cur Deus praedixerit Abrahae expugnandas ab Israeliticis, Collat. V, 22.
    Genua cur non flectantur in oratione publica tempore Paschali, Instit. II, 18; Collat. XXI, 11, 19 et 20. Nec diebus Dominicis, Instit. II, 18; Collat. XXI, 20.
    Gratiae divinae bona omnia ascribenda sunt, Instit. V, 2; VI, 5, 6; XI, 10 seqq.; Collat. II, 11; III, 10, 14 seqq.; X, 10; XXIII, 10. Gratiae divinae necessitas, Collat. XIII, 3, 6; XXIII, 10. Sine gratia Dei nihil possumus ad salutem, ibid. Sub gratia novi Testamenti quomodo quis esse probetur. Collat. XXI, 34. Gratiarum actio quid. Collat. IX, 14 et 15.
    Gregorii Nazianz. encomium, Incarn. VII, 29.
    Gula. Vide Gastrimargia.
    Habitus monachorum Aegypti, Instit. I, II seq. Habitus monachorum qualis esse debeat, Instit. I, 3. Habitu lineo, non laneo utebantur Tabennensiotae, Instit. IV, 10. Habitus pro temporum et religionum varietate variandus, Instit. I, 11. Habitus diversitas in monasterio non admittenda, Instit. I, 3. Habitus mutatio in ipso religionis ingressu et professione, Instit. I, 3; IV, 5; Collat. XVIII, 2. Vide Vestis monachorum.
    Haeresis quanta pernicies, Collat. X, 4. Haeresis hydrae similis, Incarn. I, 1, 2.
    Haeretici dogmata sua Scripturae sacrae pallio vestiunt, Incarn. VII, 7. Haeretici eas tantummodo scripturas allegant quas suis erroribus suffragari credunt, Incarn. VII, 7. Haeretici Scripturam lacerant et pervertunt, Incarn. VII, 14, 16. Haereticorum novorum errores olim in suis auctoribus damnati, Incarn. II, 1. Haereticorum caecitas deploranda magis et corrigenda, quam irridenda, Incarn. I, 6; II, 1. Haeretici Christum persequuntur, Incarn. III, 10.
    Hieronymi laus, Incarn. VII, 27.
    Hilarii laus, Incarn. VII, 25.
    Historia in Scripturis sacris agnoscenda, Collat. XIV, 8. Historiae sanctarum mulierum apud juniores olim praetermissae, Collat. XIX, 16.
    Hominum ingenia diversa, Collat. XXIV, 5.
    Horam refectionis et somni antevertere vitiosum, Collat. II, 17; V, 11.
    Horariae preces, earumque significatio, Instit. II, 2; III, 2 seqq. Vide Canonicae preces.
    Hordeacei panes in Scriptura quid significent, Incarn. VI, 2.
    Hospitalitas commendatur, Collat. XXI, 14; XXIV, 20, 21. Etiam otiosis hominibus exhibenda, Instit. X, 15.
    Humanitas Christi astruitur, Incar. III, 5.
    Humilitas omnium virtutum magistra, Collat. XV, 7; XIX, 1; XXIV, 16. Humilitas vera in quo consistat, Instit. IV, 39; Collat. XVIII, 11. Miraculorum dono praefertur, Collat. XV, 7. Quomodo acquirenda, Instit. XII, 31. In omni vitiorum conflictu et expugnatione necessaria, Instit. VI, 1, 18. Ad perfectionem acquirendam necessaria, Instit. XII, 23, 31. Humilitas abbatis Joannis, Collat. XIX, 2. Pynuphii abbatis, Instit. IV, 30; Collat. XX, 1.
    Hypostasis una in Christo, Incarn. IV, 5 seqq.; V, 7; VI, 22.
    Impatientiae suae causam nemo in alium rejicere debet, Instit. VIII, 15 seqq.
    Imprecationes et maledictiones propheticae quomodo intelligendae, Collat. VII, 21.
    Infirmioribus condolendum, Collat. II, 13; XI, 10.
    Infirmitas corporis non officit castitati, Instit. V, 7.
    Inaequalitas et divisio bonorum inter homines unde profecta, Collat. I, 10.
    Incarnationis Dominicae explicatio, Incarn. V, 13 seqq.
    Injurias proprias quisque propensius vindicare studet, quam Dei, Collat. IX, 22. Injuriis lacessiti quid agere debeant, Collat. XVI, 26. Injuriosi homines injuriarum impatientissimi, Collat. XVI, 24, 26.
    Instabilitas humanae mentis, Collat. VI, 14.
    Invidiae morbus difficile curatur, Collat. XVIII, 17.
    Invocatione sanctorum expelluntur daemones, Collat. XIV, 7.
    Ira etiam brevis cavenda, Instit. VIII, 12. Quanta mala generet, Instit. VIII, 1 seqq. Quae justa, vel injusta, Instit. VIII, 6 seqq. Quomodo curanda, Instit. VIII, 21; IX, 7. Irae tria genera, Collat. V, 11. Ira Dei qualis sit, Instit. VIII, 2 seqq.
    Iracundia maxime cavenda, Instit. V, 27; Collat. XVI, 7. Quomodo cohibenda et curanda, Collat. XVI, 26, 27. Iracundiae suae culpam nemo alteri imputet, Instit. VIII, 15 seqq. Iracundiae virus et natura, Instit. VIII, 1. Iracundiae peccatum quomodo expiandum, Instit. VIII, 12, 13; Collat. XVI, 8, 15, 16, 18. Iracundiam proximi etiam silentio provocare non licet, Collat. XVI, 18. Iracundiam retinere in pectore et occultare pestilentissimum, Instit. VIII, 10 seqq. Iracundi frequenter etiam qui a nemine laesi aut provocati, Instit. VIII, 16.
    [Col. 1303] Irasci nobis ipsis debemus, et vitiis nostris, Instit. VIII, 8.
    Israel spiritalis, Collat. XII, 11.
    Jacob spiritualis, Collat. XII, 11.
    Jejunandi modus non omnibus uniformis, Instit. V, 10 seqq.
    Jejunantes ex indignatione reprehenduntur, Collat. XVI, 19.
    Jejunium corporale ad spirituale ordinatur, Instit. V, 22. Jejunium ab omni jactantia et ostentatione vacuum esse debet. Collat. VIII, 1. Jejunium sabbati Romae et in Ecclesia Occidentali quare institutum, Instit. III, 10. Cur idem jejunium sabbati per Orientis Ecclesias inhibitum, ibid. Jejunium solvendum diebus Dominicis et in Pentecoste, Instit. II, 18; III, 11; Collat. XXI. 11, 19 et 20. Jejunii virtus et utilitas, Collat. II, 2; XXI, 13 seqq. Jejunia quae Deo accepta, Collat. XXI, 22. Jejunia subsequens saturitas, seu repletio animae et corpori noxia, Instit. IX, 9. Jejunia quartae et sextae olim apud monachos stricte observata, Instit. V, 24. Jejunium quotidianum in adventu hospitum solvi licitum, Instit. V, 25, 26. Jejuniorum modus, et mensura, Instit. V, 9. Jejunii finis, Collat. XXI, 15.
    Jesum solvere quid sit, Incarn. V, 12.
    Joannes Evangelista animum subinde recreabat, Collat. XXIV, 21.
    Joannes abbas laudatur, Instit. V, 27, 28. Item alterius Joannis abbatis virtus eximia commendatur, Collat. XIX, 3.
    Judae proditoris avaritia, Instit. VII, 23 seqq.
    Judicium temerarium de proximo vitandum, Instit. V, 30.
    Jugum Domini quomodo suave et onus leve, Collat. XXIV, 22 seqq.
    Juniores monachi seniorum jussa ne discutiant, Collat. XVIII, 2.
    Justitia humana divinae comparata nulla apparet, Collat. XXIV, 4.
    Justum interficiens, quamvis ei prosit, merito punietur, Collat. VI, 8. Justo tam prospera, quam adversa proficiunt ad salutem, Collat. VI, 9. Justus non cerae, sed adamanti similis esse debet, Collat. VI, 12. Justus quomodo septies cadit in die et resurgit, Collat. XXII, 13.
    Labore manuum apostolus Paulus vivebat. Vide Opus manuum.
    Lacrymae spiritales variae, Collat. IX, 29. Lacrymae exteriores non magni faciendae, Collat. IX, 30. Lacrymarum profusio non semper in nostra potestate, Collat. IX, 27. Nec violenter extorquendae, Collat. IX, 29.
    Lectio ad mensam monachorum a quibus instituta, Instit. IV, 17.
    Leporius Pelagianismum abjurat, Incarn. I, 4.
    Lex peccati quid, Collat. XXIII, 11. Lex naturae scripta in cordibus hominum, Collat. VIII, 23. Ejus transgressores juste puniti, Collat. VIII, 14. Lex Moysis convenienti tempore data, ibid. Legis novae et veteris comparatio, Collat. XXI, 5 seqq.
    Libertas arbitrii in homine, Collat. III, 12, 21, 22; VII, 8; XIII, 8. Ejus imbecillitas ad bene agendum absque gratia, ibid. et Collat. XIII, 8, 10. Libertatis Lutheranicae descriptio, Collat. XXI, 34.
    Libido Collat. XII, 2. Libidinis memoria penitus excludenda, Collat. XIX, 16.
    Levitarum industria, Incarn. VII, 5.
    Luxuria. Vide Fornicatio.
    Macarii abbatis apophthegmata, Instit. V, 41; Collat. V, 12; XXIV, 13.
    Mafors et mafortes, quid, Instit. I, 7.
    Magiae auctor et promulgator Cham, Collat. VIII, 21.
    Malum non est a Deo, Collat. VIII, 6. Non infertur invito, Collat. VI, 4. Mali sui quisque auctor est, Instit. IX, 5, 6, 8; Collat. VI, 9; Collat. XVIII, 16: Mala in hoc mundo quae sint, Collat. III, 3; XXI, 12. Mala pro afflictionibus in Scriptura sumuntur, Collat. VI, 6.
    Manichaeorum error cum errore Ebionitarum confertur, Incarn. V, 12.
    Mansuetudo maxime decet monachos, Instit. VIII, 3.
    Manualia opera. Vide Opus manuum.
    Maria Virgo sive Deipara, Incarn. II, 2, 4.
    Marthae et Mariae comparatio, Collat. I, 8.
    Martyrio expiantur peccata, Collat. XX, 8.
    Matutina precatio et sui ipsius commendatio ab omnibus facienda, Collat. XXI, 26. Matutinis finitis non redeundum ad somnum, Instit. III, 5. Matutinae horae institutio, Instit. III, 4. Media quaenam dicenda, Collat. VI, 3; XXI, 12. Media bona ad ea quae principaliter et per se bona sunt, ordinantur, Collat. XXI, 15.
    Mediocritas in omni re optima, Collat. II, 16.
    Melotes et pellis caprina monachorum Aegypti, Instit. I, 8.
    [Col. 1304] Mens humana numquam otiosa, Collat. VII, 4. Mens nostra quibus ex causis aggravatur, Collat. IX, 6. Mentis humanae inconstantia, Collat. VI, 14; IX, 4.
    Mendacium aliquando licitum esse et laudabile sensis abbas Chaeremon, Collat. XVII, 17 et deinceps.
    Memoria Dei assidue retinenda, Collat. XXIII, 9.
    Mensae vicissim inserviunt monachi. Instit. IV, 19.
    Messiae desiderium in sanctis Patribus quale fuerit, Incarn. V, 15, 17.
    Meum et tuum apud monachos non audiebatur, Instit. IV, 13.
    Militia est vita hominis super terram, Instit. V, 17.
    Meritum cujusque non debet ex miraculis aestimari, Collat. XV, 6, 11.
    Miraculum majus est luxuriae fomitem a se expellere, quam daemones ex alienis corporibus, Collat. XV, 8 seqq. Miraculis praeponderat humilitas, Collat. XV, 7. Miracula abbatis Abrahae, Collat. XV, 4, 5.
    Misericordiae meritum, Collat. II, 2.
    Monachus ab initio quomodo vitam suam instituere debeat, Instit. V, 41. Monachi finis quis esse debeat. Collat. IX, 3. Monachi cibus qualis. Instit. V, 23. Monacho abnegatio sui et rerum temporalium necessaria, Collat. II, 3; XXIV, 2. Monachus curas saeculares fugiat, Collat. IX, 5, 6. Puritati cordis semper studeat, Instit. V, 15. Monachum maxime ornat mansuetudo, Instit. VIII, 5. Monachi unde dicti, Collat. XVIII, 5. Ab apostolis eorum origo. Ibid. Monachi apud Alexandrinum a S. Marco instituti, Instit. II, 3. Monachi quidam solo habitu, et nomine, Collat. IV, 20. Monachi semper a conjugio abstinuerunt, Collat. XVIII, 5. Unde avaritiae seu proprietatis pestem concipiant, Instit. I, 1. Olim diu multumque probati, antequam admitterentur. Collat. IV, 3, 7, 27, 36 seq.; XX, 1. Habitum mutant in ingressu religionis, Instit. I, 3; IV, 5; XVIII, 2. Propriae voluntati renuntiare debent, Instit. IV, 8; V, 28. Nec superiorum acta, aut jussa discutere, Collat. XVIII, 2. Quomodo suas cogitationes custodire debeant, Collat. XXIV, 6. Juniores cogitationes suas senioribus aperiant, Instit. IV, 9. Vide Novitius. Monachi tepidi deteriores saecularibus, Collat. IV, 19. Monachi Tabennenses nihil inferebant monasterio, Instit. IV, 5. Monachi ambientes praefecturas, aut docendi munus notantur, Instit. X, 2; XI, 14, 15; Collat. I, 20; IV, 20. Monachorum tria in Aegypto genera, Collat. XVIII, 4. Quartum item genus recentius, Collat. XVIII, 8. Monachorum culpae etiam severe punitae, Instit. IV, 16, 20. Monachorum obsequia mutua et alterna, Instit. IV, 19 seqq. Monachorum opera manualia. Vide Opus manuum. Monachorum Aegyptiorum obedientia perfectissima, Instit. IV. 1, 10, 12. Monachorum vitia quomodo corrigenda, Collat. XIX, 13 seq. Monachis omnia communia, nihil proprium, Collat. XXIV, 26. Monachis philargyria, seu vitium proprietatis summopere detestandum, Instit. VII, 7 seqq. Monachis singularitas in Congregatione vitanda, Instit. I, 3; XI, 18. Monachis episcoporum perinde ac mulierum conversatio a majoribus improbata, Instit. XI, 17.
    Monasterium a coenobio ut differt, Collat. XVIII, 9, 10.
    Monastica vita perpetua lucta, Instit. IV, 38. Monasticae perfectioni non conveniunt parentum privata subsidia, Collat. XXIV, 10 seq.
    Monialium curam ambientes taxantur, Collat. I, 20.
    Morbus animi triplex, Collat. XXIV, 21.
    Mors omni aetati insidiatur, Collat. XXI, 8. Mortis assidua memoria habenda, Instit. V, 41; Collat. XVI, 8.
    Mortificatio abbatis Apollo, Collat. XXIV, 9.
    Mortui suscitatio, Collat. XV, 3. Pro mortuis oblationes, Collat. II, 5. Mortuorum anniversarius depositionis dies celebratus, Collat. XIX, 1.
    Moses abbas, Collat. I et II.
    Mucius abbas, Instit. IV, 17.
    Novitii in monasteriis ut probandi, exercendi, instruendi, Instit. IV. 6 seq.; XII, 26, 27. Novitiis obedientia et silentium commendantur, Instit. II, 15; V, 28. Novitii saecularia vestimenta deponebant, et ab abbate monasticis induebantur, Instit. IV, 5. Vide Monachi. Novitii cogitationes suas celare non debent, Instit. IV, 9.
    Nuditas monachorum in quo consistat, Collat. II, 2; XXIV, 2; Instit. VII, 24 seqq.
    Obedientiae commendatio, Instit. I, 3; XVI, 23. Obedientia simplex et caeca esse debet, Instit. XI, 33; Collat. XVIII, 3. Obedientia monastica Christi exemplo nititur, Collat. XIX, 6. Obedientia abbatis Mucii, Instit. IV, 17. Tabennensiotarum monachorum, Instit. IV, 1, 10, 12. Joannis monachi, Instit. IV, 23 seqq. Juniorum quorumdam monachorum, Instit. IV, 10. Duorum monachorum ficus deferentium, Instit. V, 4. Alterius cujusdam monachi sportas divendentis, Instit. IV, 29. Abbatis Pynuphii hortum excolentis, Instit. IV, 30. Obedientia omnibus virtutibus praelata, Instit. IV, 13.
    [Col. 1305] Oblationes pro defunctis fieri solitae, Collat. II, 5.
    Obsecratio quid sit, Collat. IX, 11, 15.
    Octo principalia vitia. Collat. V, 18; Instit. V seqq.
    Omnipotentiae divinae magnitudo, Incarn. VI, 1. Non potest hominum ratione conprehendi, Incarn. VII, 2, 3.
    Non Omnibus omnia conveniunt, Collat. XXIV, 8.
    Opera Dei in sanctis admiratione digna, Collat. XII, 12, 13.
    Opera manuum monachis perquam utilia et necessaria, Instit. II, 3; V, 37 seqq.; X, 8 seqq.; Collat. XXIV, 11, 12.
    Operatio manuum multa mala impedit et ampulat, Instit. X, 14.
    Opus manuum monachis Aegyptiis praescriptum, Instit. X, 22. Opere et labore manuum suarum vivebat apostolus Paulus, Instit. X, 9, 10. Opus manuum non impedit orationem privatam, Instit. III, 2. Opus manuum totius anni comburit abbas Paulus, Instit. X, 24.
    Oratio quid. Collat. IX, 12, 15. Attentio et devotio in oratione quomodo habetur, Collat. X, 12 seqq.; IX, 26. Orationis et attentionis impedimenta, ut excludantur, Collat. XIV, 12, 13. Oratio brevis et frequens Deo accepta, Instit. II, 11; Collat. IX, 36; X, 6. Oratio altissimum silentium requirit, Instit. II, 10. Oratio secreto et in abscondito quomodo facienda, Collat. IX, 24. Oratio qualis esse debeat ex sententia S. Antonii, Collat. IX, 31. Oratio attentionem requirit, Collat. XXIII, 7. Oratio tantummodo vocalis duplici de causa reprehenditur, Instit. II, 10. Oratio est sacrificium, Instit. II, 12. Quomodo possit esse perpetua, Collat. X, 10. Pura et sincera quomodo comparetur, Collat. IX, 16; X, 8 seqq. Non impeditur manuali opere, Instit. III, 2. Orationis Dominicae expositio, Collat. IX, 18 seqq., In oratione saepe delinquitur, Collat. XXIII, 20. Orationem publicam concludit sacerdos, Instit. II, 10. Orationis perseverantia, seu constantia requiritur, Collat. IX, 3; X, 10 seqq. Exauditam esse quo indicio cognosci possit, Collat. IX, 32 seqq. Ad orationem tarde accedentes ab oratorio excludebantur, Instit. III, 7. Orationes Canonicae. Vide Horariae preces. Orationes cur certis horis in Ecclesia institutae, Instit. III, 2 seqq. Orationes nostrae cur non semper exaudiantur, Collat. XIII, 7. Orationes privatae publicis adjungendae sunt, Instit. II, 12 seqq. Orationum quatuor species, Collat. IX, 8, 9. Oratione magis quam studio ad Scripturarum intelligentiam pertingitur, Instit. V, 31, 34. Oratione quae debeant a Deo postulari, Collat. IX, 24.
    Ordines Angelorum quid significent, Collat. VIII, 15.
    Otium multorum malorum fomes, Instit. X, 8, 10, 20 seqq. Vide Acedia.
    Otiosi et pigri conditiones describuntur, Instit. X, 6.
    Paesii abbatis laus, Instit. V, 27.
    Paphnutii abbatis laus, Collat. III, 1. Ejus patientia, Collat. XVIII, 15. Bubali cognomen ei inditum, ibid.
    Panes hordeacei quid significent, Incarn. V, 2. Parentum cur est recordatio monachis excludenda, Instit. V. 22.
    Paschalis celebritas, Collat. X, 2.
    Pastoris liber citatus, Collat. VIII, 17; XIII, 12.
    Patientia a patiendo dicta, Collat. XVIII, 12, 13. Omnibus exhibenda, Collat. XVI, 17. Monachis necessaria, Instit. IV, 41. Quomodo acquiri et retineri possit, Collat. XVIII, 12, 13, 16. Non ex aliena modestia, sed de propria voluntate speranda, Instit. cap. 42. Fornicationis ardorem exstinguit, Collat. XII, 6. Patientia simulata, Collat. XVI, 20, 22. Patientia cujusdam religiose feminae, Collat. XVIII, 14. Paphnutii abbatis, Collat. XVIII, 15. Cujusdam religiosi adolescentis. Collat. XIX, 1.
    Pauli Eremitae elogium, Collat. XVIII, 6.
    Paupertas evangelica, Collat. X, 11.
    Peccatum omne voluntarium, Collat. XXIII, 1. Peccata multis modis expiantur, Collat. XX. 8. Peccatum publicum publica satisfactione diluendum, Incarn. I, 4. 5. Venialia quomodo committantur, Collat. XX, 11; XXII, 13. Peccatorum magnitudinem et foeditatem pauci intelligunt, Collat. XXIII, 8. Peccatorum radices evellendae. Collat. XXIX, 2. Peccatorum recordatio quousque utilis, Collat. XX, 6, 7, 9, 11. Peccati corpus et ejus membra describuntur, Collat, XII, 2; XXIII, 16. A peccato nullus immunis, Collat. XXXIII, 6, 7, 17, 18. Pecuniam dare ad usuram quid sit. Collat. XIV, 17. Pecuniarum cupiditas a monachis aliena, Collat. IV, 20; V, 11. Vide Philargyria.
    Pelagianorum errores, Incarn. I, 3.
    Pelagianismi abjuratio a Leporio et aliis facta, Incarn. I, 4.
    Pera et baculus monachis Aegyptiis familiare gestamen, Instit. I, 8, 9; collat. XI, 3.
    Perfectio in quo consistat, Collat. I, 6, Quomodo acquiratur, Instit. IV, 30 seq.; XII, 13, 15, 23, 31, 32; Collat. I, 7, 8; XIX, 9; XXIII, 10. Perfectionis doctrinam non omnes capiunt, Collat. I, 1. Perfectionum diversa genera, [Col. 1306] Collat. XI, 12. Perfectionis exempla a paucis petenda, Instit. V, 4.
    Perfectus vir ambidexter dicitur, Collat. VI, 10.
    Perseverandum in sua vocatione, Collat. XIV, 5 seqq. Perseverantia in religione necessaria, Instit. IV, 36, 37.
    Petrus apostolus Ecclesiae pastor, Incarn. I, 12.
    Philargyria quid sit, et unde nascatur, Instit. VII, 11. Eam non pecunia, sed amor pecuniae facit, Instit. VII, 21, 22. Est morbus animi perniciosus, Instit. VII, 20; Collat. V, 8. Difficile curatur, ibid. Multorum malorum procreatrix, Instit. VII, 7, 23, 26, seqq. Ejus tria genera, Instit. VII, 14; Collat. V, 11. Turpe vitium et ignominiosum, Instit. VII, 3 seqq., 20. Quomodo superanda, Instit. VII, 21, 30, 31. Ante diluvium ignota, Collat. V, 8. Philargyria Judae proditoris, Instit. VII, 23, 24, 25. Giezi, Instit. VII, 14. Ananiae et Sapphirae, Instit. VII, 14.
    Poenitentiae definitio, Collat. XX, 5. Ejus diversi fructus, Collat. XX, 8. Ejus perfectio et poenitudo in quo consistat, Collat. X, 3, 5. Ejusdem necessitas, Incarn. VI, 18.
    Poenitentibus doctrina multiplex traditur, Collat. XX, 8 seqq.
    Pollutio nocturna ex quibus causis procedat, Instit VI, 11; Collat. XXII, 3 seqq. Quando sit in culpa, Collat. XXII, 6. Saepe a diabolo procuratur, ibid. Non semper impedit Eucharistiae perceptionem, ibid., 4 seqq. Involuntaria non officit castitati, Collat. XII, 9, 10. Quomodo impediatur, aut vitetur, Instit. VI, 13; Collat. XXII, 6.
    Postulatio quid sit, Collat. IX, 13, 15.
    Potestates aereae quae dicantur, Collat. VIII, 12. Quare potestates et Principatus appellentur, Ibid., 14.
    Practice in quo consistat, Collat. XIV, 2 seqq. Quomodo acquiratur, ibid., 3. Per eam ad Theoriam pervenitur, ibid., 2.
    Praeceptorum Evangelicorum et legalium differentia, Collat. XXI, 33.
    Primitiae spiritales quae, Collat. XXI, 16. Primitiarum et decimarum oblatio in veteri Testamento, ibid.
    Probatio monachorum. Vide Novitius.
    Professionis monasticae antiquitas et obligatio, Instit. IV, 36, 37.
    Propheticae imprecationes quomodo intelligendae, Collat. VII, 21.
    Prophetae seducti mors propter inobedientiam, Collat. VII, 15.
    Proprietas in monacho grave crimen, Instit XII, 26, 27; I, 6; IV, 21; XVIII, 7; XXIV, 26. Proprietatis vitium ejusque descriptio, Instit. II, 3; IV, 13, 14 et 15; Collat. VII, 7. Vide Philargyria.
    Proprio niti judicio et consilio quam perniciosum, Collat. II, 11.
    Prosperitas nocentior quam adversitas, Collat. VI, 9.
    Providentia Dei in rebus omnibus, Collat. XXIII, 20.
    Psallendi modus et disciplina, Instit. II, 7; Collat. X, 14; XVII, 3; XVIII, 2.
    Psalmorum duodenarius numerus ab angelo traditus Instit. II, 5, 6. Psalmorum intelligentiam quomodo consequi possumus, Collat. XI, 8.
    Puritas cordis maxime sectanda, Inst. V, 15. Puritas cordis et corporis quomodo acquiratur, Instit. VI, 9, 10, 12 et 20. Puritatis perfectae judicium, Instit. VI, 10. Qualiter custoditur, Instit. VI, 15; Collat. I, 7.
    Pynuphii abbatis humilitas et latebra, Instit. IV, 30. seqq.; Collat. XX, 1.
    Quadragesimae observatio, Collat. VII, 2; X, 2. Eaque diversa in diversis regionibus, Collat. XXI, 24, 25 seqq. Ejus jejunium instar decimae anni, Collat. XXI, 25. Quadragesimae lex quibus imposita, Collat. XXI, 29. Quadragesima quare sic dicta, Collat. XXI, 28. Quadragesimali tempore maxime tentatur monachi, ibid. Quadragesimae legem supergrediuntur perfecti, Collat. XXI, 29. Quinquagesima, hoc est, tempore Paschali non jejunatur, Collat. XXI, 11, 19 et 20. Nec genua flectuntur in horis Canonicis, Instit. II, 18; Collat. XXI, 11, 19 et 20. Quinquagesimae typus in veteri lege, Collat. XXI, 20.
    Rebrachiatoria monachorum quid, Instit. I, 6.
    Recedere a Deo mors est animae, Collat. IX, 6; XXIII, 9.
    Reconciliatio fratris quando et quomodo facienda, Instit. VIII, 12, 13; IX, 2; Collat. VI, 15, 16, 18.
    Redemptio generis humani per solum Jesum Christum fieri potuit, Incarn. IV, 12.
    Refectionis tempus et mensura, Collat. XXI, 23. Refectio extra horam et mensam communem monachis illicita, Collat. II, 2, 17; V, 11; XXIII, 22. Refectionis tempore sacra lectio adhibenda, et quibus auctoribus, Instit. IV, 17. Silentium servandum, ibid.
    Regnum Dei, Collat. IX, 18. Regnum Dei et regnum Diaboli describitur, Collat. I, 13. Regum coelorum trifariam accipitur, Collat. I, 13.
    [Col. 1307] Reliquiarum sanctarum veneratio, Collat. VI, I; VII, 26.
    Remissio animi et laxatio subinde necessaria, Collat. XXIV, 20, 21.
    Renuntiatio facultatum omnium Scripturis comprobata, Instit. VII, 16 seqq. Monachis necessaria, Collat. XXI, 1, Nihil relinquit proprii juris, Collat. VII, 7. Semel facta per omnem vitam prosequenda, Instit. IV, 18; Collat. XXIV, 1. Non tam voce, quam animo et affectu facienda. Collat. III, 7. Renuntiatio perperam facta, Instit. VII, 15. Vide Abrenuntiatio, et Philargyria. Renuntiationum tria genera, Collat. III, 6.
    Resurrectio mortuorum generatio quaedam est, Incarn, V. 7.
    Rufini laus, Incarn. VII, 28.
    Sabbatum a jejunio liberum apud Orientales, Instit III, 9. Sabbati jejunium cur in Ecclesia Romana et Occidentali institutum, Instit. III, 10. Sabbati vigiliae, Instit. III, 8, 9.
    Sacerdotum munus, Collat. IV, 1; Incarn. 6, 11.
    Sacrificium Dominicae coenae, Instit. III, 3.
    Salomonis tres libri tribus abrenuntiationum generibus respondentes, Collat. III, 6.
    Sanctus et immaculatus ut differunt, Collat. XXII, 9. Sancti etiam in hac vita se peccatores et immundos profitentur, Collat. XXIII, 17 seqq., XXII, 12. Sanctorum afflictiones justae, Collat. VI, 2 seqq. Sancti veteris Testamenti mandata Dei supergressi, Collat. XXI, 4.
    Sarabaitarum origo et conversatio, Collat. XVIII, 7.
    Satietas cibi et potus vitanda, Instit. V, 6; Collat. II, 1, 22 et 23. Satietas post abstinentiam et jejunium vitanda, Instit. V, 9.
    Satisfactionis perfectae indicium, Collat. XX, 5, 7, 10 et 11.
    Scientia spiritalis quae, Collat. XIV, 8. Scientia legis divinae ex Dei munere est. Collat. III, 14. Scientia nitirur castitate, Instit. VI, 18; Collat. XIV, 14. Scientiam veram non assequuntur ambitiosi, Collat. XIV, 9.
    Scopus actionum nostrarum quis esse debeat, Collat. VII, 6.
    Scripturarum sacrarum sacramenta quibus sint exponenda, Collat. VIII, 3; XIV, 17. Earum intelligentia magis oratione, quam studio acquiritur, Instit. V, 34. Scripturae sensum nonnulli in somniis assecuti, Collat. XIV, 10. Quibus gradibus ad eam perveniatur, Collat. XIV, 9. Scripturarum varii sensus, Collat. XIV, 8. Cur eas Deus obscuras esse voluerit, Collat. VIII, 3. Scriptura sacra agro fertili comparatur, ibid. Scripturae assidua lectio commendatur, Collat. XIV, 10. Scripturae sacrae auctoritate daemones repellendi, Collat. XXII, 10. Eam multi detorquent ad alienos sensus, Collat. I, 20.
    Senectus unde commendabilis, Collat. II, 13.
    Senes imitandi, sed non omnes, Collat. II, 13. Seniorum consiliis et doctrinae acquiescendum, ibid., 15.
    Sereni abbatis commendatio, Collat. VII, 1.
    Servire legi peccati quid sit, Collat. XXIII, 15.
    Silentium altissimum in officio divino apud monachos Aegyptios, Instit. II, 10. Silentium ad mensam monachorum, Instit. IV, 17. Silentii commendatio, Instit. II, 15; Collat. XIV, 9.
    Singularitas in congregatione vitanda, Instit. XI, 18.
    Sion spiritalis, Collat. XII, 11.
    Socratis continentia, Collat. XIII, 5.
    Solitaria vita a quibus expetenda, Instit. VIII, 17; Collat. XIX, 10 seqq.
    Solitudo quaerenda et amanda, Instit. II, 15. Solitudinis commendatio, Instit. IV, 10 seq; Collat. I, 20; II, 2; VI, 15; XI, 2; XIX, 20; XX, 1.
    Somni tempus praescriptum non excedendum, nec antevertendum, Collat. II, 17; V, 11. Somnus moderatus necessarius, Instit. III, 8.
    Spadones plerumque tepidi, Collat. IV, 17.
    Spes cum fide et charitate comparatur, Collat. XI, 6.
    Superbi aliis praeesse volunt, Instit. XII, 30.
    Superbia Luciferum perdidit et primos parentes, Instit. XII, 4. Superbia duplex, spiritualis et carnalis, Instit. XII, 2; Collat. V, 12. Spiritalis quos impugnet, Instit. XII, 4. Carnalis quos impugnet, ibid., 24, 25. Superbia virtutes omnes exterminat, ibid., 3. Cunctis virtutibus insidiatur, Collat. V, 10. Superbiae deformitas et pernicies describitur, Instit. V, 1, 3, 5, 7, 20, 21, 22, 27 et 28; Collat. IV, 16. Etiam perfectos graviter impugnat, Collat. V, 6. Quibus signis [Col. 1308] et indiciis agnoscatur, Instit. XII, 29. Superbia divinitus punita, ibid., 20 seqq. Quanta mala et vitia ex superbia pullulent, ibid., 27. Quomodo superari possit, ibid., 9, 31, 32 et 33.
    Suum monachus nihil dicere debet, Instit. IV, 13.
    Symbolum unde dicatur, Incarn. VI, 3. Symbolum divinis litteris conforme, ibid., 8. Symboli Antiocheni expositio, ibid., 3 seq. Symboli quanta auctoritas, ibid., 4.
    Synaxis, Instit. II, 19.
    Synecdochica locutio Scripturae familiaris, Incarn. VI, 23.
    Tabennensi monasterio nihil de suis facultatibus inferebant, qui recipiebantur, Instit. IV, 4. Tabennensiotarum monachorum obedientia, ibid., 1, 10, 12.
    Taciturnitas. Vide Silentium.
    Temere nihil statuendum, Collat. XVII, 8.
    Tentationem nullam sine Dei gratia superari, Collat. II, 13; III, 17. Tentationum seu afflictionum tolerantia a Deo tribuitur, Collat. III, 17. Tentationum utilitas, Collat. XXIV, 25. Tentationum Christi ordo, et ratio Collat. V, 6.
    Theonae abbatis commendatio, Collat. XXI, 1, 8 et 9.
    Tepidi monachi taxantur, Collat. IV, 12 et 19.
    Theoretice quid sit, et in quo consistat, Collat. XIV, 1 seq. Quomodo acquiratur, ibid., 10. Non nisi a puris mentibus apprehenditur, ibid., 10, 14, 15 et 16. Ejus partes et genera, Collat. XIV, 8. Theoretica, seu contemplativa vita laudatur, Collat. I, 8. Theoriae, id est, contemplationi Dei universa virtutum studia postponuntur, Collat. XXIII, 3. Theoriae assidue vacare in hac vita impossibile est, Collat. XXIII, 5, 13.
    Theotocos Virgo Maria, Incarn. II, 2, 4.
    Timor sanctus quis, Collat. XI, 13. Timor Domini initium salutis, et promotio, Institut. IV, 39. Timoris et amoris differentia, Collat. XI, 9 et 10.
    Traditiones seniorum servandae, Collat. II, 15.
    Tristitia unde oriatur, Instit. IX, 4. Morbus animi perniciosus, ibid., 1, 2 et 3. Tristitiae duo genera, Collat. V, 11. Tristitia quae salutaris, aut mortifera, Instit. IX, 10 seqq. Tristitia quomodo repellenda, ibid., 13. Tristitia subinde desperationem inducit, ibid., 9. Tristitia et acedia etiam solitarios vexant, Collat. V, 9.
    Tropologia quid sit, Collat. XIV, 8.
    Vana gloria. Vide Cenodoxia.
    Venialia peccata in hac vita vitari non possunt, Collat. XI, 10; Collat. XXII, 7, 8 et 9; XXIII, 7 et 8. Venialia peccata non tollunt justitiae et sanctitatis appellationem, Collat. XXII, 13. Nec impediunt sacram communionem, Collat. XXIII. Non sunt parvipendenda, Collat. XXIII, 7. Vide Peccata.
    Verbum recte dicitur caro, ratione unius Hypostasis in Christo, Incarn. IV, 5 seq; V, 7; VI, 22.
    Veritas quomodo indaganda. Collat. XVI, 10.
    Vestis monachorum. Vide Habitus.
    Vigiliae sabbato celebratae, Instit. III, 8, 9. Vigiliae monachorum privatae, Instit. II, 12 seqq.
    Virgines Elias, Jeremias, Daniel in veteri Testamento, Instit. VI, 4; Collat. XXI, 4. Et in novo Joannes Baptista, et Evangelista, ibid.
    Virginitatis commendatio, Collat. XXII, 6.
    Virtus per ardua acquiritur, Collat. IV, 12. Virtus per se principale bonum est, Collat. VI, 3. Virtutes difficilius inseruntur, quam eradicantur vitia, Collat. XIV, 3.
    Vitium illud quisque potissimum impugnare debet, a quo se magis impugnari sentit, Collat. V, 27. Vitia principalia, sive capitalia octo, Instit. V, 1; Collat. V, 18. Vitia quaedam sunt carnalia, quaedam spiritalia, Collat. V, 5. Vitia facilius expelluntur, quam inseruntur virtutes, Collat. XIV, 3. Quae extra naturam sunt, pene incurabilia. Instit. VII, 3 seqq. Vitiorum causae et radices evellendae, Instit. XI, 15. Viliis quomodo resistendum, Collat. V, 14. Vitia et defectus quomodo cognoscantur et corrigantur, Collat. XIX, 12 seqq. Vitiorum plures, quam virtutum species existunt, Collat. V, 16.
    Vocationum tria genera, Collat. III, 3 et 4. Vocationum diversitas, Collat. XIII, 15.
    Voluntati alienae suam subjicere viri fortis est, Collat. XVI, 23. Voluntati propriae renuntiandum, Instit. IV, 8; V, 28. Voluntatis bonae initium et consummatio a Deo est, Collat. III, 19; XIII, 3. Voluntatis et non facti tantum inspector Deus, Collat. XVI.
    Xenodochii fructus uberrimus, Collat. XXIV, 8.
    Xerophagia, Instit. IV, 21.






[Col. 1309]
INDEX RERUM ET VOCUM IN COMMENTARIIS ET NOTATIONIBUS EXPLICATARUM.

    [Col. 1309] Abbas qualis eligendus, I, 82. Abbates etiam apud Aegyptios plerique presbyteri, 190. Dicti seniores, 481.
    Abrahae sacrificium non temere imitandum, I, 534.
    Abraham anachoreta, I, 999.
    Abominatio desolationis a Daniele praedicta, I, 727.
    Abrenuntiatio, I, 194. Vide Renuntiatio.
    Absis, vel apsis, I, 1294.
    Abstinentia a carnibus commendatur, I, 217. Necessaria ad frenandam libidinem, 225. Ejus necessitas, 551 seq. Abstinentiae singularis exemplum, 958.
    Acedia quid, I, 361. Graecum est vocabulum, 359. Est vitium capitale, ibid. Ejus Filiae et effectus, 361 seq. Quando sit mortalis, ibid. Ut differat a tristitia, 363. Ejus duo genera, 370. Solitariis infesta circa meridiem maxime, unde et daemonium meridianum a Patribus dicta 364, 367. Non fugiendo, sed resistendo vincitur, 368. Acediae vitia, et eorum antidota, 370 seq.
    Achab rex Israel, I, 528.
    Acham, ejusque supplicium, I, 515. An sit damnatus, ibid.
    Accessiones febrium, I, 364.
    , I, 554.
    , I, 1105.
    Actionum humanarum tria genera, I, 1186.
    Activae vitae duo officia, I, 956. Activae vitae opera in hoc saeculo necessaria, 493. Triplex genus actionum vitae activae, ibid. Vide Vita.
    Adam an fuerit seductus, I, 612, 738. Ut peccavit quibus modis a diabolo tentatus, 612. Adam, Eva, et Serpens diversimode puniti, 737.
    Adventus Christi multiplex, I, 233.
    Adulterii poena, I, 906.
    Aegyptus in duas partes dividitur, I, 79. Nili fluminis eluvie irrigatur, 997.
    , Agape, I, 1028, 1299.
    Agathon, I, 968.
    , I, 271.
    Agonis spiritalis et mundani comparatio, I, 276.
    Agonistarum ritus, I, 276.
    Agonothetes, I, 277, 695.
    Ahod ambidexter, I, 657.
    Agrippa rex, II, 56.
    Albertus Magnus, I, 968.
    Alleluia quibus temporibus decantetur, I, 101.
    Allophyli qui, I, 514.
    I, 627.
    Ambitionis morbus, I, 777.
    S. Ambrosius, II, 252.
    Amicitiae definitio, I, 1011. Divisio, ibid. Ut firma sit, quae requirantur, 1017. Quibus modis conservetur, 1019. Quomodo dissolvatur, 1038. Perfecta quae, 1014. Amicitiae particulares in monasteriis reprobatae, 1041. Amicitiae conjuratae, ibid.
    Amico an ejus gratia aliquando peccandum sit, I, 1019.
    Ammonius, I, 968.
    Amos propheta, I, 643.
    , vel , I, 657.
    , I, 71.
    , I, 97.
    Anachoretae, I, 97, 477. Longaevi, 559.
    Analabus, id est, scapulare, I, 71.
    Ananias et Sapphyra Sarabaitarum duces, I, 1103. Eorum interitus, 315, 663. Eorum exemplo admonentur monachi, 320.
    Anathema, I, 514 seq. Quomodo optarit Apostolus pro fratribus esse, 790.
    Andronicus abbas, I, 710.
    Angelus non naturae, sed ministerii nomen est, I, 746. Angelus princeps Persarum apud Danielem, 741.
    Angeli omnes in statu gratiae a Deo creati, I, 729. An sint creati ante mundum corporeum, 730. An sint natura immutabiles, 601, 667. Nationibus praesunt, 743. Quomodo inter se pugnare dicantur, ibid. Custodes singulis hominibus attributi, 748. An duo singulis hominibus a Deo assignati, ibid. et 929. Sunt incorporei, 601. Eorum nomina unde petita, 745. Eorum lapsus cur irreparabilis, 602. Eorum hierarchiae tres, 733. Angeli etiam de primis ordinibus lapsi, 603, 733. Angelis suis mandavit de te, 515.
    Anima rationalis a Deo creatur et corpori infunditur, I, 756. A corpore separata quid agat, 500. Animae voluntas triplex, 597. Status triplex, 605. Comparatio cum mola, 507. Cum pluma, 774. Tres facultates, 1306. De anima humana tres errores, 499.
    [Col. 1310] Animalis homo, I, 605.
    Animi relaxatio honesta et necessaria, I, 1311.
    Anniversarium defunctorum, I, 1125.
    Annuli sigillares, I, 171.
    , I, 328.
    Anthropomorphitae haeretici Deum corporeum fingebant, I, 327, 825.
    Antichristi miracula qualia, I, 992.
    Antiphonarum antiquitas et etymologia, I, 95.
    S. Antoninus Cassiani zelator, I, 901.
    S. Antonius multorum monasteriorum conditor, I, 206. Ejus sententia de perfectione, 489, 807.
    Apis natura, II, 205 seq.
    Apollinaris, II, 13.
    Apollo abbas, I, 545.
    Apostatae, I, 634.
    Apostoli operabantur manibus, I, 377. Quantum pro Christo reliquerint, 319, 573.
    Apostolus Paulus, I, 261.
    Arabia, I, 643.
    Arbitrii et gratiae concordia, I, 582. Arbitrii humani imbecillitas, 452.
    Arca Testamenti, I, 970.
    Archangeli qui, I, 747.
    Archebius abbas et episcopus, I, 255, 848.
    Aristotelis argutiae, I, 996.
    Arius haeresiarcha, II, 14.
    Arma spiritualia, I, 674.
    Arreptitii. Vide Energumeni.
    Arrha, vel arrhabo, I, 675.
    Arsenius abbas, I, 907.
    Ars nulla sine magistro discitur, I, 1092, scenofactoria, 383.
    Artes curiosae, I, 759. Liberales columnis insculptae, ibid.
    Ascetae cur monachi dicti, I, 60.
    Asceteria, monasteria, I, 60.
    Assuerus rex, I, 508.
    S. Athanasius episcopus, I, 1113; II, 265.
    , I, 380.
    Athera quid, I, 1009.
    Athletarum abstinentia, I, 276.
    Attaminare, pro, contaminare, I, 1203.
    Attentio in oratione quibus modis paretur, I, 841. Vide Evagatio.
    Avaritia simulacrorum servitus, I, 297. Etiam gentibus ignota, 620, 872. Ejus filiae, ibid. Vide Philargyria, et Proprietas.
    D. Augustini conversio, I, 972. Sententia de malis monachis, 284. Elogium, II, 260.
    Auxilium Dei speciale, I, 275.
    Babylonis rex diabolus, I, 287.
    Baculum monachi gestare soliti, I, 75, 849.
    Bacucei, I, 714.
    Balaam propheta avarus et malignus, I, 1307.
    Baptismi efficacia, I, 1159.
    Baptizandi profitebantur fidem, II, 168.
    Basiliscus, sive regulus serpens, I, 1122.
    S. Basilius, et ejus scripta, in praefat. In Oriente monachorum pater, I, 174. Ejus institutio, ibid. Sententia, 312. Castitas, 289.
    Beatius dare, quam accipere, I, 306.
    Beati mites, etc., I, 878.
    Beatitudines Evangelicae, 862.
    Begardi haeretici, I, 1207.
    Beligarum urbs, II, 17.
    Benedictina constitutio, I, 220.
    Benedictini olim exterius cincti, I, 63. Quo colore uti debeant, 70. An ad opus manuum obligentur, 391. Eorum studia et doctrina, 261, 977.
    S. Benedictus veterum monachorum imitator, I, 70, 81, 88, 101, 105, 108, 173, 558, 817. Ejus Regula explicatur, 88 seqq., 131, 213, 220, 258, 320, 331, 339, 374, 382, 391, 558, 776.
    Bibliotheca in monasteriis quo studio servanda, I, 262.
    Biothanati qui, I, 304, 529.
    Birrus, vel birrum, I, 72.
    Blasphemia, I, 157. Blasphemiae spiritus, 715.
    Bona, et mala, et media, I, 649. Bona triplicis generis in homine, 1245.
    Breviarium ecclesiasticum quare sic dictum, I, 201.
    Cadaver, I, 706.
    [Col. 1311] Caestus quid, I, 233.
    Calamus solitudinis locus, qui et Porphyrio, I, 564, 704.
    Calceamenta monachorum Aegyptiorum, I, 75. An fuerint illis interdicta, ibid. An etiam apostolis, ibid.
    Canonicorum claustra et vita communis, I, 1288.
    Cappadocia, I, 178.
    Caricae, I, 721.
    Carolomannus, I, 179.
    Caro hostis domesticus, I, 237, 595. Carnis vocabulum varie sumitur, 594. Motus, 279. Tentationes importunae, 690. Pugna adversus spiritum, 591. Cur in nobis relicta, ibid. et 599. Carnis curam ne feceritis, 637. Carnis opera ab Apostolo recensita, 613. Carnium et vini usus immoderatus vitandus, 217.
    Caseus Aegyptiacus, I, 1136.
    Cassianus Latine scripsit, non Graece, I, 65, 477 seq. Sacerdos, 457. Cur Gelasii censuram incurrit, 899, 913. Visus favere Pelagianis, 453 seq., 899. Doctor Catholicus a D. Prospero nominatus, 913. Ejus modestia et taciturnitas, 493, 965. Ejusdem Institutiones et Collationes distinguuntur, 769. Ejus error non defendendus, sed refellendus, 444. Ejus sententia aperitur, et refutatur, ibid. seq., 906, 911. Ejus errores dissimulare non oportuit, 946.
    Castitas virtus angelica, I, 275. Est Dei donum, 274, 875. A continentia distinguitur, 269, 887. Quomodo conservetur, 289. Infra quod tempus acquiratur, 896. Sanctificatio ab Apostolo nuncupata, 285. Ejus excellentia, et praerogativae, 273, 285, 288. Jucunditas, 894. Sex gradus, 879. Remedia, 273, 877. Castitati tuendae patientia necessaria, 877. Castitas perfecta, 278, 288. Castitas gentilium philosophorum, 903.
    Castor episcopus Aptensis, I, 53.
    Caustica medicamenta, I, 373, 661.
    Cella, et cellula, I, 258. Duplex in jure canonico designatur, ibid. Unicuique monacho sua cellula, ibid. Cellae et coeli comparatio, 368. Ad cellam alterius accedere, monachis vetitum, 105. Cellae, vel Cellia locus in Aegypto a cellis monachorum dictus, 647.
    Cenodoxia quid, I, 397. Prima superbiae soboles, ibid. Virtutibus insidiatur, ibid., 407. Vitium est capitale, et ejus filiae, 397. Differt a superbia et ambitione, 399, 400. Ejus proprietates, ibid. Alia carnalis, alia spiritualis, ibid. In voce et cantu, 411. Item in jejuniis et macie, ibid. In nobilitate, ibid. In aliorum conversione, 412. Quando utilis, 627. Quando sit mortalis, 401, 402. Cenodoxiae et superbiae collatio, 622.
    , I, 983.
    Centenarius numerus quid designet, I, 1321.
    Centuplum quomodo intelligatur, I, 1321.
    , I, 1305.
    Certaminum quatuor genera apud Graecos, I, 227.
    Chaeremon abbas, I, 850. Idem cum aliis inter sanctos nominatus, 899.
    Cham filius Noe magiae inventor, I, 758.
    Chananaeorum terrae, I, 640.
    Charismata spiritualia, I, 989. Vide Gratia gratis data.
    Charitas vera amicitia, I, 1016. Deus, et Dei donum, 1027. Ejus effectus, 569. Numquam excidit, 496, 851. Perfecta, 855. Charitatem viam cur vocet Apostolus, 864.
    Cherubim, I, 971.
    Chiliarchi, I, 673.
    Chiliastae, I, 1322.
    Christus aliis aliter apparet, I, 826. An dicendus creatura, II, 155. An dicendus homo Dominicus, 185. Primogenitus et unigenitus, 179. Adorandus, 99. Omnium Salvator et Redemptor, I, 943. Ut fuerit tentatus, I, 615; II, 226. Quas infirmitates humanas susceperit, ibid. Trina ejus tentatio cum tentationibus Adami collata, ibid. Humilitas, I, 434.
    Christianorum duo genera, I, 310.
    Ciaconius (Petrus) redarguitur, I, 943.
    Cibus monachorum qualis esse debeat, I, 238. Cibum extra tempus et mensam communem capere vetitum, 177. Qua hora sumebant anachoretae, 1130, 1149. Cibi esculentiores qui, 222.
    Cicer, I, 721.
    Cilicium, et ejus usus antiquus in Scripturis, I, 65. A sacco in Scriptura distinguitur, ibid. Ejus usus apud monachos frequentissimus, 521.
    Cingulum monachorum quid significet, I, 62. Cujusmodi esse debeat, ibid.
    Claves peculiares monachis interdictae, I, 170.
    Claustrum et clausura monastica, I, 1258 et seq. Dupliciter accipitur, ibid. Claustri abusiones duodecim, ibid.
    Clericatum ambientes monachi reprehenduntur, I, 412.
    Clerus et clericatus, I, 412.
    Coenobitae antiquiores anachoretis, I, 1099. Eorum institutio et vita describitur, 1093 seq.
    [Col. 1312] Coenobiticae vitae utilitates, I, 1132 seq.
    Coenobium unde dictum, I, 1099. Differt a monasterio, 1111. Vide Monasterium. Coenobium etiam apud ethnicos, 1111.
    Cogitationes soli Deo cognitae, I, 685. Nostras an cognoscat diabolus, 686. Cogitationes malae non semper a diabolo, ibid. Supprimendae, 284, 290. Morosae vitandae, 284. Cogitationum suarum manifestatio quam utilis, 284, 537. Cogitationum cognitor et judex Deus, 348. Cogitationum varietas, 506. Nostrarum tria principia 508, 686. Cogitationis bonae initium ex Deo, 942.
    Collatio quid, I, 477.
    Collationes a conferendo dictae, I, 477. Latine scriptae, 480, 488. Inter monachos olim frequentatae, 525. Collationum partitio, 477, 843. Collationum auctor Cassianus, ibid.
    Collectarum origo, I, 91.
    Colobium, ejusque significatio, I, 68.
    Colores vestium monasticarum, I, 69.
    Comitis dignitas quae, I, 189.
    Commune quid dicatur in Scriptura, I, 1188.
    Communio idiomatum in Christo, II, 61. Ad communionem dispositio necessaria, I, 1230. Ad communionem quando accedant monachi, 1277.
    Completorium quando institutum, I, 89.
    Compunctio quid, et ejus causae, I, 801. Ejus genera duo sunt, 450.
    Concupiscentiae ignis, I, 869. Cur dicatur lex, 1261.
    Concilium Arausicanum, I, 910, 914.
    Confessionis necessitas, I, 540.
    Confessor, II, 250.
    Conscientia mille testes, I, 856. Judex et vindex scelerum, ibid. Etiam erronea obligat, 1188.
    Consilia evangelica, I, 308.
    Conspiratio, et conjuratio vetita, I.
    Consuetudinis pravae vis, I, 596, 1241.
    Contemplationis varius modus, I, 505. Impedimenta, 1253. Contemplationi locus opportunus, 1286. Vide Vita contemplativa.
    Contraria contrariis curantur, I, 435.
    Cordis custodia, I, 282.
    Corporalis exercitatio quid, I, 494.
    Corpus animale, I, 685. Corpus mortis, 1271. Corpus suum jumentum aut asellum vocabant sancti, 868. Corpus peccati et membra ejus, 869 seq. Corporis nudi aspectus vitandus, 885.
    Correctio seu disciplina regularis, ejusque gradus et species, I, 174.
    Correptio fraterna, I, 331.
    Crimen et delictum differunt, I, 1168.
    Cucullus et cuculla, ejusque significatio, I, 67.
    Culpae leviores graviter interdum punitae ob exemplum, I, 663.
    Cuniculi, I, 227.
    Cupiditas, seu Philargyria radix omnium malorum, I, 295. Vide Philargyria.
    Cuychii (Henrici) sententia improbatur, 444.
    Daemones alii aliis vitiis praesident, I, 692. Peccata in daemonibus quae esse possint, ibid. Eorum concordia ad nocendum, 693. Quibusdam locis magis infesti, ibid. Non omnes ejusdem nequitiae et ferociae, 694, 712. Nemini nocere possunt, nisi Deo permittente, 699. Monasteriis infesti, 700. Crucis signo fugati, ibid. Ordinarie prius animas possident, quam corpora, 702. Quidam etiam a daemonibus possessi ob leves culpas, 702, 708. Infantes etiam et justi ab iis possessi, et vexati, 706. Diversa eorum studia et propensiones, 711. Varia eorum spectra, 715. Varia eorum genera, 712. Haeresium auctores, 716. In aere innumeri versantur, 739. Ordo naturae, et potentia in daemonibus, 733. Duplex iis locus attributus, 734. Quomodo diversis regnis et provinciis praesunt, 745. In gratia creati et natura boni, 729. Alii aliis imperant et praesunt, 748. Duobus modis hominibus subjiciuntur, 752. Fingunt se a magis cogi, 753, 754. Potestas ejiciendi daemones in Ecclesia duplex, 753. Daemones incubi, 755. An cum feminis coire possint, 755. Vide Angelus.
    Daemonium meridianum, I, 564.
    Daniel abbas, I, 583.
    Davidis patientia, I, 336. Adulterium et homicidium poenitentia expiatum, I, 440.
    Decani in monasteriis, I, 160, 163, 176.
    Decessor, I, 1182.
    Decimae Levitis et sacerdotibus debitae, I, 1172.
    Defunctorum memoria et oblatio pro eis, I, 529 seq.
    Deitas, II, 71.
    Delectatio morosa quale peccatum, I, 879.
    Denarius, I, 169.
    Deus superbis resistit, I, 434. Solus Deus menti humanae illabitur, 679. Solus immutabilis et bonus, 667. Mira ejus opera in sanctis, 891. Etiam invitos subinde trahit, [Col. 1313] 677. Omnia in omnibus quomodo, 208. Quomodo dicitur irasci, 325. Actiones et membra humana qualiter ei tribuantur, 325 seq. quid egerit ante mundum conditum, 732. Voluntas ejus duplex, 909. Ejus promissiones aliae affirmantes, aliae negantes. 809. Admirabilis in conversione peccatorum, 891. Dona ejus duplicia, 273. Praesentia ejus cogitanda, 290. Non solum actuum, sed et cogitationum bonarum auctor, 901. Quomodo exspectet voluntatem nostram, 931. Quomodo poenitere dicatur, 1080. Solus Deus novit cogitationes hominum, 685. Deus in adjutorium commendatur, 832.
    Devotio in oratione quomodo excitetur, I, 801.
    Dextra et sinistra quid, I, 403. Dextra utraque, 657.
    Diaconia, I, 1107, 1170, 1179.
    Diabolus in forma Aethiopis saepe apparens, I, 545. An possit immittere cogitationes, 508. Mendax et pater ejus, 767. Leo et formica, 678. Quomodo copuletur animae in energumenis, 679. Ejus laqueos quomodo evademus, 437. Vide Daemones.
    quid, I, 1028.
    Dies sabbati, ut Dominicus, apud Aegyptios solemnis, I, 90, 115, 145, 557. Ejus solemnitas, 149, 719. Eo ad Ecclesiam conveniebant anachoretae, 719.
    Diogenes philosophus Cynicus, I, 906.
    Diolcos oppidum Aegypti, I, 255.
    Diptycha, I, 531.
    Disciplina regularis. Vide Correctio.
    Disciplina quid, I, 653.
    Discretio. Vide Prudentia. Discretio spirituum, I, 524.
    Discordia et ejus causae vitandae, I, 1024.
    Dispositio ad sacram communionem, I, 1230.
    In disputationibus modestia servanda, I, 1024.
    Divisio rerum unde introducta, I, 495.
    Divitiae nostrae quae sint, I, 572.
    Doctrina duplici ex causa redditur inutilis, I, 987.
    Domestici fidei, I, 723.
    Dominationes, I, 747.
    Dominicum quid, I, 136.
    Dormire post matutinas laudes olim monachis vetitum, I, 131. Dormitavit anima mea prae taedio, 369.
    Dorothaeus abbas, I, 257.
    Ebrietas spiritualis multiplex, I, 775.
    , et , I, 270.
    Elias et Elizaeus monachi veteris Testamenti, I, 60. Uterque virgo, 272. Elias quomodo venerit in Joanne Baptista, 728.
    Embrimia, I, 522.
    Emmanuel, II, 37.
    Energumeni, I, 707. Non despiciendi aut abominandi, 708. Nec communione privandi, 707, 708.
    Entheca coenobii, I, 169.
    Ephebi, I, 228.
    , I, 714.
    Epiphania, I, 820.
    Eremi tres celebriores, I, 1294.
    Eremitae finis et perfectio, I, 1137. Eremitae episcopis subjecti, 1282.
    Eremus vel insula Lerinensis, I, 845.
    Eremus quibus conveniat, I, 345.
    Ericius, sive Erinacius, I, 837.
    Escae ejus electae, I, 433.
    Eucherius, I, 843 seq.
    Eunomius haeresiarcha, I, 716, 996; II, 14.
    Eunuchi evangelici, I, 1227. Eunuchi sive spadones corpore, 604, 875, 889.
    et , I, 783.
    Eutyches, II, 27.
    Evagationum in oratione causae et differentiae, I, 585 775, 839.
    Evangelii praestantia, I, 1178.
    Exagium, I, 519.
    Examen conscientiae, I, 629.
    Excessus mentis, sive exstasis, I, 1131 seq.
    Excitatoris officium, I, 108.
    Excommunicati quatenus vitandi, I, 107, 108.
    Excommunicatio apud veteres monachos, I, 107. A D. Benedicto praescripta, 381.
    Exempla sanctorum, I, 562. Paucorum, 198, 206.
    Exorcistae, I, 1006.
    Ezechias rex lapidatus, I, 405. Ejusdem lapsus, 406, 407. Eidem quomodo anni quindecim additi, 407. Sol decem lineis in ejus horologio retrogressus, 408.
    Facienti quod in se est, etc., quomodo intelligatur, I, 446.
    Fauni vel Satyri, I, 713, 825.
    Felices et miseri, I, 710 seq.
    Feminarum memoria excludenda, I, 283. Familiaritas monachis vitanda, 1145 seq. Historiae junioribus non praelegendae, ibid.
    [Col. 1314] Festuca in oculo fratris, I, 333.
    Fides Dei donum est, I, 577. Fides et timor prima dispositio ad gratiam, 853.
    Fornicatio, ejus natura, I, 266 seqq. Superbiae poena, 459. Ejus filiae, 266. Ejus tria genera, 624. Est mortificanda, 872. Difficile superatur, 266 seqq. Spiritualis, 973. Fornicationis spiritus, 265.
    Franciscus (S.) se maximum peccatorem affirmabat duplici ratione, I, 449.
    Fructus trigesimus, sexagesimus, et centesimus quid significent, I, 1324.
    Funambulus, I, 1259.
    Fundamenta spiritualis aedificii fides et humilitas, I, 472.
    Galli cantus, I, 140.
    Gastrimargia quid, I, 205. Ejus filiae, ibid. Ante caetera vitia edomanda, 232.
    Gennadius Massiliensis notatus, I, 913.
    Gentes septem ab Israelitis superatae quid significent, I, 638.
    Genua quibus temporibus non flectantur in officio ecclesiastico, I, 109.
    Germanus Abbas Cassiani socius, I, 483, 493.
    Giezi famulus Elizaei, I, 303.
    Gillo, sive Gello, I, 171.
    Gloria Patri et Filio, etc., I, 93.
    Gloria vana, I, 399.
    Gradus ascendentium et descendentium, I, 472.
    Graphium, I, 169.
    Gratia quid, I, 917. Ejus divisiones, 918. Non datur ex meritis, 932, 933. Fungitur vice nutricis et obstetricis, 939. Gratiae divinae quatuor subsidia, 452. Ejusdem efficacia, 455. Gratiae et liberi arbitrii concordia, 581, 582. Gratiae Dei necessitas ad servandam castitatem, 273. Ad perfectionem consequendam, 440, 897. Ad omne bonum inchoandum et perficiendum, 453 seq., 632, 940. Gratia estis salvati, etc., 440.
    Gratiae Deo agendae, I, 454. Gratis datae, 989, 990. Quare aliquibus conferantur, ibid.
    Gregorius Nazianzenus, II, 263.
    Gryphes, I, 1014.
    Gulae species, I, 237, 240, 624. Ejus tyrannis et violentia, 637. Vide Gastrimargia.
    Gyrovagi, qui et Circumcelliones, I, 1109. Cur deteriores dicantur Sarabaitis, 1110.
    Habitus monachorum paedagogus ipsorum, I, 65. Cujus coloris esse debeat, 69. Cur mutetur in professione, 158.
    Hae sunt gentes, etc., I, 590.
    Haeretici novatores perstringuntur, I, 1017. Haereticorum fiducia de peccatis remissis, 1155.
    Hebdomadarii servitores, I, 177, 179.
    Hebionitae, II, 13, 55.
    Helladius monachus, I, 772.
    Hero Eremita misere a diabolo delusus, I, 529.
    Herodes gravius peccavit implendo juramentum, I, 1054.
    S. Hieronymus, ejusque opera, I, 57. Laus, II, 255. Flagellatur, 974.
    Hierusalem quadrupliciter accipitur, I, 964.
    Hilarion abbas, I, 334, 994.
    S. Hilarius, II, 250.
    S. Hildegardis, I, 221.
    Hippo urbs, II, 260.
    Homo interior, I, 239. Dominicus, 866. Animalis, 605. Hominum tres status in vita spirituali, 853.
    Homophagia, I, 182.
    Homousios, II, 142.
    Hodie quid, I, 794.
    Honoratus episcopus, I, 843.
    Hora lucernaris quae, I, 125.
    Horae seu officia divina, I, 77, 78. Earum triplex nomenclatura, 96. Horae canonicae, septem an octo dicendae, 129. Earum tempora cur sic instituta, 116. Initia earum diversa, 833. Horae canonicae apud Aegyptios breviores, 112. Inter operandum an liceat eas recitare, ibid. Laudes matutinae olim a nocturnis separatae, 133. Hora prima, sive officium primae quando institutum, 77, 126. Horae tertiae mysterium, 117. Horae sextae ratio, 119. Horae nonae mysterium, ibid. Hora nona tempus refectionum ante Quadragesimam, 557. Horae aequales et inaequales quae, 132.
    Hospitalitas a monachis exercenda, I, 556.
    Humanitas pro hospitalitate, I, 556.
    Humilis se omnibus inferiorem qualiter aestimare possit, I, 449.
    Humilitas, ejus laus, I, 476. Indicia, 198, 537. Gradus, 475, 476. Erga Deum quae esse debeat, 456. Triplici consideratione servatur, 452. Ad tuendam castitatem necessaria, 288. Fundamentum omnium virtutum, 460, 472. Vera, non ficta, esse debet, ibid. et seqq.
    [Col. 1315] Hydra, II, 11.
    Hymni pro psalmis, I, 135.
    Hypocrisis punita, I, 539.
    Ibidis natura, II, 210.
    Idiota quis, I, 484.
    Illicitatio, I, 618.
    Illusiones nocturnae ut vitentur, I, 279. Earum causae, 882.
    Impatientia solitudine non curatur, I, 346. Vitium capitale, 354.
    Incarnatio Spiritui sancto attribuitur, II, 45.
    Incentor et incentivum, I, 544.
    Indevotionis causae, I, 585, 587, 804 seqq.
    Inimicorum dilectio, I, 858.
    Initiare quid, I, 801.
    Injuriae silentio superandae, I, 1039. Injuriarum oblivio, 343.
    Inobedientia duplex, I, 608.
    In principio creavit Deus, etc., I, 731.
    Intentio bona facit opus bonum, si non sit ex se malum, I, 1059.
    Invidiae malum, I, 1122.
    Ira ut differt ab iracundia, I, 321. Quale peccatum, ibid. Ejus gradus et effectus, 329, 330. Remedia, 351. Mala, 329. Quatuor species, 331. Motus naturales, 293. Est etiam in infantibus, ibid. Etiam erga insensibilia, 350. Bona, et mala, 331 seqq. Bona triplex, ibid. Mala multiplex, ibid. Tacita et dissimulata, 341. Iracundia suppleri, 171. Irascimini, et nolite peccare, 335.
    Isaac abbas, I, 774.
    Isidorus Pelusiotes, I, 493. Ejusdem ad Cassianum epistola, 493, 965.
    Isidorus abbas monasterium muro cinxit, I, 1117. Plures ejusdem nominis, ibid.
    Israelis vox quid significet, II, 218.
    Israelitae spiritales, I, 640.
    Ite, missa est, I, 91.
    Jacob an sit mentitus quando dixit: Ego sum Esau, etc., I, 1057. Jacob spiritualis, 480, 890.
    S. Jacobus apostolus lapidatus, II, 63.
    Jejunium aliud spiritale, aliud corporale, I, 238. Modus ejus quis esse debet, 238. Propter hospites solvendum, 244, 489, 556. Jejunia quotidiana, 243. Quartae et sextae feriae, 211. Jejunandi diversa ratio apud veteres, 209 seqq. Jejunare an liceat diebus Dominicis, et post pascha, 1183 seq.
    Jeremias sanctificatus in utero, II, 85.
    Jesus Nave, sive Josue, I, 938.
    Jesus Christus, II, 91 seq.
    Joannem cur diligebat Jesus, I, 1029.
    Joannes uterque, I, 271.
    Joannes abbas, anachoreta, I, 245, 517. Plures alii ejusdem nominis, 957.
    Joannes Silentiarius, I, 968.
    Joannes Chrysostomus, II, 266.
    Joas rex Juda, I, 458. Ejus superbia ignominiose punita, ibid.
    Jordanis, I, 644.
    Joseph patriarcha quomodo a mendacio excusetur, I, 1077.
    Judae avaritia, I, 314. Cur eidem loculos Dominus crediderit, 315. Judae proditio mala, etiamsi ejus effectus bonus, 655.
    Judicium proprium monacho abdicandum, I, 1025 seq. Temerarium vitandum, 247.
    Jugum Domini quomodo suave, I, 1315.
    Juniorum instructio necessaria, I, 542.
    Jumentum pro corpore, I, 868.
    Juramentum Davidis, I, 1079. Herodis temerarium, 1054.
    Justi an sint sub lege, I, 1173. Cur a Deo permittantur affligi, 648.
    Dispositio ad justificationem, I, 852, 932.
    Labor manuum. Vide Opus manuum.
    Lacrymae spiritales, et earum causae, I, 803. Et varietas, 804. Lacrymarum sterilitas et defectus unde proveniat ibid.
    Lac parvulorum, I, 829.
    Lapsanium, vel Lapsana, I, 164.
    Latronis confessio in cruce, I, 439.
    Lebitenarium, vel Lebitonarium quid, I, 68.
    Lectio ad mensam, a quo instituta, ejusque ratio, I, 174. Scripturarum commendatur, 971. Lectionum usus in Officio, 89. Lectiones matutinales, 142.
    Lecti monachorum, I, 521.
    Legumina, et olera, I, 210.
    Lenticula, I, 179. Lenticula olei, 185.
    Leontius Castoris frater, I, 479, 769.
    [Col. 1316] Leporius, II, 24.
    Lepra spiritalis, I, 318.
    Lerina insula, I, 846.
    Lerinense coenobium, I, 846.
    Lethalis somnus, I, 830.
    Lex quadruplex apud Apostolum, I, 1261. Lex Decalogi etiam Christianos obligat, 1214. Lex vetus instar Paedagogi, 761. Lex et scientia naturalis, 763. Lex naturae quatenus per peccatum abolita, vel deleta, 761. Praecepta legis naturae ante legem scriptam servata, ibid. Lex scripta cur non ab initio promulgata, 766. Lex talionis cur, et quibus data, 766, 1211. Legibus an teneantur etiam justi, 762. De legalium obligatione et cessatione, Hieronymi et Augustini controversia, 1069 seqq.
    Libertas et servitus multiplex in Scriptura, I, 228. Libertatis divisio, 920, 928 seq., 1176.
    Liberum arbitrium non destruitur a gratia, sed perficitur, I, 903. Libertas arbitrii astruitur, 519, 928 seq. Ejus imbecillitas ad bonum, 906.
    Libido, I, 871.
    Libra panis, I, 211. Libra duplex, ibid.
    Libraria manus, I, 260.
    Libri ad collationem legendi, I, 1147.
    Libya Mareotis, I, 263.
    Lipsana, I, 164.
    Litteras scribere, aut recipere, I, 172.
    Locustarum natura, II, 209 seq.
    Lucerna corporis tui, etc., I, 526.
    Lucernarium et lucernaris hora, I, 125.
    Lucifer trifariam accipitur, I, 425. Primus angelorum ob superbiam dejectus, 428, 733. Qualis ejus superbia, ibid. et seq., 428. A qua beatitudine exciderit, 430. Ejus ante lapsum excellentia, 425.
    Lucius episcopus Arianus monachorum persecutor, I, 1106.
    Lustrum quid, I, 1169.
    Luxuria est poena superbiae, I, 459. Ejus tentatio duplex, 267. Remedia, 879. Non resistendo, sed fugiendo superatur, 1145. Vide fornicatio.
    Lycos, vel Lycopolis, I, 184.
    Macarii duo, I, 265, 958, 995. Macarii apophthegma, 628.
    Macedonius, II, 14.
    Macula peccati, I, 571.
    Maenidia, I, 183.
    Mafors, vel Mavorte, I, 72.
    Magi et malefici daemonibus sacrificabant, I, 754. Quid possint erga daemones, ibid. et 991.
    S. Malachias episc., I, 179.
    Maledicendi triplex modus, I, 697.
    Mammonae servire quid, I, 305.
    Manichaeorum errores, I, 765, 595.
    Manna, II, 201.
    Mansiones, I, 396.
    Marcionistae et Manichaei haeretici, I, 729; II, 110.
    S. Marcus Evangelista, I, 84.
    Mare Rubrum et mare Mortuum, I, 643.
    Margaritum, I, 1246.
    Maria Theotocos, II, 31, 268. Mater, 31. Virgo a peccato immunis, 367. Mariae et Marthae comparatio, 491.
    Martyres qui, I, 264; II, 267.
    Martyrium instar baptismi, I, 1159.
    Massiliensium et Semipelagianorum error, I, 442, 911, 932.
    Matutina solemnitas, e. i. laudes, I, 125.
    Maturus (Petrus) soc. Jesu theologus, I, 901.
    Mazices, I, 583.
    Medice, cura teipsum, I, 333.
    Meditationis utilitates, I, 972.
    Medium duobus modis intelligitur, I, 132.
    Melotes, sive pellis caprina monachorum, I, 74.
    Mens perfecta in Centurione figurata, I, 673. Mentis humanae mobilitas et inconstantia, 506, 671. Menti humanae solus Deus illabitur, 679.
    Mendacium quid, I, 1050 seqq. Quotuplex, 1065. Eo utendum ut helleboro censuerunt nonnulli, 1062. Eo non est tegenda veritas, 1075. Officiosum an licitum et laudabile, 257.
    Mercenarius quis, I, 861.
    Meritum, Vide Gratia.
    Ad metalla damnati monachi, I, 1108.
    Meum, Tuum, Suum, e monasteriis proscripta, I, 168. Meum aliquid dicens monachus an peccet, ibid.
    Michaeas propheta quomodo se mendacem optarit I, 791.
    Millenariorum error, I, 1322.
    Mirabilia Dei opera, I, 891, 892.
    [Col. 1317] Miracula non affectanda, nec temere tentanda, I, 993. Faciunt etiam improbi, 1001. Antichristi qualia, 992. Majus est miraculum vitia expellere, quam daemones, 1007.
    Missae sacrificium, I, 585. Missa apud veteres pro dimissione sumitur, 91. Vel pro conventu, aut solemnitate, ibid. Catechumenorum et fidelium olim distinctae, 446. Solemnis in die Dominico, II, 278. Pro defuncto certis diebus fieri solita, I, 530. Missarum tricenarium, 530 seq.
    Modestia in disputationibus servanda, I, 1024.
    Modus in omnibus servandus, I, 549.
    Monachus ut subveniat parentibus in necessitate constitutis, 259. Absque licentia praelati ordinari non debet, 412. A diabolo illusus seipsum circumcidit, 535. Comparatur crucifixo, 195. Et pisci, 665. Ejus officium, 1304. Finis, 773. Quatuor conditiones, 200.
    Monachi, unde dicti, I, 1195. Ascetae, et milites Christi 60, 235. Stantes psallebant, 88. Quibus stratis dormiebant, 521. Et quanto tempore, 907. Qua hora cibum sumere soliti, 209. Nec edere, nec bibere extra mensam, 177. Vicissim sibi ministrant, 178. , i. e. longaevi, 559, 851. , i. e. insomnes, 851. Mundo mortui, 1297. A Saracenis occisi, 645. Alii ad metalla damnati, 1108. , id est, pabulo viventes, 1140. Divites taxantur, 300. Quando in clerum assumpti, 412. Creati episcopi, 414. Subinde expelli possunt e monasterio, 159. Philargyri, aut proprietarii notantur, 607. Vagi, aut fugitivi ut puniantur, II, 287.
    Fugitivi diabolo expositi, I, 158. Qui ad opus manuum non teneantur, 389. Cur episcopos et mulieres fugere debeant, 418. Triplici instrumento vocabantur ad Ecclesiam, 114, 164. Soli non egrediebantur, II, 285 Quidam pallio tenus, sive habitu solo, notantur, I, 607. Quidam cruces ligneas bajulabant, 727. Mali bonis permixti, 1120. Mali omnium pessimi, 641. Alexandrini a S. Marco instituti, 84. Palaestinae et Mesopotamiae, 111. Monachorum Aegyptiorum ritus in officiis divinis, 83. Silentium in mensa, 176. Veterum jejunia, 267, 243. Status, seu gestus in orationibus, et psalmodia, 92. Servitia hebdomadaria, 179. Numerus in monasteriis, 189. Cibus qualis esse debeat, 209, 238. Duo genera, 256. Tria genera in Aegypto, 1093. Varia officia, 261. Et opificia, 189. Silentium, 105. Quorumdam varii errores, 814, 726. Quorumdam luxus et superfluitas in vestibus et aliis rebus taxatur, 608, 775. Nomen sacris litteris consignatum, 1017. Graeca vocabula, 1095. Austeritas, 721. Habitus cur ab aliis distinctus, 64. Vestes, 64, 158, 166. An iis expediat studere liberalibus disciplinis, 973. An conveniat praedicationis officium, 1303. Eos non decet jurare, 1083.
    Monasterium quomodo differat a coenobio, I, 1111. Quomodo construi debeat, 1293. Omnibus necessariis abundans habuit Isidorus, 1291. Idque muro cinxit, 1117. Res monasterii quomodo tractandae, et servandae, 170, 180. Monasterii bona communia, 168. Officinae, II, 288. Monasterii clausura. Vide Claustrum et Clausura. Monasteria Aegypti. I, 80, 647. Bethleemiticum, 847. Cellae, vel cellia, 647. Lerinense, 846. Nitriae, 647. Palaestinae et Mesopotamiae, 255. Poenitentium, Metanoea vocatum, II, 274. Ponti, I, 248. Scetica 263, 481, 995. Syriae, 241. Tabennense, 151. Thebaidis, 847. Monasteriorum Graeca vocabula, 1099. In monasteriis exercebantur etiam laici, 256. Syriae, 241.
    Moniales quomodo ad Ecclesiam vocarentur, II, 278. Cur condeantur, 292, 293. Tabennenses, earumque disciplina, 293.
    Monoceros, I, 1013.
    Montanistarum et aliorum haereticorum errores de jejunio, I, 1187.
    Morbi otalgicus et ophthalmicus, I, 1305.
    Mors, sive obitus fratrum, II, 287. Justorum somnus aut dormitio appellatur, I, 532. Justorum, 654.
    Mortificatio quid sit, I, 1283. Propriae voluntatis, 160. Mortificare membra nostra quid, 873. Mortificationis et abstinentiae exemplum, 958.
    Mortis memoria, I, 352.
    Moses, vel Moyses abbas, I, 395, 481, 823, 704. Plures hujus nominis anachoretae, ibid. Legislator negavit se filium filiae Pharaonis, 862.
    Mundi prima aetas, I, 620. Tria sunt in hoc mundo, bona, media, mala, 648.
    Municipatus noster, I, 565.
    Muria vel salsugo, I, 719.
    Murmurationis vitium graviter punitum, II, 294.
    Mutius abbas, I, 186, 562.
    Myrum, I, 982.
    Mysteria profanis non revelanda, I, 985.
    Myxaria, I, 721.
    Naevus, I, 817.
    Naphtha, I, 230.
    Nasci ex Deo, I, 859.
    [Col. 1318] Nazaraeorum ritus, I, 1069.
    Necessitas triplex, I, 1176.
    Ne declines ad dextram, nec ad sinistram, I, 403
    Nemo laeditur nisi a seipso, I, 355, 656. Nemo repente fit pessimus, 355. Nemo militans Deo, etc., 369.
    Nesteros, I, 953.
    Nicolaus Peregrinus, I, 726.
    Nicolaus Diaconus, a quo Nicolaitae, I, 1119.
    Nilus Aegypti fluvius, I, 523.
    Nitria, I, 647.
    Nolite fieri inanis gloriae cupidi, I, 410.
    Nolite omni spiritui credere, I, 513.
    Nomen Dei quomodo sanctificetur, I, 791.
    Non videbit me homo, etc., I, 505.
    Nosocomium, sive infirmarium, II, 281.
    Notarii apud veteres qui, II, 275.
    Novitius. Vide Probatio.
    Novitiorum institutio et disciplina, I, 153, 158, 199.
    , I, 340.
    Nudi corporis aspectus vitandus, I, 885.
    Nudipedalia, I, 1073, 1298.
    Nuditas monachorum quae, I, 313, 315.
    Numerus septenarius mysticus. I, 129. Centenarius quid designet, I, 1321.
    Numularii et eorum officia imitanda, I, 511.
    Obedientia monachorum, I, 160, 165. Cunctis virtutibus praeferenda, 165. Obedientiae exempla, 183, 184, 187.
    Objecta movent potentias, I, 1288.
    Oblationes pro defunctis I, 530.
    Obrizum, I, 512.
    Oculorum custodia, I, 282.
    Officium nocturnum apud veteres monachos, II, 142; II, 297. Praefecti operum, II, 298.
    Oleum a Patribus benedictum, I, 247, 705.
    Onager monachi typus, I, 1102.
    Opera et opificia veterum monachorum, I, 189.
    Opus manuum monachis olim praescriptum, et usitatum, I, 81, 371, 387. Quo praecepto ad id obligentur monachi, ibid. et 379. An etiam Benedictini ad id teneantur, 391. Quatuor ex causis suscipitur, et ad quatuor fines ordinatur, 371. Illud exercentes monachi orabant, 103, 114. Peculiare monachis vetitum, 173. Voluntarium an sit melius quam praeceptum, 114. Ex voto factum, melius quam sine voto. Vide Votum. Operari manibus, quibus et quando sit praeceptum, 373. Operabantur apostoli aliquando ex necessitate, aliquando spontanee, 375 seq.
    Oratio, quatuor ejus species ab Apostolo distinctae, I, 783. Orationis devotio ut excitetur, 801. S. Antonii sententia de oratione, 807. Evagationes in oratione, 830. Attentio in oratione, 104. Ad orationem praeparatio, 774. Orationes nostrae ut certo exaudiantur, 808. Orationes breves et jaculatoriae commendantur, 99, 806 seq. Orandum sine intermissione quomodo, 842. Oratio Dominica septem continet petitiones, 798. Ejus praestantia, 787. Expositio, ibid. An ea petantur temporalia, 799.
    Oratorium, ejusque usus, et vocabula ei synonyma, I, 135. Tarde venientium ad oratorium poena, 138.
    Ordo congregationis, II, 291. Ab eo qui excidant, ibid.
    Orestes, II, 161.
    Orientis et Occidentis distinctio, I, 144.
    Origenes, I, 663.
    Orsiesius abbas, II, 274.
    Otium a monachis fugiendum, I, 248, 252.
    Ozias rex, I, 409.
    Pachomius vel Pachumius monachorum Tabennensium institutor, I, 152, 552; II, 272. Pachomii Regula una, an plures, 271. Explicatur, 277.
    Paederastes et paederastia, I, 905. Hoc vitio notati gentiles, ibid.
    Palaestina, I, 111.
    Palmarum multiplex usus apud Aegyptios monachos, I, 396.
    Pambo abbas, I, 968.
    Pancarpum quod spectaculi genus, I, 629.
    Panephysis civitas Aegypti, I, 848.
    Panis , I, 793. Panis portio duo paximacia, 213. Vide Paximacium.
    Papae nomen unde, I, 55, 479. Olim omnibus episcopis commune, modo Rom. pontifici peculiare, 55.
    Paphnutius abbas et presbyter, I, 263, 529. Paphnutii alii plures, 557, 583. Paphnutius Bubalus cognominatus, 559.
    Papyrus Aegyptia, I, 523.
    Paracharagma, I, 516.
    Parentes saepius invisere monachis noxium, I, 1283. Parentum cura monacho abdicanda, ibid.
    Parricidium, I, 534.
    Paschalis vigilia, I, 1200.
    [Col. 1319] Paschales Epistolae, I, 820.
    Passivus obtutus, I, 186.
    Pastoris liber, I, 749.
    et , I, 281.
    Patientia, I, 356. Patientiae exempla, 895, 1036.
    Paula Romana, II, 273. Altera senior, altera junior dicta, ibid. Paulae senioris laus, ibid.
    Paulus apostolus civis Romanus, I, 309. Manibus suis operabatur, 377. Videt Christum, II, 55. Paulus primus eremita, an Antonius, I, 1099 seq. Paulus abbas, 394, 704. A diabolo possessus, 705. Plures ejusdem nominis anachoretae, ibid. Pauli coenobium, 1125.
    Paupertas religiosa, I, 166.
    Pausantes, I, 532.
    Paximacium, vel paxamacium, I, 169, 539, 551, 895. Paximacii pondus, 242, 551.
    Peccatum unum saepe causa alterius, et alterum poena alterius, I, 457. Peccata dicuntur debita, 796. Peccata capitalia, 859. Peccatum ad mortem, ibid. Peccati divisio, 870. Peccatorum memoria utilis, 1165. Peccatorum carnalium memoria excludenda, ibid. Peccata venialia non possunt omnia vitari, 1168.
    Pelagianorum error, I, 910; II, 17, 19, 95. Querimonia de libero arbitrio a Patribus refutata, I, 902.
    Pelusium oppidum Aegypti, I, 749.
    Pensum quotidianum, I, 385.
    Pentecoste. Vide Quinquagesima.
    Pera, vel penula monachorum, I, 849.
    Perfectio Christiana in quo consistat, I, 490 seq. Multiplex, ejusque varii gradus, 853. Perfectionem an profiteantur monachi, 197. Perfectionis assecutio divinae gratiae magis quam nostro labori ascribenda, 440.
    Perseverantia, I, 106.
    Petra Evangelica Christus, I, 837.
    Petri certamen cum Simone Mago, I, 148. Negatio, 142. Confessio, II, 67. Petrus Ecclesiae pastor, ibid. Petrus et Paulus an usi sint simulatione erga Judaeos et gentiles, I, 1069.
    Pharus, I, 1091.
    , I, 1043.
    Philargyria, I, 291. In monacho sacrilega, 467. In monacho est vitium proprietatis, 291. Tres ejus species et triplex morbus, 302. Turpe vitium, 312. Radix omnium malorum, 295.
    Philosophorum gentilium castitas qualis, I, 903.
    Photiniani, II, 14.
    Physiognomon, I, 905.
    Piammon abbas, I, 1089.
    Pior abbas, I, 1282.
    Planetica quid, I, 72.
    Podagra, I, 1305.
    Poenitentia in terram submissa, quae, I, 106. Ejus definitio perfecta, ibid.
    Pollutio nocturna ut vitetur, I, 103, 289, 554. Ejus causae, 874, 884. An et quando impediat communionem, 1220. An, et quale sit peccatum, 882.
    Polygamia in veteri Testamento permissa, I, 1066.
    Pomum nomen generale, I, 263.
    Ponti provincia, I, 248.
    Pontifex et pontificium, I, 1266.
    Porphyrio eremus, I, 395.
    Possidere terram, quid, I, 877.
    Posterula, I, 226.
    Posuit flumina in desertum, etc., I, 849.
    Potestas ejiciendi daemones, I, 752 seq.
    Praecepta naturae diversa, I, 762 seq. Decalogi etiam Christianos obligant, 1214. Superiorum non discutienda, 1092.
    Praedicatio duplici ex causa redditur inutilis, I, 987. Praedicationis officium an monacho conveniat, 1303.
    Primae horae officium, I, 79. Quando institutum, 126.
    Primitiae et oblationes, veteri lege quibus debitae, I, 1172. Quotidie a nobis Deo offerendae, ibid.
    Principale cordis, I, 682.
    Principatus, I, 747.
    Prior et praepositus in coenobio Tabennensi, II, 300. Qualis esse debeat, ibid.
    Probatio novitiorum, et professio, et utriusque ritus antiqui, I, 153 seqq., 158 seqq.
    Professio apud veteres tribus votis fieri solita, I, 158, 193, 367. Expressa et tacita, ibid.
    Procherium, I, 1131.
    Profectus spiritualis numquam dimittendus, I, 663.
    Propheta ab alio seductus, ob inobedientiam a leone occisus et mirabiliter servatus, I, 703.
    Proprietas monachorum detestanda, et graviter punita, I, 320.
    Proprietarii Ananiae et Sapphirae exemplo deterrentur, [Col. 1320] I, 320. Vide Philargyria.
    S. Prosper Cassiani impugnator, 899, 903.
    Prudentia inter virtutes morales praecipua, I, 519, 520.
    Psalmi Alleluiatici, qui, I, 101. Psalmorum numerus in vesperis et nocturnis, 87. In officiis divinis praescriptus, 83. Usus antiquissimus, 86. Psallendi modus optimus, quis, ibid. Psalmi consuetudinarii ante et post mensam, 150. Gestus antiqui fidelium et monachorum inter psallendum et orandum, 92. Psalmi quomodo canendi, 88.
    Psiathium, quid, I, 167, 521.
    Pulmentum et pulmentarium, I, 551
    Pulsus ad mensam, II, 281.
    Pynufius abbas, I, 193.
    Quadragesimae observatio apud Orientales, I, 1199, 1203. Jejunium cur institutum, 1200. Est decima totius anni, ibid. Cur sic dicta, 1204. Cur additi quatuor dies ante primam Dominicam, ibid.
    Quinquagesima, sive Pentecoste, I, 90. Tria ei peculiaria, 109. Duplex, 1183.
    Qui irascitur fratri suo, etc., I, 350. Qui odit fratrem suum, homicida est, 350. Qui vult omnes homines salvos fieri, 908.
    Quomodo vos potestis credere, etc., I, 410.
    Raab Hierichontis, I, 1064.
    Rancor animi, I, 341.
    Ratio dati et accepti, I, 1013.
    Rebrachiatoria, I, 71.
    Rechabitae filii Jonadab, I, 1174.
    Reconciliatio quando necessaria, I, 341 seq.
    Redhibere, et redhibitio, quid, I, 158.
    Refectorium, II, 280. Stare in refectorio tempore refectionis, ibid.
    Refrigerium pro eleemosyna, aut solatio, II, 273.
    Regnum Dei varie intelligitur, I, 792. Multiplex, 497.
    Regula D. Benedicti explicata. Vide Benedictus. Regulae transgressio graviter punita, I, 221. Regula S. Pachomii, II, 271. Regulae SS. Patrum approbatae, I, 1288 seqq.
    Religionum varietas, I, 957. Transitus de una religione ad aliam, an probandus, 959, 1084. Liceatne de arctiori ad laxiorem transire, 1128. Religionis finis, 485.
    Religiosus. Vide Monachus.
    Reliquiarum SS. veneratio, I, 646.
    Renuntiatio, id est, professio, sive ingressus religionis, I, 151. Duplex, 560. Male renuntiantes, 305.
    Requiescet super eum Spiritus, etc., I, 868.
    Respicere retro, quid, I, 305.
    Resurrectio est regeneratio, II, 113.
    Rhinoceros, I, 1013 seq.
    Rhomphaea ignea ante paradisum, I, 121.
    Rufinus, II, 368.
    Sabbatum apud Orientales solemne, ut Dominica, I, 90, 115, 144, 559. Sabbatum Paschale, 1199. Sabbato illucescere, quid, 109, 140. Sabbati officium nocturnum, 140. Sabbati vigiliae longiores, 145. Sabbato non jejunabant monachi Orientales, ibid. Sabbato cur jejunatur in Ecclesia Latina, 147. Sexta Sabbati, id est, feria sexta, 144.
    Sacrificia pro defunctis, I, 530.
    Sagum, ejusque usus inter monachos, I, 246.
    Salomonis libri tres, I, 565.
    Salvator, II, 94.
    Samuel a Deo vocatus, I, 547.
    Sancti in hac vita cur se adeo humilient, I, 449. Cur eos sinat Deus ab impiis interimi, aut vexari, 647.
    Sarabaitae, I, 1103.
    Saracenorum origo et crudelitas, I, 645.
    Satietas vitanda, I, 217.
    Scalper, vel scalprum, I, 488.
    Scamma, quid, I, 667.
    Scandalizantes, pro scandalizati, I, 646.
    Scandalum quando vitandum, quando non, I, 1061.
    Scenofactoria ars, I, 383.
    , I, 65.
    , I, 1259.
    Scethe, vel Scythica eremus, I, 481, 995.
    Scilta, vel squilla, in refectorio vel juxta, II, 281. Ejus pulsu audito fugatus daemon, ibid.
    Scientia spiritalis duplex, I, 954. A quibus acquiritur, 970. An in peccatoribus esse possit, ibid. et 983.
    Scopos, et telos ut differant, I, 483.
    Scopus monachi, I, 485.
    Scribendi modus apud veteres, I, 831. Scribendi libros in monasteriis vetus consuetudo, 262.
    Scripturarum intelligentia eget doctore, I, 541. Scripturarum sensus litteralis, et figuratus, 723. Sensus mysticus multiplex ibid. et 961. Scripturarum scientia quomodo acquiratur, 249. Scripturarum obscuritas, ibid. et 723. Scripturarum lectio et studium commendatur, 969, 970, Quid de Scripturis discere debeant monachi, II, 292.
    [Col. 1321] Scripulum, I, 518.
    Secta, II, 163.
    Sedilia etiam olim in oratoriis monac., et qualia, I, 101.
    Senectus incurva, I, 152.
    Senes qui audiendi, et qui non, I, 542.
    Semipelagiani a Pelagianis distincti, I, 911. Semipelagianorum error, I, 581.
    Septenarius numerus, I, 129.
    Sepulturae ritus apud veteres, I, 995.
    Serapion abbas, I, 538, 610, 637.
    Serenus abbas, I, 667.
    Serpens quomodo sapientior cunctis animantibus, I, 737.
    Servitus multiplex in Scriptura, I, 228.
    Seth posteri dicti filii Dei, I, 756, 765.
    Severus Sulpitius, I, 968.
    Sexta sabbati, I, 144.
    Sextarius olei, I, 1135.
    Sicut unguentum in capite, etc., I, 354.
    Silentium in choro, 97, 105, 177. Silentium et taciturnitas in religiosis commendatur, 968. Silentium post Completorium et Nocturnum, 1045. Quando frangi possit, ibid. In mensa manachorum, 177. Signa monastica ad servandum silentium instituta, ibid. Silentium ad focum communem, II, 277. Malum reprobatur, I, 469. Silentio superandae injuriae, 1039.
    Sinistram non habet justus, I, 876.
    Sion spiritalis, I, 890.
    Si oculus scandalizat te, etc., I, 869
    Si offers munus tuum, etc., I, 341, 342.
    Si vis perfectus esse, etc. I, 569.
    Si quis non vult operari, etc., I, 379.
    Spiritus varie accipitur, I, 265 seq.
    Socrates philosophus, I, 905.
    Sodomorum subversio, I, 644.
    Sol non occidat, I, 338.
    Solidus, et Stater, I, 259.
    Solitarius, id est, monachus, I, 827.
    Solitudo contemplationi congrua, I, 1286 seqq.
    Solitudinis, sive solitariae vitae pericula, et incommoda, 1132.
    Sopor lethaeus, I, 247.
    Spadones, I, 604, 875.
    Spelaeum Bethleemiticum, I, 192.
    Sportella et Sportula, I, 167, 189.
    Stare ad orandum, I, 92.
    Statio quid apud monachos Aegyptios, I, 235, 243, 555.
    Stationes olim duplicis generis, I, 555.
    Status tres hominum, I, 853.
    Staechades insulae, I, 847.
    Struma, I, 669.
    Studium litterarum an monachis expediat, I, 973.
    Stultitia avari, I, 320
    Subdiale, et Subdivale, I, 1128
    Substantia pro divitiis aut facultatibus, I, 310.
    Succidia, quid, I, 773.
    Superbia omnium vitiorum regina, I, 202, 419. Unde dicta, ibid. Quatuor ejus species, 421, 433. Initium omnis peccati, 422. Dividitur in carnalem et spiritalem, 424. Quale peccatum sit, ibid. Ut differt ab aliis vitiis, ibid. Superbia prior, an Cenodoxia, 622. Luciferi et aliorum angelorum, 430. Adami, ibid. Deum habet adversarium, 434. Omnes virtutes destruit, ibid. Gravioribus peccatis, praesertim Luxuria humiliatur, 459, 460. Carnalis, quae, 461. Gradus ejus duodecim, ibid. Ejus signa, 470.
    Suspensio ab oratione, quid, I, 105, 172. Cum ejusmodi suspensis communicare vetitum, ibid.
    Suscepti qui dicantur, I, 372, 658.
    Suspicientia, I, 1273.
    Synaxis, I, 97, 719, 748, 989.
    Syncellitae, I, 172.
    Syncleticus, I, 312.
    Symbolum, II, 146. Symbolum Antiochenum, 139.
    Syri intellectuales, qui, I, 458.
    Tabenna insula Pachomii sedes, I, 451.
    Tabennenses vel Tabennensiotae monachi a S. Pachomio instituti, ibid.; II, 274. Nihil Monasterio inferebant, 49. Eorum obedientia, 161 Vestes, 167. Silentium, 965 seq. Eorum varia officia, ibid. Tuba utebantur pro campana, II, 277.
    Talionis lex, vide Lex.
    Tentatio pro afflictione, I, 231. Humana quae, 231, 579. Dei grave peccatum, 532. Quomodo tentationi resistendum, 1233. Eam sine auxilio Dei nemo superare potest, 897. Tentationes an appetendae, 649. Manifestandae, 537. Quatuor tentationum species, 363. Tentationes carnis graves experti etiam sancti, 690. Tentationes Christi et Adami, 616. Tentat Deus, homo, et diabolus diversimode, 589 [Col. 1322] seqq., 618. Tentantur homines a Deo triplici ratione, 659. Tentari supra vires non permittit Deus, 937.
    Tepiditatis vitium, I, 597 seqq.
    Thebais, vel Thebaida, I, 843 seqq.
    Thecue, I, 643 seqq.
    Thennesus oppidum Aegypti, I, 848
    Theodorus abbas, I, 249, 646. Ejus sententia de Scripturarum intelligentia acquirenda, I, 249.
    Theophilus Alexandrinus, ejus epistolae Paschales, 820. Ut se erga monachos Anthropomorphitas gesserit, ibid.
    Theonas abbas, I, 538, 968.
    Theoria, I, 492. Vide Contemplatio. Theorica vita, I, 483.
    Theoretica scientia duplex, I, 961.
    Thmuis civitas, I, 957.
    Thomae apostoli fides, II, 70.
    Thomae Aquinatis taciturnitas, I, 560, 968.
    Throni, I, 748.
    Timor quadruplex, I, 855. Filialis et servilis, 865. Domini initium sapientiae, 198. Domini, donum Dei, 579. Timorem servilem pellit charitas, 855.
    Tractatores, qui, I, 254.
    Tradere Satanae, quid, I, 382, 708.
    Trapezitae et eorum munus, I, 510, 536.
    Tricenarium, I, 531.
    Tristitia est vitium capitale, I, 351. Aliter eam Cassianus, aliter Gregorius accepit, 354. Edax cur dicatur, 352. Absorbet hominem, 357. Pessimum genus desperatio, ibid. Quae secundum Deum, ibid. Duo ejus genera, 360.
    Trogalia, I, 721.
    Turturis proprietates, I, 846.
    Typus, I, 77, 174
    Unum necessarium, I, 491.
    Utinam frigidus esses, etc., I, 598.
    Uva quid apud medicos, I, 246.
    Uxor Loth, I, 306.
    Valens imperator, ejusque persecutio in monachos, I, 519.
    Valetudo vocabulum anceps, I, 417.
    Vana gloria, I, 418. Vide Cenodoxia.
    Vas suum possidere, quid, I, 286.
    Verbum duplex, I, 265.
    Vesperarum institutio et ratio, I, 122. Earum officium, ibid.
    Vestes Monachorum, vide Habitus. Lineae, an laneae praeferendae, I, 163. Luxus vestium reprehenditur, 776. Mutatio vestium in professione, 158.
    Viaticum, quid, I, 298.
    Vicissitudo utilis, I, 1311.
    Vigiliae monachorum, I, 134. Pro Nocturno officio, 139. Nocturnae quadripartitae, 142. Vigilia Paschalis, 1199.
    Vinum Monachorum, II, 282. Vini temperantia commendatur, I, 247.
    Virgo uterque Joannes et alii, I, 271. Virgines conjuges, 961.
    Virginitatis encomium, I, 1227.
    Virtus est principale bonum, I, 649. Definitur, 1186. In medio consistit, 540. Nemo ea male utitur, 1186. Virtutes angelicae, 603. Inter se connexae, 226 seqq. Morales, 494. Gentilium, 903. Virtutum exempla non ab uno petenda, 206, 961. Semina an a natura nobis insint, 926 seq.
    Vita duplex per Mariam et Martham designata, I, 491. Et per Liam et Rachelem, 955 seq. Activa an impediat contemplativam, 1250. An maneat post hanc vitam, 493. Vitae activae duo officia, 956. Vita aeterna, quomodo ex gratia et meritis, 450. Vita contemplativa melior quam activa, 1250. Vita solitaria perfectis congruit, 369, 1109, 1138. Vita theorica, vel theoretica, 482.
    Vitia sunt morbi animae, I, 1008. Principalia, sive capitalia, 204, 859. Septem, an octo dicenda, ibid. Carnis, 611. Non naturalia, 227, 295. Alia carnalia, alia spiritualia, 204, 613, 619. Vitiorum capitalium divisio triplex, 611. Eorum ordo et habitudo, 621. Vitia plura quam virtutes, 633. Capitalia octo Gentibus comparata, 639. Vitium cuique proprium maxime impugnandum, 629.
    Vocatio divina triplex, I, 561.
    Voluntas. Vide Mortificatio. Voluntas Dei duplex, I, 792, 909.
    Voluntarium quid, I, 116.
    Vota tria in professione, I, 153. Votum paupertatis etiam apud veteres monachos, 166. Voti et juramenti obligatio quando cesset, 1083. Voti et professionis obligatio, 1085 Opus ex voto factum melius quam sine voto, 1178. Vovent conjugati continentiam ex mutuo consensu, I, 961. Ejus rei exempla proferuntur, ibid.
    Xenodochium, ejusque antiqua institutio, I, 958.
    Xerophagia, id est, siccorum esus, I, 181, 182, 211. Haereticorum reprobantur, 181.
    [Col. 1323] Zabulus, I, 499, 517.
    Zelus bonus, et malus, I, 753.
    [Col. 1324] Zona monachorum. Vide Cingulum.
    Zoroastes plures, I, 758.






[Col. 1323]
ORDO RERUM QUAE IN HOC TOMO CONTINENTUR.



[Col. 1323] CASSIANUS (Continuatio).
    Praefatio ad Leonem Romanae urbis episcopum, in libros de Incarnatione. 9
    DE INCARNATIONE.---LIBER PRIMUS. 11
    CAPUT PRIMUM.---Haeresis Hydrae poeticae comparatur. Ibid.
    CAP. II.---Varia haereseon monstra ex sese invicem pullulantia describit. 14
    CAP. III.---Pelagianorum pestilentem errorem notat. 20
    CAP. IV.---Leporius una cum aliis nonnullis Pelagianismum recantat. 23
    CAP. V.---Publicum peccatum publica confessione diluendum esse Leporii exemplo confirmat. 24
    CAP. VI.---Concors catholicorum doctrina uti orthodoxa fides amplectenda est. 29
    LIBER SECUNDUS. Ibid.
    CAPUT PRIMUM.---Posteriorum haereticorum errores in auctoribus suis damnatos et confutatos esse. Ibid.
    CAP. II.---Virginem Deiparam non tantum , sed etiam , et Christum verum esse Deum demonstrat. 31
    CAP. III.---Prosequitur idem argumentum veteris Scripturae testimoniis. 37
    CAP. IV.---Ex Apostolo ejusdem doctrinae testimonia profert. 40
    CAP. V.---Ex gratiae divinae muneribus quae per Christum accipimus, colligit ipsum verum Deum esse. 42
    CAP. VI.---Divinae gratiae conferendae facultatem non accessisse in Christo temporis progressu, sed ab ipso ortu illi congenitam fuisse. 44
    CAP. VII.---Perfectam ab aeterno fuisse, esse et fore in Christo divinitatem, majestatem, potentiam, virtutem, etc. 48
    LIBER TERTIUS. 49
    CAPUT PRIMUM.---Christum eumdem hominem ac Deum secundum carnem ex Israel et Virgine Maria editum esse. Ibid.
    CAP. II.---Dei appellatio aliter Christo, aliter hominibus tributa est. 50
    CAP. III.---Explicat illud Apostoli: Nos ex hoc neminem novimus secundum carnem. 52
    CAP. IV.---Ex Epistola ad Galatas profert testimonium quo probat infirmitatem carnis in Christo per divinitatem absorptam esse. 54
    CAP. V.---Sicut blasphemia est Christo adimere divinitatem, ita quoque verum hominem illum esse negare blasphemum. 55
    CAP. VI.---Ex apparitione Christi quae Apostolo Ecclesiam persequenti facta est, utramque naturam in eo fuisse demonstrat. 56
    CAP. VII.---Aliis rursum Apostoli testimoniis Christum Deum esse pronuntiat. 58
    CAP. VIII.---In confessione divinitatis Christi, crucis confessionem non esse silentio premendam. 60
    CAP. IX.---Apostolicam praedicationem a Judaeis et gentibus repudiatam esse eo quod Christum crucifixum Deum esse confiteretur. 62
    CAP. X.---Quomodo Christum Dei virtutem et Dei sapientiam asserat Apostolus. 63
    CAP. XI.---Evangelicis testimoniis eamdem doctrinam corroborat. 66
    CAP. XII.---Ex B. Petri laudatissima confessione Christum Deum esse convincit. Ibid.
    CAP. XIII.---B. Petri confessio a Christo ipso veritatis testimonium accepit. 69
    CAP. XIV.---B. Petri confessionem totius Ecclesiae fidem esse. Ibid.
    CAP. XV.---Eamdem Petri fidem D. Thomas quoque post resurrectionem Domini professus est. 70
    CAP. XVI.---Dei Patris de Filii divinitate profert testimonium. 73
    LIBER QUARTUS. 75
    CAPUT PRIMUM.---Christum ante carnis susceptionem Deum ab aeterno fuisse. Ibid.
    CAP. II.---Colligit ex his quae dixit, Virginem Mariam antiquiorem et majorem se filium peperisse. 77
    CAP. III.---Ex epist. ad Rom. probat Christi ab aeterno divinitatem. 78
    [Col. 1324] CAP. IV.---Aliunde profert ejusdem sententiae testimonia. 79
    CAP. V.---Propter hypostaticam utriusque in Christo naturae conjunctionem, et Verbum salvatorem, sive hominem incarnatum, et Dei Filium recte appellari. 80
    CAP. VI.---Unam esse in Christo hypostasim. 81
    CAP. VII.---Revertitur ad priorem considerationem, ut ostendat adversus Nestorianos de homine dici quae sunt divinae naturae tamquam de hypostasi divinae naturae. 84
    CAP. VIII.---Hanc appellationum varietatem nihil praejudicare divinae potestati. Ibid.
    CAP. IX.---Veterum prophetarum auctoritate sententiam hanc corroborat. 85
    CAP. X.---Probat Christi divinitatem tum ex Judaizantium Judaeorum perfidia, tum ex confessione illorum qui ad Christi fidem convertuntur. 89
    CAP. XI.---Redit ad Vaticinium Isaiae 90
    CAP. XII.---Salvatoris appellationem aliter Christo et aliter hominibus tributam esse. 91
    CAP. XIII.---Exponit quorumnam in illis verbis, Tu es Deus noster et nesciebamus, personam sustinuerit Isaias. 94
    LIBER QUINTUS. 95
    CAPUT PRIMUM.---Acerrime invehitur in errorem Pelagianistarum, qui Christum solitarium hominem affirmavere. Ibid.
    CAP. II.---Pelagiano errori conjunctum et vicinum est Nestorii dogma. 98
    CAP. III.---Hanc divinitatis participationem quam Pelagiani et Nestoriani Christo tribuunt omnibus viris sanctis communem esse. 101
    CAP. IV.---Inter Christum et sanctos quid intersit. 103
    CAP. V.---Christum, ante ortum temporalem, Deum semper a prophetis appellatum fuisse. 106
    CAP. VI.---Eamdem doctrinam novi Instrumenti testimoniis illustrat. 109
    CAP. VII.---Rursum ostendit ex conjunctione duarum in Christo naturarum in unam personam, ea quae divinae naturae competunt, homini; et quae humanae, Deo recte accommodari. 111
    CAP. VIII.---Apostolicam sententiam Domini auctoritate corroborat. 113
    CAP. IX.---Cum Christo tribuantur prodigiosa illa opera quae circa filios Israel jam inde a temporibus Moysis designata sunt, conjicitur quoque illum jam olim ante ortum suum temporalem exstitisse. 120
    CAP. X.---Explicat quid sit confiteri, et quid solvere Jesum. 124
    CAP. XI.---Dominicae incarnationis sacramentum Christi divinitatem manifeste coarguit. 126
    CAP. XII.---Latius exponit quodnam illud sacramentum sit quod sub viri et uxoris nominibus designatur. 130
    CAP. XIII.---Quanto desiderio veteres patriarchae sacramenti istius revelationem videre exoptarunt. 132
    CAP. XIV.---Impiam et blasphemam haereticorum sententiam redarguit, qui Deum in Christo velut in organo sive statua habitasse et locutum esse dixerunt. 133
    CAP. XV.---Sanctorum de Messiae adventu vota quid continebant, aut quale illud fuerit desiderium. 134
    LIBER SEXTUS. 135
    CAPUT PRIMUM.---Ex miraculo saturatae multitudinis e quinque panibus hordeaceis et duobus piscibus, divinae virtutis immensitatem ostendit. Ibid.
    CAP. II.---Mysterium hujus septenarii numeri quinque panum et duorum piscium auctor suo operi accommodat. 137
    CAP. III.---Testimonio Antiochenae synodi adversarium convincit. 149
    CAP. IV.---Symbolum fidei divinam et humanam habere auctoritatem. 149
    CAP. V.---Lectissimis argumentis agit contra adversarium, et a majoribus acceptam religionem mordicus tenendam esse ostendit. 150
    CAP. VI.---Rursus ad Antiocheni symboli professionem illum provocat. 152
    CAP. VII.---Persistit in eodem argumento ex Antiocheno symbolo desumpto. 157
    CAP. VIII.---Quomodo Christus dicatur venisse, et natus ex Virgine. 158
    CAP. IX.---Rursus adversarium ex sua ipsius confessione pestiferi erroris redarguit. 160
    [Col. 1325] CAP. X.---Invehitur in illum quod, desertor catholicae religionis, nihilominus in Ecclesia docere, sacrificare, et jus dicere ausus esset. 163
    CAP. XI.---Diluit objectionem haereticorum qui fidei suae professionem in puerili aetate factam recantare volunt. 168
    CAP. XII.---Christus crucifixus scandalum et stultitia est iis qui illum solitarium hominem fuisse affirmant. 169
    CAP. XIII.---Respondet objectioni illi qua dicebant homoousion parienti esse debere nativitatem. 170
    CAP. XIV.---Comparat hunc errorem cum Pelagianorum doctrina. 171
    CAP. XV.---Eos qui huic errori patrocinantur duos Christos agnoscere ostendit. 172
    CAP. XVI.---Ostendit insuper doctrinam hanc trinitatis confessionem evertere. 173
    CAP. XVII.---Qui in uno Catholicae religionis articulo allucinatur, universam fidem fideique meritum evacuat. 176
    CAP. XVIII.---Convertit sermonem ad ipsum adversarium contra quem disputat, et illum ad resipiscendum invitat. Reconciliationis sacramentum lapsis ad salutem necessarium. 178
    CAP. XIX.---Temporalem Christi ortum nihil honoris aut virtutis detraxisse divinitati. 181
    CAP. XX.---Docet ex dictis non effici ut Deus mortalis vel carneus ante saecula fuisse dicatur, etsi idem sit Christus qui ab aeterno Deus et in tempore homo factus est. 183
    CAP. XXI.---Christum ab aeterno fuisse, divinarum Scripturarum tradit auctoritas. 184
    CAP. XXII.---Conjunctio hypostatica facit ut ea quae carnis sunt in Christo. Deo tribuantur. Ibid.
    CAP. XXIII.---Synecdochicam hanc locutionem, qua a parte totum intelligitur, divinis litteris esse perquam familiarem. 188
    LIBER SEPTIMUS. 195
    CAPUT PRIMUM.---Adversariorum calumniis responsurus, divini numinis opem implorat, ut doceat orationem praemittendam esse ab his qui ad disputandum cum haereticis accedunt. Ibid.
    CAP. II.---Dissolvit objectionem sumptam ex illis verbis: Nemo anteriorem se parit. 199
    CAP. III.---Respondet ad illa verba: Homoousios parienti debet esse nativitas. 201
    CAP. IV.---Deum sicut in rebus caeteris, ita in temporali ortu suo omnipotentiam suam declaravisse. 203
    CAP. V.---Argumentis ex ipsa natura depromptis docet regulam illam adversariorum qua statuunt homoousion parienti esse debere nativitatem, in multis fallere. 205
    CAP. VI.---Aliud Nestorii argumentum, quo Christum Adamo per omnia parem efficere contendebat, refellit. 212
    CAP. VII.---Haeretici dogmata sua divinae Scripturae pallio legere consueverunt. 214
    CAP. VIII.---Solam imaginem deitatis Christo tribuunt haeretici, ideoque cum Deo, non uti Deum honorandum asserunt. 215
    CAP. IX.---Errare illos qui Christi ortum occultum fuisse dixerunt, cum etiam Patriarchae Jacob manifeste demonstratus fuerit. 216
    CAP. X.---Congerit plura ejusdem rei testimonia. 223
    CAP. XI.---Daemonem multis rationibus impulsum fuisse ut Christum Deum esse opinaretur. 224
    CAP. XII.---Hanc daemonis opinationem et verisimilem suspicionem comparat cum pertinaci et praefracta adversariorum sententia. 229
    CAP. XIII.---Daemonem hanc divinitat is in Christo opinationem, propter occultam ejus quam sensit operationem, usque ad ipsam crucem et mortem ejus semper habuisse. 230
    CAP. XIV.---Scripturam sacram haereticos pervertere ostendit, respondens ad eam rationem petitam ex Apostoli verbis: Sine patre, sine matre, etc. 232
    CAP. XV.---Quomodo Christus sine genealogia ab Apostolo fuisse dicatur. 234
    CAP. XVI.---Ad instar daemonis Christum tentantis ostendit haereticos Scripturam sacram truncare et pervertere. Ibid.
    CAP. XVII.---Christi gloriam et dignitatem non ita Spiritui sancto ascribendam esse, ut ab ipso Christo negetur profecta, quasi omnis quae in eo fuit excellentia aliunde profecta fuerit. 235
    CAP. XVIII.---Illud Apostoli quomodo intelligendum sit: Apparuit in carne, justificatus est in Spiritu. 238
    CAP. XIX.---Quod Christum non Spiritus solum, sed ipse seipsum quoque metuendum fecerit. 239
    CAP. XX.---Gravioribus urgentioribusque argumentis sententiam illam invalidare conatur. 241
    [Col. 1326] CAP. XXI.---Christo perinde atque Spiritui sancto ascribendum esse, quod caro et humanitas ejus templum Dei facta sit. 242
    CAP. XXII.---Elevationem Christi in coelum non soli Spiritui ascribendam esse. 244
    CAP. XXIII.---Persistit in eodem argumento, ut ostendat, Christum non indiguisse aliena gloria, sed habuisse propriam. 247
    CAP. XXIV.---B. Hilarii auctoritate doctrinam hanc corroborat. 250
    CAP. XXV.---B. Hilario Ambrosium astipulari ostendit. 252
    CAP. XXVI.---Accedit ad praedicta B. Hieronymi testimonium. 256
    CAP. XXVII.---Superioribus adjungit Rufinum et beatum Augustinum. 258
    CAP. XXVIII.---Graecorum sive Orientalium episcoporum testimonia producturus, primo loco B. Gregorium Nazianzenum affert in medium. 263
    CAP. XXIX.---Proximo loco ponit B. Athanasii auctoritatem. 265
    CAP. XXX.---Addit etiam B. Joannem Chrysostomum. 266
    CAP. XXXI.---Deplorat Constantinopolitanae urbis casum infelicem propter acceptam ab isto haeretico cladem, simulque hortatur cives ut in antiqua catholica et avita religione perseverent. 269
    APPENDIX PRIMA.---Regula S Pachomii a S. Hieronymo in Latinum sermonem conversa. 271
    APPENDIX SECUNDA.---Flores Joannis Cassiani. 303
    APPENDIX TERTIA---Henrici Cuychii Annotationes, 311.---P. Ciaconii Observationes, 349.---Paucae quaedam Cassiani sententiae piam interpretationem desiderantes, 361.---De Cassiani doctrina Annotamentum Didaci Al arez. 367

VIGILIUS DIACONUS.
    Prolegomena. 373
    REGULA MONACHORUM. Ibid.

FASTIDIUS.
    Prolegomena. 379
    LIBER DE VITA CHRISTIANA. 383

POSSIDIUS.
    Prolegomena 401
    VITA NECNON INDICULUS OPERUM S. AUGUSTINI. 407

COELESTINUS I PAPA.
    Prolegomena. Ibid.
    EPISTOLAE ET DECRETA. 417
    EPISTOLA PRIMA.---S. Augustini ad Coelestinum papam. Ibid.
    EPIST. II.---Concilii Africani ad Coelestinum. 422
    EPIST. III.---Coelestini papae ad episcopos Illyrici. 427
    EPIST. IV.---Coelestini papae ad episcopos provinciae Viennensis et Narbonensis. 429
    EPIST. V.---Coelestini papae ad universos episcopos per Apuliam et Calabriam constitutos. 436
    Monitum in duas epistolas sequentes. 437
    EPIST. VI.---Nestorii ad Coelestinum papam. 438
    EPIST. VII.---Nestorii ad Coelestinum papam Epist II. 442
    Monitum in epistolam sequentem. 444
    EPIST. VIII.---Cyrilli ad Coelestinum papam. 447
    EPIST. IX.---Commonitorium sanctissimi episcopi Cyrilli, quod Posidonio dedit, cum eum Romam mitteret propter Nestorii negotium. 453
    EPIST. X.---Fragmentum sermonis quem Coelestinus in Concilio Romano habuit adversus haeresim Nestorii. 457
    EPIST. XI.---Coelestini papae ad Cyrillum Alexandrinum episcopum 459
    EPIST XII.---Coelestini papae ad Joannem, Juvenalem, Rufum et Flavianum, episcopos per Orientem. 465
    EPIST. XIII.---Coelestini papae ad Nestorium. 469
    EPIST XIV.---Coelestini papae ad clerum et populum Constantinopolitanum. 485
    EPIST. XV.---Nestorii ad Coelestinum. 499
    EPIST. XVI.---Coelestini ad Cyrillum, Alexandrinum episcopum. 501
    EPIST. XVII.---Commonitorium papae Coelestini episcopis et presbyteris euntibus ad Orientem. 503
    Monitum in Epistolam sequentem. Ibid.
    EPIST. XVIII.---Coelestini papae ad synodum Ephesinam. 505
    EPIST. XIX.---Coelestini papae ad Theodosium imperatorem. 511
    EPIST. XX.---Relatio quam sancta synodus Ephesina ad Coelestinum papam transmisit. 511
    Monitum in epistolam sequentem. 521
    EPIST. XXI.---Coelestini papae ad episcopos Galliarum. 528
    [Col. 1327] EPIST. XXII.---Coelestini papae, post damnationem Nestorii, ad sanctam Ephesinam synodum. 537
    EPIST. XXIII.---Coelestini papae ad Theodosium juniorem Augustum, post synodum. 544
    EPIST. XXIV.---Coelestini papae ad Maximianum Constantinopolitanum episcopum, post synodum. 547
    EPIST. XXV.---Coelestini papae ad clerum et plebem Constantinopoli constitutam, post synodum. 548
    APPENDIX.---Notitia reliquorum scriptorum quae ad Coelestinum papam attinent. 557

ANTONINUS HONORATUS.
    Prolegomena. 565
    EPISTOLA CONSOLATORIA AD ARCADIUM. 567

S. XYSTUS III PAPA.
    Prolegomena. Ibid.
    EPISTOLAE ET DECRETA. 581
    Monitum in duas epistolas sequentes. Ibid.
    EPISTOLA PRIMA.---Xysti III ad Cyrillum. 583
    EPIST. II.---Xysti III ad Cyrillum. 587
    Monitum in epistolam sequentem. 589
    EPIST. III.---Joannis Antiocheni episcopi caeterorumque qui cum illo erant ad Xystum papam. 591
    EPIST. IV.---Eutherii Tyanensis episcopi et Helladii Tarsensis ad Xystum papam. 593
    EPIST. V.---Xysti papae ad Cyrillum Alexandrinum, post pacem factam inter ipsum Cyrillum et Joannem. 602
    EPIST. VI.---Xysti papae ad Joannem Antiochenum. 607
    EPIST. VII.---Xysti papae ad Perigenem Corinthiorum episcopum. 610
    EPIST. VIII.---Xysti papae ad synodum Thessalonicae congregatam. 612
    EPIST. IX.---Xysti papae ad Proclum Constantinopolitanum episcopum. 612
    Monitum in epistolam sequentem. 613
    EPIST. X.---Xysti papae ad totius Illyrici episcopos. 616
    APPENDIX.---Notitia reliquorum scriptorum quae ad Xystum papam attinent. 617

VINCENTIUS LIRINENSIS.
    Prolegomena. 625
    COMMONITORIUM PRIMUM. 637
    COMMONITORIUM SECUNDUM. 677

S. EUCHERIUS.
    Prolegomena. 685
    LIBELLUS DE LAUDE EREMI, AD HILARIUM LIRINENSEM PRESBYTERUM. 701
    EPISTOLA PARAENETICA, AD VALERIANUM COGNATUM, DE CONTEMPTU MUNDI ET SAECULARIS PHILOSOPHIAE. 711
    LIBER FORMULARUM SPIRITALIS INTELLIGENTIAE. 727
    Praefatio. Ibid.
    CAPUT PRIMUM.---De divinis nominibus. 729
    CAP. II.---De his quae appellantur membra Domini. 737
    CAP. III.---De supernis creaturis. 738
    CAP. IV.---De terrenis. 742
    CAP. V.---De animantibus. 748
    CAP. VI.---De variis nominum appellationibus. 754
    CAP. VII.---De interiori homine. 757
    CAP. VIII.---De his quae in usu atque in medio habentur. 759
    CAP. IX.---De variis verborum significationibus, quae per infinitivum dicuntur. 764
    CAP. X.---De Hierusalem vel adversis ejus. 766
    CAP. XI.---De numeris. 769
    INSTRUCTIONES AD SALONIUM.---LIBER PRIMUS. 773
    Praefatio ad Salonium. Ibid.
    CAPUT PRIMUM.---De quaestionibus difficilioribus veteris Testamenti. Ibid.
    CAP. II.---De quaestionibus difficilioribus novi Testamenti. 796
    LIBER II. 811
    Praefatio ad Salonium. Ibid.
    CAPUT PRIMUM.---Hebraeorum nominum interpretatio. Ibid.
    CAP. II.---De variis vocabulis. 814
    CAP. III.---De expositione diversarum rerum. 815
    CAP. IV.---De gentibus. 816
    [Col. 1328] CAP. V.---De locis. 817
    CAP. VI.---De fluminibus vel aquis. 818
    CAP. VII.---De mensibus. Ibid.
    CAP. VIII.---De solemnitatibus. Ibid.
    CAP. IX.---De idolis. 819
    CAP. X.---De vestibus. Ibid.
    CAP. XI.---De avibus vel volatilibus. 820
    CAP. XII.---De bestiis vel reptilibus. Ibid.
    CAP. XIII.---De ponderibus. 821
    CAP. XIV.---De mensuris. Ibid.
    CAP. XV.---De Graecis nominibus. Ibid.
    Ruinartii admonitio in Passionem SS. Mauricii et sociorum ejus, martyrum. Ibid.
    PASSIO S. MAURICII ET SOCIORUM EJUS. 827
    HOMILIAE QUAEDAM. 833
    Homilia prima ad monachos. Ibid.
    Homilia II ad monachos. 835
    Homilia III ad monachos. 836
    Homilia IV ad monachos. 841
    Homilia V ad monachos. 844
    Homilia VI ad monachos. 848
    Homilia VII ad monachos. 849
    Homilia VIII ad monachos. 850
    Homilia IX ad monachos. 855
    Homilia X ad monachos. 857
    Homilia de sancta Blandina Lugdunensi. 859
    Homilia de SS. mart., Epiphodio et Alexandro. 861
    Fragmentum homiliae a Mamerto Claudiano allatae. 866
    EXHORTATIO AD MONACHOS. 865
    EPITOMES OPERUM CASSIANI LIBRI DUO. 867
    LIBER PRIMUS.---De octo malitiae cogitationibus. Ibid.
    LIBER SECUNDUS.---De octo malitiae cogitationibus. 877
    APPENDIX AD OPERA S. EUCHERII. 893
    Commentarii in Genesim in tres libros distributi. 893-1047
    Commentarii in libros Regum. 1047-1207
    Sententia ad monachos. 1207
    Admonitio ad Virgines. 1209
    Epistola S. Eucherii ad Philonem presbyterum. 1213

S. HILARIUS ARELATENSIS.
    Notitia historico-litteraria in S. Hilarium. Ibid.
    Vita S. Hilarii ab ejusdem discipulo scripta. 1219
    Epitaphium S. Hilarii. 1245
    Admonitio in S. Hilarii opuscula. Ibid.
    S. HILARII SERMO DE VITA S. HONORATI. 1249
    CAPUT PRIMUM.---Consularis Honorati nobilitas. Baptizatur adolescens. 1251
    CAP. II.---Cum Venantio fratre peregrinatur. Hujus obitus. Honoratus et Venantius patria abscedunt. Peregrinationes ad loca sacra. 1253
    CAP. III.---Honoratus, fratre mortuo, venitum Italiam, et apud episcopos hospitatur. Leontius episcopus Forojuliensis. Lirinam insulam ingreditur. 1256
    CAP. IV.---Praeclara Lirinensium institutio. Honorati virtutes. Honoratus benignus et liberalis in hospites. Honorato scripsit Eucherius. 1259
    CAP. V.---S. Hilarius Honorati adhortationibus convertitur. Gratiae Christi efficacia in Hilario. 1262
    CAP. VI.---Honoratus fit episcopus et episcopaliter vivit. Eleemosynae mortuorum refrigeria. 1263
    CAP. VII.---Honorati morbus, obitus, sepultura. Sancti in coelo pro mortalibus orant. 1265
    CAP. VIII.---Hilarius successor Honorati, ejus consanguinens. Invocatur Honoratus uti patronus. 1269
    EPISTOLA S HILARII ad S. Eucherium episcopum Lugdunensem. 1271
    SERMO de miraculo S. Genesii. 1273
    VERSUS in natali Machabaeorum martyrum. 1275
    METRUM in Genesim. 1287

PASCHASINUS LILYBAETANUS.
    Paschasini epistola. 1293

ANNAEUS SYLVIUS
    Sylvii Kalendarium. Ibid.

TURRIBIUS.
    Turribii epistola. 1295




FINIS TOMI QUINQUAGESIMI.