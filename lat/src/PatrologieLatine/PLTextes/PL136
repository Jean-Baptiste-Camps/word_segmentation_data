
PATROLOGIAE TOMUS CXXXVI.

RATHERIUS VERON. EPISC. / LIUTPRANDUS CREMONENSIS / FOLQUINUS S. BERTINI MONACH. / GUNZO DIAC. NOVAR. / RICHARDUS ABBAS FLORIACENSIS / ADALBERTUS METENSIS SCHOL

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXXXVI.


RATHERIUS VERON. EPISC.:



LIUTPRANDUS CREMONENSIS;



FOLQUINUS S. BERTINI MONACH.;



GUNZO DIAC. NOVAR.



RICHARDUS ABBAS FLORIACENSIS;



ADALBERTUS METENSIS SCHOL



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM X.

RATHERII

VERONENSIS EPISCOPI

OPERA OMNIA,

JUXTA EDITIONEM VERONENSEM, ANNO 1765, CURANTIBUS PETRO ET HIERONYMO FRATRIBUS BALLERINIIS, PRESBYTERIS VERONENSIBUS, DATAM, AD PRELUM REVOCATA, ACCEDUNT

LIUTPRANDI CREMONENSIS

NECNON

FOLQUINI S. BERTINI MONACHI,



GUNZONIS DIACONI NOVARIENSIS,



RICHARDI ABBATIS FLORIACENSIS,



ADALBERTI METENSIS SCHOLASTICI.



SCRIPTA VEL SCRIPTORUM FRAGMENTA QUAE EXSTANT.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXVI CONTINENTUR.


RATHERIUS VERONENSIS EPISCOPUS.
    Prolegomena, col. 9.
    OPERUM PARS PRIMA.---Praeloquiorum libri sex, qui hominum cujusque aetatis, sexus et conditionis officia explicant, alias inscripti MEDITATIONES CORDIS, et AGONISTICI, lucubrati inter Februarium anni 935 et Augustum anni 937, col. 145.---Vita sancti Ursmari abbatis et episcopi, scripta circa annum 938, col. 345.---Conclusio deliberativa Leodici acta, cum Ratherius e Leodicensi sede pulsus, ad cedendum invasori hortaretur, scripta anno 955; ac dein Veronae paucis additis in fine reproducta anno 965, col. 353.---Phrenesis libellus Moguntiae scriptus in eadem causa Leodicensi anno 955, col. 365.---Ratherii Confessio, seu Excerptum ex dialogo confessionali ejusdem, scriptum circa an. 960, col. 394.---Exhortatio et preces, col. 443.---Invectiva in quosdam, ac lugubris relatio de translatione corporis sancti Metronis, scripta anno 962, col. 451---Fragmentum ejusdem opusculi, col. 471.---Decretum de clericis ab invasore ordinatis, scriptum anno 963, col. 477---Aliud in eadem re anni ejusdem, ibid.---Libellus cleri Veronensis nomine, inscriptus ad Romanam Ecclesiam anni pariter 963, col. 479.---Opusculum de proprio lapsu, scriptum inter an. 963 et 964, col. 481---De contemptu canonum partes duae scriptae anno 964, col. 485.---Qualitatis Conjectura, in quam alevolus censor Ratherii mores vellicans et perstringens inducitur, lucubrata ineunte circiter anno 966, col. 521.---Decretum quo ex abbatia Magonziani sita in dioecesi Veronensi pulsis monachis clerici subrogantur, circa annum 966, col. 547.---Synodica ad presbyteros et caeteros clericos per universam dioecesim constitutos, edita in Quadragesima anni 966, col. 553,---Opusculum de nuptu cujusdam illicito, scriptum post Quadragesimam anni 966, col. 567.---Opusculum de otioso sermone, anni 966, col. 573.---Itinerarium Ratherii Romam euntis, scriptum ineunte Decembri anni 966, col. 579.---Privilegium Ottonis I imperatoris Ratherio et Veronensi ecclesiae concessum Nonis Novembris anni 967, col. 599.---Judicatum Ratherii, seu fundatio et dotatio pauperiorum clericorum cathedralis ecclesiae Veronensis, edita exeunte anno 967, col. 605.---Ejusdem opusculum de clericis sibi rebellibus, exaratum in Adventu anni 967, col. 613.---Discordia inter ipsum Ratherium et clericos, scripta in Quadragesima anni 968, col. 617.---Apologeticus liber exaratus sub finem Quadragesimae anni 968, col. 629.---Testamentum Ratherii, ante diem 30 Junii anni 968, col. 641.
    OPERUM PARS SECUNDA.---Epistolae, col. 643.
    OPERUM PARS TERTIA.---Sermones, col. 689.
    APPENDIX, col. 757.




LIUTPRANDUS CREMONENSIS EPISCOPUS.
    Antapodosis, col. 787.---Liber de rebus gestis Ottonis Magni, col. 897.---Legatio Constantinopolitana, col. 909.
    APPENDIX AD LIUTPRANDUM.---Chronicon, col. 967.---Adversaria, col. 1133.




FOLQUINUS SANBERTINIANUS MONACHUS.
    Folquini chartularium, col. 1183.




GUNZO DIACONUS NOVARIENSIS.
    Epistola ad fratres Augienses, col. 1283.




RICHARDUS ABBAS FLORIACENSIS.
    Collectio consuetudinum, col. 1303.




ADALBERTUS METENSIS SCHOLASTICUS.
    Praefatio in Florilegium ex S. Gregorio, col. 1309.






Main volume text





ANNO DOMINI DCCCCLXXIV.
RATHERIUS VERONENSIS EPISCOPUS (Juxta editionem datam Veronae anno Domini 1765, curantibus Petro et Hieronymo fratribus Balleriniis, presbyteris Veronensibus).



PROLEGOMENA.




[Col. 0009]
EPISTOLA DEDICATORIA.

[Col. 0009] Thomae QUIRINO equiti ac aedis S. Marci procuratori Petrus et Hieronymus fratres BALLERINII presbyteri Veronenses S. P. D.

Cur Ratherii episcopi Veronensis inter sui aevi scriptores maxime celebris Opera, nunc primum a nobis collecta, et ineditis aucta, multoque studio illustrata, quae apud eruditos in desiderio erant, ante te sistamus, Eques et S. Marci Procurator amplissime, non una existit causa. Plura in primis te ornant, antiquissimi generis nobilitas, majorum illustrium non exiguus numerus, et dotes ac praerogativae potissimum propriae tuae, quae te clarissimorum majorum non degenerem, sed imitatorem gloriosissimum exhibent, adeo ut, si ab illis omni decore affluentibus ad te ornandum quidquam hauris, multum in te etiam sit, unde ad illos redundet. In gravissimis enim atque difficillimis muneribus publicis tibi creditis, non solum Verona, Brixia et Palma, quibus multos annos praefuisti, tuam diligentiam, prudentiam, aequitatem, justitiam, humanitatem, constantiam, munificentiam, ac religionem, religionisque sartae tectae servandae studium, et in officii praesertim rebus gerendis indefessam operam, insignemque non tam laboris patientiam, quam periculorum, ubi opus esset, contemptum admiratae sunt; verum etiam Anglia, ubi honorificentissima reipublicae legatione extra ordinem nuperrime functus es. Hinc quidem eadem Respublica, quae benemeritissimis civibus quaedam perillustria reservavit insignia, rerum a te praeclare gestarum duplex testimonium dedit. Post exantlatos enim labores Veronae, Brixiae et Palmae, te procuratorem aedis S. Marci (quo honore, si summus principatus excipiatur, nullus est major,) magno omnium consensu et plausu creavit. Cum porro te extraordinaria legatione summa cum laude perfunctum a Magnae Britanniae rege in amplissimum Equitum ordinem relatum, perhonorificoque diplomate commendatum accepit, alterum hunc honoris gradum gratulabunda approbavit eo decreto, quo novum tuorum meritorum testimonium declaratum voluit. Haec omnia tanta ac tam splendida lateque fulgentia sunt non solum honoris, verum etiam auctoritatis nomina, ut Ratheriana isthaec editio (nisi aliquid aliud proprius praesto esset), tibi nuncupata et commendata prodiens in lucem, magnum sibi ex te non modo splendorem, sed patrocinium etiam posset jure ac merito polliceri. At non desunt alia et nostrum et ipsius editionis propria. Jam ab eo tempore, quo praefectus et propraetor nostram hanc Veronensem civitatem gubernandam suscepisti, ita nos pluribus humanitatis tuae officiis obligasti, ut publicum aliquod grati animi et obsequii nostri testimonium tibi praestandum censuerimus, cum opportuna sese offerret occasio. Hac autem editione nihil aptius atque opportunius accidere potuit. Sicuti tu optimis studiis delectatus, quorum causa selectam insigniorum librorum bibliothecam, non mero ornatui, sed tuo studio destinatam construxisti, et in dies itidem auges, praecipuum cum in eadem studia, tum in ipsorum studiorum cultores ostendisti amorem; ita nos tuam in nosmet, et in nostras litterarias curas propensionem atque favorem pluries experti sumus. Cum vero inter caetera studia illud, quo maxime afficeris, sit studium rerum medii aevi, atque eorum praesertim librorum qui ad historiam civitatum dominii Veneti illustrandam conferunt; primum in Angliam proficiscens, mox inde rediens reversurus in patriam, hac pertransiens quaesisti a nobis quandonam Ratherii prodiret editio, in qua plura de Verona ac de aliis obscurissimis ejus aetatis gestis contentum iri intelligebas. Hanc itaque editionem, pro qua tantam humanitatem et desiderium quoddam demonstrasti, cum tibi non ingratam futuram confidimus, tum vero ea, si tibi offeratur, nihil aptius fore existimavimus ad publicum atque [Col. 0011] perpetuum non minus tuorum officiorum in nos, quam grati animi erga te nostri documentum praestandum, et futuris quoque aetatibus relinquendum. Accipe itaque hoc qualecunque munusculum nostrum: quod si minus dignum videtur amplitudine tua, ipsam tamen ejus tenuitatem, ut speramus, humanitatis erga nos tuae magnitudo sublevabit. Te postremo rogatum volumus, ut, si nos eam tibi, quam debemus et possumus, hujus editionis nuncupatione praestare observantiam perspicis; tu nos eo, quo jamdiu instituisti, favore ac patrocinio prosequi ne desinas.




[Col. 0011]
PRAEFATIO IN EDITIONEM OPERUM RATHERII.

[Col. 0011A] I. [I] Post editionem operum duorum episcoporum Veronensium, nimirum S. Zenonis, qui quarto, et Joannis Matthaei Giberti, qui sexto decimo saeculo floruit, nostras curas et cogitationes rapuit collectio et editio Operum Ratherii nostri item Veronensis episcopi, qui etsi decimo saeculo, omnium corruptissimo et obscurissimo, vixerit, ita tamen probitate morum, disciplinae zelo, studiis litterarum omnique scientiarum genere claruit, ut inter ejusdem saeculi scriptores celeberrimus et laudatissimus sit. Quantum hoc tempore grassata fuerint vitia, quantum ignorantia mentes hominum occuparit, notissimum est. Hinc non pauci heterodoxi occasionem sumpserunt insultandi Ecclesiae, ac si per offusas hujus saeculi tenebras ecclesiastica disciplina maxime fuerit corrupta, [Col. 0011B] et antiqua fidei puritas defecerit: cum nemo, inquiunt, grassantibus undique malis, occurreret ignorantiae scilicet et effreni licentiae. Quod praejudicium Ecclesiae injuriosum ut refellatur, etsi negari non possit, hoc saeculo inter crassissimas [II] ignorantiae tenebras mores fuisse corruptissimos; probari tamen potest non omnia ita tunc fuisse depravata, ut defuerint in Ecclesia viri et morum sanctitate, et doctrina praestantes, qui vitiis debacchantibus obviam irent, et puram fidei doctrinam ab antiquis acceptam integram custodierint atque tradiderint. Hac de causa auctores hujus saeculi ecclesiasticos in lucem proferre, eorumque gesta et opera accurate illustrare publicae rei maxime expedit. Cum vero Ratherius inter hos praecipue floruerit, plurimum [Col. 0011C] laudis debemus iis qui quaedam ipsius opuscula e bibliothecis in quibus latebant excerpta edidere. Nunc vero ea quae hic et illic separatim impressa atque dispersa sunt, in unum corpus colligere, et quaecunque alia inveniri possint nondum edita addere; omnia autem auctoris Vita et notationibus illustrare, ut nobis faciendum sumpsimus, majori multo utilitati futurum, et a studiosis viris probatum iri confidimus



§ I. De celebritate auctoris, ac de Operum ejus utilitate atque praestantia.

II. De Ratherii moribus ac severiore vitae ratione, quae ad scriptoris ecclesiastici nomen auctoritatemque commendandam plurimum confert, in ejus Vita post hanc praefationem subjicienda erit sermo. De [Col. 0012A] ipsius autem celebritate ob insignem doctrinam, qua maxime nobilitatus est, in praesentiarum agendum. Testes proferemus ejusdem aevi scriptores, qui vulgatae opinionis ac famae fidem faciunt, ut ne opus sit testimonio posteriorum, qui eadem ab illis hausta repetunt. Audiendus in primis Everaclus, Leodicensis episcopus, qui in epistola ad nostrum Ratherium, ipsum his verbis alloquitur: »Quis est vobis aut sapientia, aut probitate, aut optimarum artium studio, aut innocentia, aut ullo laudis genere praestantior?« Nec absimiliter duo coaevi quoque auctores, Rotgerus in Vita S. Brunonis archiepiscopi Coloniensis, num. 34, et Fulcuinus de Gestis abbatum Lobiensum [III], cap. 23, iisdem omnino verbis, quae alter ab altero mutuatus est: »Propter [Col. 0012B] abundantem doctrinam et eloquentiam copiosam, qua inter sapientissimos florere visus est, non eidem solum Ecclesiae cui praefuit, sed et multis aliis circumquaque valde proficuum fore putatum est.« Liutprandus diaconus Ticinensis, postea vero Cremonensis episcopus, Ratherio item synchronus, lib. III Hist., cap. 11: »Venerat autem (in Italiam) cum praefato Hilduino monachus quidam, Ratherius nomine, qui ob religionem septemque liberalium artium peritiam Veronae episcopus constituitur.« Hinc factum est ut vulgo appellaretur litteratus (Itiner. n. 2), seu, ut alibi traditur (Discord. n. 7 et Phrenes. n. 11), toto saeculo, id est ubique, ejus sapientia praedicaretur.

III. Ne vero haec gloriosius dicta credantur quam [Col. 0012C] verius, animadvertendum est eum a pueris sese totum litterarum studiis devovisse. Non solum auctoribus sacris studium impendit, verum etiam profanis historicis, oratoribus, poetis, atque philosophis. Hac de causa quaestiones aliquot ipsi propositae fuerunt primum a Mediolanensibus, deinde a Rotberto archiepiscopo Trevirensi, quae ex profanis auctoribus dirimendae erant, ut ex epistola ad ipsum Robertum explorate didicimus. Eamdem in antiquis profanis scriptoribus peritiam opera quae supersunt satis demonstrant, cum non solum eos identidem alleget, verum etiam saepius absque ipsorum mentione versus et sententias inserat, eorumque veluti lingua ac formulis utatur. Huic autem studio vacavit ante episcopatum. »Infulatus vero (inquit in laudata ad Robertum epistola), illud statim desii [Col. 0013A] agere, injunctum mihi hoc officio cogitans, in Dei potius lege die ac nocte meditari debere.« Quare ad sacrarum Scripturarum, ad sanctorum Patrum et canonum studium se totum convertit, profanaque eruditio qua ditatus erat, uti Israelitae ex Aegyptiorum spoliis profecerant, tanto ipsi utilior fuit quanto eam in meliorem usum traduxit.

IV. Mirum vero dictu est quantus in lectione esset, adeo ut de eo dici possit verissime antiquos scriptores nocturna versasse manu, versasse diurna. Hinc critici ejus censores id ipsi vitio dabant in Qualitatis conjectura, num. 2: Nasum semper tenet in libro; et num. 5: Quo [IV] citius valet, diversorium repetit, librum receptat. . . . Solus, si liceret, tota die sederet, libros versaret vel reversaret. Quaecunque autem legeret, [Col. 0013B] adeo retinebat memoria, ut prolixissimos textus iisdem verbis in sua opera identidem inseruerit sine ipsorum librorum subsidio. Id nobis manifeste patuit ex libris praesertim Praeloquiorum. Etsi enim hoc eximium et valde prolixum opus lucubrarit eo tempore quo in carcere Papiensi inclusus libris carebat, nihil tamen in eo nisi ex dictis et doctrina Scripturarum potissimum ac sanctorum Patrum explicare voluit; et integra nonnunquam capita ex istis memoriter excerpta descripsit. Haec autem nos conferentes cum ipsis Patrum libris, mirati sumus etiam atque etiam vehementer, verba plerumque respondere verbis, ac si ex codice ea transcripsisset. Fatemur vero aliquando, sed rarius, nonnullas voces [Col. 0013C] aliquantulum variare retento sensu: quod tamen eum non ex libro, sed e memoria textum eruisse confirmat. In illis quidem carceris angustiis, ac in ea praesertim librorum privatione, quam loco allegato semel iterumque testatur, etsi fieri forsitan potuisset ut unum vel alterum librum ab aliquo commodatum acciperet; idem tamen de tam multis tot auctorum voluminibus, quorum recitat verba, intelligi penitus nequit.

V. Qui non prima tantum aetate, sed ad decrepitam usque tam sedulam lectioni operam dedit, ea quae tam sedulo legerat, ob felicitatem memoriae, quotiescunque opus esset, semper habebat in promptu. De sacrorum librorum atque sanctorum Patrum usu nihil opus est dicere, cum frequentissima ipsorum [Col. 0013D] testimonia quibus ejus opera referta sunt, apertissime prodant; adeo ut ambigere liceat num alius quivis hujus aevi scriptor hac in parte Ratherio praestet, aut cum Ratherio comparari queat. Neque minus versatus agnoscitur in studio canonum. Quo magis eos sua aetate neglectos videbat, hominesque sine ulla formidine atque scrupulo ipsorum praeceptis contraire, eo magis eorum meditatione delectatus nitebatur, ut ipsorum observantiam cultumque restitueret. Huc plura ejus [V] opera ex proposito diriguntur. Quod si apocryphos quandoque canones aut Romanorum pontificum constitutiones supposititias laudat, ut caeteri tum solebant, id conditioni ejus temporis, quod penitioris [Col. 0014A] critices arte carebat, tribuendum et condonandum est.

VI. Episcopus tanto sacrarum Scripturarum, Patrum et canonum studio usuque imbutus, doctrinam ac disciplinam valde puram iisdemque fontibus congruentem profitebatur. Occurrunt identidem in ejus operibus catholica dogmata, eademque traditionis saeculi decimi perillustria testimonia suppeditant. Praeclara in primis sunt illa quae de reali praesentia corporis et sanguinis Domini in Eucharistiae sacramento duobus praesertim in opusculis (epist. 1 et Confess.) late constituit, adeo ut ejus dogmatis traditio maxime comprobetur ex eo ipso scriptore, qui a nonnullis heterodoxis horum operum ignaris in sui erroris patrocinium traducebatur. Non pauca de libertate [Col. 0014B] arbitrii, de necessitate et efficacia divinae gratiae, ac de peccato originali in Augustini plane sententiam multis in locis inspersit. Nonnulla de cultu et invocatione sanctorum, de traditionis necessitate et usu, de insolubili matrimonii vinculo, de peccatorum mortalium et venialium discrimine, de confessione, de coelibatu sacrorum ministrorum, de purgatorio, de suffragiis pro animabus defunctorum, de aeternitate poenarum in inferno, ac de aliis catholicis dogmatibus occurrunt. In Praeloquiorum libris quidquid circa religionis mysteria tradit (lib. III in fin.), symboli sancto Athanasio inscripti, et sancti Augustini doctrinae consentaneum exhibet. Adeo vero sanam Ecclesiae doctrinam praefert, ut eos acriter impugnet, qui illam aliquot erroribus infuscare [Col. 0014C] aut impetere nisi sunt. Duo autem ejusmodi errores decimo saeculo exorti, vel renati, et naviter a Ratherio perstricti, commemorandi sunt: alter cujusdam, qui sanctos in coelo gaudere quidem fatebatur, cum Christo vero nec regnare, nec regnaturos contendebat: alter nonnullorum, qui in hisce partibus, ob ignorantiam potius quam ob malitiam, veterem Anthropomorphytarum [VI] haeresim propugnabant. Vide librum quartum Praeloquiorum, num. 15, et sermonem de Quadragesima secundum, num. 29 et seqq. Cum Dei cultum purum expeteret, in nonnullas superstitiones quae serpebant invehere non destitit. Multa addi possent de iis quae ad notitiam conferunt morum hujus temporis et disciplinae. Insignes hoc in genere inter caeteros sunt memorati Praeloquiorum [Col. 0014D] libri. Sic enim in ipsis cujusque aetatis, sexus et conditionis homines instruit, ut singulorum vitia detegat et officia praescribat. Plures alii libri cleri reformationem respiciunt, adeo ut ex nullo alio magis quam ex nostro scriptore decimi saeculi disciplina erui possit. Illud etiam accedit quod Veronensium rerum historia ejusdem decimi saeculi ex alio fonte derivari nequeat ut marchio Scipio Maffeius rectissime monuit.



§ II. De Ratherii operibus antea vulgatis, et de editionibus, quibus inveniuntur sparsim inserta, De ineditis quae hac in editione accedent. De operibus quae adhuc desiderantur, nec non de aliis Ratherio attributis.

VII. Non pauca quidem nostri scriptoris opera antea [Col. 0015A] vulgata fuere, sed separatim in varias collectiones inserta atque dispersa; quod quanti incommodi sit nemo non videt. S. Ursmari Vita, quam ab Ansone abbate obscurius scriptam Ratherius explicatiorem reddidit, primum prodiit opera Laurentii Surii in Vitis Sanctorum mensis Aprilis.

VIII. Joannes Chapeauvillius tomo primo Gestorum pontificum Tungrensium anno 1613 e ms. codice monasterii Lobiensis in Belgio tres Ratherii epistolas vulgavit: unam ad Joannem summum pontificem, alteram ad omnes Italiae, Germaniae et Galliae episcopos, ad Brunonem postea archiepiscopum Coloniensem tertiam; addiditque aliam Everacli episcopi Leodicensis ad ipsum Ratherium.

IX. Dein P. Lucas d'Achery, qui e diversis ms. [Col. 0015B] exemplaribus [VII] plura opera inedita diligentissime excerpsit, et in Spicilegio edidit, Laudunensem codicem nactus in Galliis, qui aliquot Ratherii opuscula nondum impressa continebat, haec ex eodem produxit in lucem tomo ejusdem Spicilegii prioris editionis secundo, quae his titulis inscribuntur.

    De contemptu canonum partes duae.
    Conclusio deliberativa Leodici acta.
    Qualitatis conjectura.
    Discordia inter Ratherium et clericos.
    Apologeticus liber.
    De clericis rebellibus.
    Ex abbatiola Magonziani amandatis monachis clerici subrogantur.
    De nuptu cujusdam illicito.
    [Col. 0015C] Epistola ad Martinum.
    Alia ad Romanam Ecclesiam.
    Synodica ad presbyteros, etc.
    Itinerarium Ratherii Romam euntis.
    Sermo valde prolixus de Quadragesima.
    Contra reprehensores ejusdem sermonis.
    Sermo secundus de Quadragesima.
    Sermones de Pascha I et II.
    Alius de Octavis Paschae.
    Alius post Pascha.
    De Ascensione duo.


Haec ex uno Laudunensi codice P. Lucae d'Achery praesto fuerunt. Interseruit autem eodem in tomo tres alias epistolas a Chapeauvillio vulgatas, quas non ex Laudunensi codice, sed ex ipsius Chapeauvillii [Col. 0015D] editione ipsum sumpsisse deteximus; cum easdem lectiones, eosdem errores ac lacunas easdem praeseferant. Secundo tomo jam impresso, sed nondum edito, alia Ratherii opuscula Caroli Boesmani sumptu e Lobiensibus manuscriptis transcripta idem Acherius accepit, quae tomo tertio sese editurum in ejusdem tomi secundi praefatione pollicitus est. Quaenam vero haec opuscula sint, in elencho ipsius secundi tomi his verbis [VIII] exponit: »Alia sunt Ratherii opuscula inedita, scilicet sermones duo de Pentecoste, de Maria et Martha, de proprio lapsu (videndum num hic diversus sit ab eo quem edidimus inter sermones de Pascha), de otioso sermone. Praeterea Meditationes cordis in exsilio cujusdam [Col. 0016A] Ratherii Veronensis quidem Ecclesiae episcopi, sed Lobiensis monachi, quas in sex digestas libellis volumen censuit appellari Praeloquiorum, eo quod quoddam praeloquantur opusculum, quod vocatur Agonisticum; Epistolae duae; liber De corpore et sanguine Domini constans nonaginta novem capitulis.« Haec cum scripsit in elencho, ipsa profecto opuscula vel nondum acceperat, vel non expenderat; quae si legisset, opusculum De proprio lapsu diversum esse a sermonibus De Paschate perspicue deprehendisset. Librum De corpore et sanguine Domini Ratherio perperam attributum paulo post demonstrabimus. Nihil porro ex his quae Acherius tomo tertio imprimenda promiserat, eodem tomo typis dedit. Unam tantum Ratherii epistolam ad Patricum produxit tomo duodecimo. [Col. 0016B] In novissima autem et emendatiori ejusdem Spicilegii Acheriani editione Parisiensi anni 1723, ea quae Acherius secundo et duodecimo tomo ediderat, novis et diligentioribus curis Ludovicus Franciscus Joseph de la Barre rursum producens, alia emendare, alia illustrare studuit: eaque recusa leguntur tomo primo, pag. 345 et seqq.

X. Bartholomaeus Campagnola, archipresbyter S. Caeciliae, dum anno 1728 Veronae impressit librum Juris civilis urbis Veronae, addidit in fine Ratherii opusculum, seu potius fragmentum opusculi De vita et translatione S. Metronis, nec non epistolam ejusdem Ratherii cum alterius epistolae fragmento ad Manassem, ut putavit (legendum ad Milonem), episcopum, quae ipsius auctoris manu exarata in [Col. 0016C] duobus nostrae capitularis bibliothecae codicibus reperit.

XI. P. Bernardus Pez in Dissertatione isagogica tomo I Thesauri Anecdotorum praemissa, mentionem fecerat antiqui libri capituli Frisingensis in Bavaria, qui non pauca nostri scriptoris opera et epistolas exhibet. Idem vero quaedam tantum exinde excerpsit, et anno 1729 publici juris fecit tom. VI Thesauri, cui volumini [IX] etiam separatim vulgato Codicis diplomatico-historico-epistolaris epigraphen indidit. Quae autem edidit haec sunt:

Ad ecclesiae suae clericos, de iis qui a sedis suae invasore ordinati sunt.
Epistolae ad Ambrosium, ad Adeleidem Augustam, et ad Nannonem.
[Col. 0016D] Testamentum, et fundatio atque dotatio clericorum ecclesiae Veronensis, quam Judicati titulo in nostra hac editione donaturi sumus.

XII. Lobiensium manuscriptorum apographum, quod ad Acherium missum indicavimus num. 9, in Sangermanensi bibliotheca ab eodem relictum, Patribus Edmundo Materne et Ursino Durando usui fuit. Ex ipso enim illi tomo IX Amplissimae veterum scriptorum et monumentorum Collectionis an. 1733 ediderunt ejusdem Ratherii sex Praeloquiorum libros, ac epistolas tres, unam Widoni ac Sobboni archiepiscopis, etc., alteram Rotberto item archiepiscopo, ac ad omnes fideles tertiam. Eodem praeterea tomo in calce operis Paschasii Ratberti De Corpore et sanguine [Col. 0017A] Domini typis dedere quoddam additamentum ex manuscripto Lobiensi, quod a nostro auctore, ut nobis quidem videtur, lucubratum, in editione Operum ipsius haud omittendum credidimus. Ratherii itaque Opera, hactenus separatim impressa, sex aut potius septem editorum diligentia prodierunt; ex quo fit ut tanti viri studiosis opus sit sex diversi generis editiones sibi comparare atque consulere. Hinc collectionis omnium ejusmodi operum utilitas, ne dicamus necessitas, facile perspicitur; cum praesertim accidere soleat ut ex uno opere alterius indulgentia pendeat, ac ex collatione omnium quanti sit auctor aestimetur.

XIII. Cum porro in collectione et editione operum cujusque auctoris non tam desiderentur antea edita [Col. 0017B] et in variis voluminibus dispersa quam quae nondum impressa fuerunt, alia atque alia Ratherii opera, si quae aliorum diligentiam effugerint, inquirenda censuimus. [X] Igitur de ipsius auctoris codicibus solliciti, in quatuor tantum bibliothecis manuscriptos libros, qui aliqua Ratherii opuscula continerent, inveniri nobis innotuit. Unus custoditur inter codices Laudunensis Ecclesiae, de quo haec Acherius in praefatione tradidit: »Caeterum de codice Ratherianorum operum, Anselmi decani tempestate eleganter exarato, sed mendis plurimis foedato, qui olim e bibliotheca B. Mariae Laudunensis fuerat subreptus, ac tandem restitutus, gratias ago cl. V. Antonio Bellotte.« Cum Ratherius post dimissum Veronensem episcopatum Lauduni fuerit, ibidemque aliquandiu [Col. 0017C] immoratus, die S. Stephani sermonem habuerit in capitulo monialium (Praeloq. l. V, c. ult.); hoc forte tempore idem codex ex ipsius auctoris autographo a minus perito librario non sine mendis exscriptus fuit. Quaecunque opera in hoc ms. exemplo continentur, post tertiam Ratherii restitutionem in suam Veronensem cathedram lucubrata deprehendimus. Nihil in hoc exemplo invenitur quod ab Acherio editum non fuerit.

XIV. Ad idem quoque tempus pertinent omnia quae in ms. libro Frisingensi describuntur. Hunc, quem septingentorum annorum esse testatur P. Pez, Joseph Frisingellus presbyter Roboretanus, optimarum litterarum studiosissimus, dum Frisingae apud amicum suum hospitaretur, eodem adjutore, prout [Col. 0017D] brevi spatio licuit, celeriter exscribendum curavit. Ex hoc autem apographo, quod nobis praesto fuit, cognovimus, pleraque sane quae in Frisingensi continentur, edita fuisse partim ab Acherio, qui eadem in ms. Laudunensi nactus fuerat, partim a laudato P. Pez. At quinque opuscula, quae nondum in lucem prodierant, ibidem invenimus, nimirum Decretum de clericis ab invasore ordinatis, duos tractatus De proprio lapsu, et De sermone otioso; ac sermones duos, unum De Pentecoste, alium De Maria et Martha. Cum porro ex P. Bernardo Pez didicerimus in laudato codice reperiri etiam opusculum De translatione corporis S. Metronis, cujus fragmentum tantummodo, ut monuimus, Bartholomaeus Campagnola [Col. 0018A] ex Veronensis capituli exemplo vulgaverat; Frisingellus autem, nescimus quo casu [XI], in codice Frisingensi haudquaquam invenerit, solumque titulum in apographo exhibuerit; nos sperantes fore ut integrum ibidem reperiri posset opusculum, egimus cum nobilissimo patricio nostro comite Joanne Baptista de Veritate, qui e serenissimae Bavaricae familiae aula Veronam digressus, in eamdem aulam erat rediturus, et ab eodem petivimus efficeret ut ipsum codicem diligentiori cura quispiam peritus evolveret, expetitumque opus, si inveniretur, exscriberet. Virum nacti sumus litterarum studiosissimum, qui cum hanc Ratherii editionem maxime probaret, tum vero eidem omnem opem praestaturus, Francisco de Werdenstein episcopo Tenariensi, ac eminentissimi [Col. 0018B] Frisingensis episcopi suffraganeo, amicissimo suo, optimorumque studiorum amantissimo id negotii commendavit, in quod cum is omnem diligentiam contulisset, opusculum integrum et accurate transcriptum accepimus. Aliud quiddam in eodem codice animadvertendum. Post Ratherii opera pagina alba relicta, hic tantum titulus praefertur: Praedicationes in quibusdam festis. Aliquot autem sermones subjiciuntur, qui ex. S. Gregorii verbis hinc inde excerptis compacti, a Ratheriano stylo et consuetudine alienissimi sunt. In his unus est de sanctis Firmo et Rustico, ex S. Gregorio similiter concinnatus, quem exempli gratia in Appendice edemus. Videsis Admonitionem eidem sermoni praefixam.

[Col. 0018C] XV. In mss. codicibus capituli Veronensis Ecclesiae, in qua Ratherius pleraque opuscula scripsit, mirum dictu! praeter ea pauca quae vulgavit Bartholomaeus Campagnola, nihil reperire licuit. Sed ille tertio Verona decedens, huc amplius non reversurus, sua opera secum videtur detulisse.

XVI. Cum vero in suum Lobiense coenobium, in quo monasticam vitam professus fuerat, sese aliquando receperit, pleraque ipsius opera in ejusdem monasterii codicibus inventum iri sperabamus, ex quibus potissimum eorumdem operum mentionem faciunt Fulcuinus abbas Lobiensis, Anselmus canonicus Leodiensis, Sigebertus Gemblacensis, et Aegidius de Leodio [XII]. Hac spe illectus marchio Scipio Maffeius, qui hanc Ratherianorum Operum collectionem [Col. 0018D] maxime expetebat, eruditum iter Belgicum agens, a reverendissimo Theodulfo abbate, quem Laubii frustra quaesitum Bruxellis reperit, etiam atque etiam petiit ut Ratherianorum codicum sui coenobii accuratam notitiam Veronam transmitteret. Maffeio autem Veronam reverso, cum ineditorum exemplum praecipue desideraretur vulgatorum et eorum quae ex Frisingensi codice nondum vulgata habebamus in manibus, indicem ad eumdem abbatem misimus, ut, cognitis quae nobis praesto erant, ea quae deessent facili negotio discerni possent, eademque ut diligenter transcriberentur postulavimus. Verum cum incendium olim hoc celebre monasterium vastasset, plures codices consumpti: ac [Col. 0019A] proinde pauci admodum Minoritae cujusdam diligentia e flammis subducti supersunt, ut Antonius Sanderus tradidit (Biblioth. Belgic., pag. 293). Plura ille transcripta misit, inter quae duo tantum Ratherii opera nondum vulgata exhibuit, nimirum sermonem De Coena Domini, et librum Confessionis ejusdem Ratherii: caetera vero, quae simul accepimus, etsi antea edita, emendandis tamen aliquot locis profuerunt.

XVII. Hac vero diligentia non contenti, cum laudato comite Joanne Baptista de Veritate egimus ut reverendissimum abbatem Paulum du Bois, qui Theodulfo memorato successit, ad novum et diligentius Lobiensium codicum examen per litteras excitaret. Annuit idem abbas, et post exactiorem inquisitionem [Col. 0019B] rescripsit tria nunc manuscripta exemplaria in ea bibliotheca reperiri, quae aliqua Ratherii opera continent. Unum in folio, ex quo sub Theodulfo abbate exscriptus fuit indicatus sermo De Coena Domini. Iste autem codex ille est qui plura continet sanctorum martyrum acta, et alia nonnulla ad Veronam pertinentia: cumque is Ratherii manu scriptus crederetur, non defuerunt qui Ratherium quorumdam etiam actorum suspicarentur auctorem. Nos vero etsi ipsum codicem inspicere, characteremque cum Ratheriano, qui in aliquibus capituli Veronensis exemplis certus [XIII] Ratherii character est, conferre nequivimus; eum tamen manu ipsius episcopi exaratum haudquaquam putamus. Acta certe sanctorum Firmi et Rustici, et nonnulla alia quae ad [Col. 0019C] Veronam spectant, non Ratherium, sed alios atque alios habent auctores. Etenim illa acta in aliis quoque Ratherio vetustioribus codicibus reperiuntur. S. Zenonis Veronensis episcopi Vita a Coronato notario, qui Ratherium duobus saltem saeculis praecessit, scripta fuit. Idem dicendum de rhythmo qui Veronae laudes praefert: ab anonymo enim, qui Pippini Italiae regis aetate vixit, lucubratus fuit. Ejusdem generis et aetatis esse videtur icnographia ejusdem urbis, quae ipsi rhythmo subjicitur, et a Joan. Baptista Biancolino ex eodem codice nuperrime edita est (De' vescovi e governatori di Verona, pag. 55). Similiter opuscula et acta hujus generis alia vel ex ipso stylo a Ratherio aliena, et in aliis antiquis exemplis inventa, atque etiam typis impressa, amanuensem [Col. 0019D] Ratherio supparem referunt, cui cum Ratherii sermone De Coena Domini quaedam Veronensia documenta a Ratherio forsitan Verona Laubium allata contigit reperire, haecque una cum aliis aliorum opusculis Vitisque sanctorum in codice describere placuit. Secundus codex formae minoris in quarto sex prolixiores Ratherii libros complectitur inscriptos Meditationes cordis, etc., seu Praeloquia, cum duabus epistolis, una ad Widonem et Sobbonem, altera ad Rotbertum, quae omnia ex apographo ad Acherium misso PP. Martene et Durandus publici juris fecisse observavimus. Librum tandem Confessionis, a reverendissimo abbate Theodulfo acceptum, conservatum deteximus in tertio codice, qui item epistolas [Col. 0020A] Ratherii continet, quas Chapeauvillius vulgavit, nec non illam ad Patricum ab Acherio editam, et aliam ad omnes fideles, quam ex hoc eodem codice PP. Martene et Durandus impressere. Hic porro codex praeter ineditum librum Confessionis, reverendissimi Patris abbatis Pauli du Bois diligentia, aliud ineditum opusculum suppeditavit, nimirum Phrenesim, quae olim a Fulcuino, postea vero ab Antonio Sandero laudata (Biblioth. Belgic., p. 303), in desiderio erat. Ex hactenus dictis novem esse [XIV] Ratherii opuscula, quae in hac collectione primum lucem aspicient, exploratum est.

XVIII. Alia vero quorum aliquam apud scriptores mentionem invenimus, quacunque diligentia adhibita nullibi reperire licuit. Horum autem recensio in [Col. 0020B] hac praefatione haud omittenda est. Ipse Ratherius in epist. 3, ad Rotbertum archiepiscopum, num. 1, opusculum memorat abs se scriptum antequam episcopus fieret, quo Mediolanensium quaestiunculis respondit iis plane similibus quas Rotbertus proposuerat. Has ad profana studia pertinuisse, queis post episcopatum renuntiaverat, colligere licebit ex eadem epistola, in quam vide notationes quartam et quintam. Aliud volumen laudat libro sexto Praeloquiorum, cap. 7, in quod cujusdam philosophi sententiam inseruerat. Hoc autem num idem sit cum praecedenti, an distinctum et aeque deperditum, non liquet. De voluminibus duodecim quae auctor memorat in prooemio ad Phrenesim, vide quae fusius animadvertemus in Vita ejusdem, § 10, num. 61.

[Col. 0020C] XIX. Fulcuinus de Gestis abbatum Lobiensium, cap. 20, Ratherii opus De arte grammatica Sparadorsum inscriptum itemque deperditum commemorat, cujus scribendi locum et occasionem refert his verbis: »Cum in ea parte Burgundiae quae Provincia dicitur mansitaret, filium cujusdam viri ditissimi nomine Roestangnum ad imbuendum litteris postulatus recepit; ad quem librum de arte grammatica conscripsit, quem librum gentilitio loquendi more Sparadorsum vocavit, pro eo quod qui scholis assuesceret puerulus, dorsum a flagris servare posset.« Apud Acherium habetur Sperardorsum. Melius Valerius Andreas in Bibliotheca mss. Belgii tom. 1, pag. 303, et Aubertus Miraeus in scholiis ad caput 127 Sigeberti in Fulcuini codice legerunt [Col. 0020D] Sparadorsum a voce antiqua Germanica sparen, quae significat parcere, Italis risparmiare, ut monuit Muratorius tom. II Antiq. Italic., col. 1281. Hoc vero opus scriptum fuisse aliquanto post annum 940, quo auctor ab exsilio Comensi solutus in Provinciam secessit, patebit ex dicendis in Vita ejusdem, § 6.

XX. Chronographiam Ratherii, qua tum se, tum alios perstringens [XV], intactum deseruit neminem, ipse auctor duobus in operibus allegat, videlicet in Qualitatis conjectura num. 2, et in Itinenario num. 8. Aubertus Miraeus hujus Chronographiae exemplum in codicibus bibliothecae Gemblacensis se vidisse tradit in scholiis ad caput 127 Sigeberti De viris [Col. 0021A] illustribus. Verum ea quoque bibliotheca incendio consumpta hujus exempli desiderium reliquit. In itinere quidem litterario quod a duobus monachis S. Mauri habitum, Parisiis editum est anno 1717, cum post mentionem ejus incendii quod triginta ante annos eam bibliothecam absumpserat, quaedam Ratherii opera ex eo erepta tradantur part. II, pag. 202, ne cui diligentiae parceremus, Gemblacensis coenobii oeconomum rogandum curavimus ut videret num haec forte Chronographia inter codices e flammis sublatos reperiretur. Respondit vero die 20 Martii anni 1761 nihil ejusmodi inveniri potuisse. Quidam suspicati sunt hanc Ratherii Chronographiam esse fortassis eam Invectivam, cujus prima periodus chronographum nominat. Sed ii unum Invectivae [Col. 0021B] titulum, et primae periodi prima verba apud P. Bernardum Pez viderunt. Qui autem ipsum Invectivae opusculum leget, quod integrum nunc edetur, hoc de S. Metrone ac de ejus corpore, Veronensibus, ut credebatur, subrepto, agere intelliget, quod ab indicata Chronographiae Ratherianae materie atque ratione maxime discrepat. Confer quae de hoc opere addemus in notis ad Qualitatis conjecturam.

XXI. Extremo Veronensis episcopatus tempore, seu anno 968, Ratherius multis exagitatus molestiis, cum ad episcopatum dimittendum et ad monasticam vitam repetendam sese vehementius exstimulatum sentiret, librum direxit ad Fulcuinum abbatem Lobiensem, quem »praetitulavit Conflictus duorum, [Col. 0021C] pro eo quod in eodem disputans, utrum reverteretur necne, anxius fluctuaret (Fulcuin. de Gest. ab. Lob., c. 28).« Neque hunc librum uspiam invenire potuimus.

XXII. Ex epistolis Ratherii quarum aliqua mentio est duae desiderantur, una ad Frodoardum Remensem, qua ad ipsum misit Praeloquiorum libros, ut laudatus Fulcuinus tradit c. 20, altera ad Everaclum episcopum [XVI] Leodicensem, cujus hic in responsione inter epistolas afferenda loco ultimo meminit. Inter ea inedita Ratherii opuscula quae P. Lucas Acherius in elencho tomi secundi commemoravit, nullum nobis defuit nisi unus e duobus sermonibus de Pentecoste, quem frustra in mss. Lobiensibus, e quibus omnia ea opuscula videtur accepisse, inquirendum [Col. 0021D] curavimus.

XXIII. »Alia quamplura« eumdem scripsisse idem Fulcuinus testatur c. 25. Cum vero is inter ipsius opera quae singillatim nominat, duodecim ex his quae nobis praesto sunt, ac plures etiam epistolas quas nacti sumus, silentio praeterierit, non solum haec complurium nomine intelligere potuit, verum etiam alia non pauca, quorum memoria temporum vicissitudinibus interierit. Hominem quidem omnium ejus aetatis studiosissimum, qui tota fere vita in libris versatus est, alia multa lucubrasse nihil dubitandum videtur.

XXIV. Sigebertus de Script. eccles. c. 127, ex quo alii idem sumpserunt, Ratherio tribuit librum [Col. 0022A] De corpore et sanguine Domini, nec non aliud De praedestinatione Dei. Sed »vereor, inquit Mabillonius, ut Ratramni libros Ratherio imputet (Act. SS. Ord. Bened. Saec. V, in Ratherio, n. 20).« Et jure quidem. Cum enim haec duo ejusdem argumenti opera Ratramni certa sunt; tum vero nullum de ipsis uti a Ratherio scriptis indicium est apud coaevum scriptorem Fulcuinum, qui in catalogo operum Ratherii alia inferioris notae ejusdem opuscula memorat. Esto nonnulla quaedam breviora praetermiserit, ea tamen satis complexus vel in epistolis, in quibus una ad Patricum de Eucharistia ex proposito disserit, vel in iis verbis et alia quamplura. Nunquid vero ex illis duobus et prolixioribus et insignioribus ne unum quidem attigisset, si Ratherium [Col. 0022B] novisset auctorem? Adde quod Ratherius, quibusdam peculiaribus et abstrusioribus titulis delectabatur, cum duo illi simplices et obvii sint. Sigebertum profecto hac in re errore aliquo abreptum nihil ambigimus. Cum eadem duo opera capite 95 ascripserit Bertramno (sic enim corrupte Ratramnus scribi coeperat), varia fortassis et abreviata scriptura codicum deceptus [XVII] fuit. Duo illa certa Ratramni opera simul juncta in codicibus descripta inveniuntur, ut in ms. Lobiensi, quem Mabillonius laudat praefatione secunda in Saeculum IV ord. Bened., n. 83. Cum autem codex quem Sigebertus vidit Bertramnum praeferret in titulo, ex quo ea opera Bertramno tribuit; in alio vero codice, qui eadem continebat, pro Ratramno scriptum fortassis esset [Col. 0022C] Rat., uti fieri nonnunquam solebat, nihil ille de mendo scripturae suspicatus in Bertramni nomine, nec de expendendis conferendisve ipsis utriusque codicis operibus cogitans, incaute ex discrimine scripturae in auctoris nomine designando diversos auctores atque diversa ejusdem argumenti opera credidit; et Ratramnum non agnoscens, Rat. litteras de Ratherio sibi aliunde cognito, qui in utroque argumento aeque ac Bertramnus laborarit, interpretatus videtur.

XXV. Erunt fortassis qui existiment Sigeberto suffragari eum codicem ex quo Acherius in memorato elencho tomi secundi inter inedita Ratherii opera retulit librum De corpore et sanguine Domini constantem nonaginta novem capitulis. Hunc sane librum [Col. 0022D] Ratherii nomine inscriptum exhibet ms. codex Lobiensis, cujus indicem Acherius acceperat, cum laudatum elenchum impressit: hujus enim codicis apographum ad nos missum, idem opus Ratherii nomen in titulo praeferens, in totidem capita distinguit. Exstat praeterea ms. liber Vaticanus reginae Suecorum, signatus num. 498, in quo describitur. Relatio Ratherii de quodam Dei servo. Hanc autem relationem, quae ineditum ejusdem opusculum videri poterat, deprehendimus esse particulam laudati operis Ratherio ascripti De corpore et sanguine Domini, quae in memorato Lobiensi apographo refertur c. 60. Nihil itaque dubitari potest quin aliqua mss. exemplaria librum De corpore et sanguine Domini Ratherio [Col. 0023A] vindicarint et vindicent. Nullum vero, quod sciamus, exemplar aliud quoque opus De praedestinatione Dei a Sigeberto memoratum eidem inscribit; ac propterea aliis manuscriptis, quibus utrumque [XVIII] opus contineretur, Sigebertum usum arbitramur; erroreque aliquo Ratherio asseruisse quae Ratramni sunt, probabilius credimus. Quod si illis codicibus qui unius tantum operis De corpore et sanguine Domini Ratherium auctorem exhibent, saltem ex parte usus putetur Sigebertus, id non solum nihil prodesset, sed multo magis obesset, hallucinationemque ipsius multo evidentius aperiret. Error enim ejusmodi codicum in Ratherii nomine ex ipsa laudati apographi Lobiensis lectione nobis manifestissime patuit. Hoc siquidem deteximus esse celebre opus [Col. 0023B] ejusdem argumenti, scriptum non a Ratramno, sed a Paschasio Ratberto, cui quidem ipsum in fine libelli Confessionis asserit idem Ratherius, cum illum suae Confessioni subjecturus (ut in eodem Lobiensi exemplo subjectum sane legitur) scripsit: »Capitulatim quaedam excerpta ex opusculis super hoc cujusdam Paschasii Ratberti absque invidia tibi, quaeso, insinuari permitte.« Opus autem quod ibidem subjicitur est illud ejusdem Ratberti De corpore et sanguine Domini. Idipsum vero manifestius cuique patebit, si modo legerit accuratissimam Paschasiani operis editionem apud PP. Martenem et Durandum (t. IX Collect. Veter. Script. col. 374), qui in ea procuranda et illustranda inter caeteros codices eodem Lobiensi usi sunt. P. Acherius cum id opus [Col. 0023C] Ratherio tribuit, solum indicem operum ejus codicis acceperat, in quo illud Ratherio per errorem ascribitur. Patres autem Martene et Durandus cum editioni ipsius operis vacarent, Ratberti opus Ratherio perperam inscriptum in titulo, ex ipsa prooemiali epistola, nec non ex clausula finali, quae Paschasium Ratbertum in eodem codice praeferunt, mendosumque titulum demonstrant, apertissime deprehenderunt, nihilque dubitarunt de Ratberto auctore, cui illud omnes alii codices tribuunt, et olim etiam adjudicaverat Anonymus, uti vocant, Cellotianus a Ludovico Cellotio primum editus in calce Historiae Gothescalci, tametsi vel Lobiense exemplum, vel aliud simile prae oculis habuerit: id enim opus ad centum fere capitula praetensum testatur, quam capitum [Col. 0023D] partitionem [XIX] in solo Lobiensi manuscripto invenire hactenus licuit. Hoc quidem vel aliud simile manuscriptum Lobiense ab eodem Anonymo inspectum ex eo confirmatur quia verus auctor operis a Cellotio editi fuit Herigerus abbas Lobiensis, Ratherio suppar, uti non conjecturis tantum probavit Mabillonius (Praef. 2 in Saec. IV Ord. Bened., n. 47), verum etiam testimonio codicis Gemblacensis; idipsumque comprobat alius codex apud Oudinum, qui tom. II De scriptoribus ecclesiasticis, pag. 486, eumdem Anonymi Cellotiani librum se vidisse tradit »sub nomine Herigerii ms. in bibliotheca Signiacensi ordinis Cisterciensis in episcopatu Remensi.« Horum duorum codicum auctoritas praeferenda videtur codici [Col. 0024A] Gottwicensi, ex quo idem opus a Cellotio vulgatum, Gerberti nomine edidit P. Bernardus Pez tomo I Anecdot. part. II, pag. 132.

XXVI. Hac occasione alius Sigeberti locus expendendus, in quo de hoc Herigero ac de memorato opere scribit: »Congessit etiam adversus Ratbertum complura catholicorum Patrum scripta de corpore et sanguine Domini.« Ita omnes Sigeberti codices, uno Martiniensi, seu S. Martini Lovaniensis, excepto, quem Possevinus laudat (Apparat. sacr. t. I), ubi pro adversus Ratbertum legitur adversus Ratherium. Hanc lectionem veriorem idem Possevinus existimat; ac propterea Oudinus loco paulo ante laudato, et Albertus Fabricius tom. III Biblioth. Scriptorum mediae et infimae aetatis, pag. 564, Herigerum [Col. 0024B] scripsisse putant contra Ratherium, quem ex eodem Sigeberto lucubrasse arbitrantur librum De corpore et sanguine Domini. At unus Sigeberti codex non est anteponendus caeteris omnibus, qui, ipso Possevino testante, praeferunt non adversus Ratherium, sed adversus Ratbertum; quam lectionem maxime confirmat Fulcuini continuator (Achery, t. II Spicil., p. 774), qui sub finem saeculi undecimi contra Ratbertum Herigerum scripsisse similiter prodidit. Quid quod illorum opinio ea fulcitur hypothesi, quam inanissimam demonstravimus, Ratherium scilicet exarasse librum De corpore et sanguine Domini. Quod si Herigerus Ratbertum eo in opere laudat et sequitur, id praestat quoad catholicam, quam ille docuit sententiam; [XX] peculiares vero [Col. 0024C] ejus formulas, quae, cum novae viderentur, quaestionis occasionem dederunt, aliquot in locis expresso ipsius Ratberti nomine respuit, et simplicitatis nomine excusat, ut videre est apud Mabillonium loco laudato, num. 61.

XXVII. Ratherii Expositio in Apocalypsim laudatur a Patre le Long tom. II Bibliothecae Sacrae, pag. 920. Allegat autem Ordinarium Reibacense. Cum vero ejusmodi opus a nemine antiquorum inter ejus opera indicetur, Ratheriusque similibus opusculis in sacram Scripturam non dederit operam, errore aliquo id Ratherio attributum nihil ambigimus.

XXVIII. Trithemius in catalogo operum nostri [Col. 0024D] scriptoris librum ab eo in exsilio scriptum refert. Cum porro idem subinde veluti distinctum opus memoret Agonisticon, seu Praeloquiorum libros sex, quidam putarunt librum in exsilio singulari numero antea indicatum ab Agonistici libris esse distinguendum, et inter deperdita opera recenseri oportere. Verum libros sex Agonistici in exsilio Papiensi scriptos certum est. Hos autem singulari numero librum appellarunt Fulcuinus atque Liutprandus. Ex his Sigebertus in Chronico ad an. 932 librum item nominat: »Papiae exsiliatur, ubi et librum de suis aerumnis edidit.« Idem vero in opere De script. eccles., c. 127, sex Agonistici libros laudat. Hinc Trithemius, qui ex Sigeberto profecit, librum in exsilio [Col. 0025A] lucubratum, et Agonistici libros sex, qui unum et idem opus sunt, veluti duo distincta opera retulit.

XXIX. Simili hallucinatione lapsum credimus Sigebertum, cum in laudato loco De script. eccl. veluti duo distincta opera refert: »Scripsit librum, quem praetitulavit: Inefficax, ut sibi visum est, garritus;« et post pauca: »Scripsit contra haeresim Anthropomorphitarum,« etc. Titulus: Inefficax, ut sibi visum est, garritus, a Ratherio affixus fuit libello, seu prolixiori sermoni, apud nos secundo, de Quadragesima, quem Sigebertus ex ipso titulo inde exscripto prae oculis habuit. Porro in hoc sermone haeresis Anthropomorphitarum latius impugnatur, [XXI] nec aliud quidpiam contra hanc Ratherium scripsisse arbitramur. Fulcuinus, qui nec sermonem prolixum [Col. 0025B] de Quadragesima, nec Inefficacem garritum memorat, hunc ob prolixitatem inter tractatus potius, quam inter sermones accensens, libelli appellatione indicavit c. 24, inquiens: »Est et ejusdem libellus contra Anthropomorphitas.« Sigebertus autem, qui et Fulcuinum vidit, opus ab Inefficaci garritu distinctum his Fulcuini verbis memorari credidisse videtur. Quod si hoc pariter opus Aegidius Leodiensis, Trithemius aliique similiter distinxere, nihil movere debent: omnes enim e Sigeberto ebiberunt.



§ III. Quid in hac collectione et editione praestitum sit.

XXX. Quae Ratherii opera antea impressa collegimus, et quae praeterea accedent inedita, ex praecedenti paragrapho liquet. In textu autem emendando [Col. 0025C] multum curae ac laboris adhibuimus. Desiderabamus codices aliquot ejusdem operis, ut loca vitiata in uno corrigerentur ex aliis, et lacunae, quae nonnunquam occurrunt, supplerentur. Sed cum in paucis opusculis duo ad summum codices suppetant, quando potuimus, emendavimus ex codice, in aliis vero ex ingenio, hac tamen cautione ut non insereretur in textum emendatio, nisi ubi certa et fere evidens vera lectio suppeteret, anteriori lectione in notis subjecta: ubi autem non omnino de emendatione constaret, haec apponeretur in notis vel inter uncos in textu.

XXXI. Emendato prout licuit textu, duplicem adhuc in ipso difficultatem experti sumus, aliam in rebus, quae subol scurae quandoque sunt et aenigmati [Col. 0025D] similes, aliam in depravata interpunctione vulgata, et in perdifficili implexaque auctoris syntaxi. Rerum obscuritatem duo afferunt. Primo quia res aliquot ejus aevi identidem subindicantur ita parce, ut vix indicatae [XXII] abrumpantur; quae tunc quidem omnibus satis erant perspectae et cognitae, nunc autem nisi eas ex aliis scriptoribus seu documentis liceat explicare, quid sit illud quod tam paucis innuitur, lateat. Scriptores autem rerum saeculi decimi rarissimi sunt, documenta item perrara. Quidquid vero scriptorum aut documentorum ejus temporis ad nos usque pervenit, diligenter evolvimus; et si quid opportunum nacti sumus, loca queis aliquid congruebat, in subjectis adnotationibus illustrare [Col. 0026A] studuimus. Secundo, etsi Ratherius mores hominum valde corruptos perstringens nemini parcebat, eam tamen cautionem et moderationem adhibuit, ne virorum praesertim insignium, quorum vitia coarguebat, vocabula exprimeret. Propria nomina saepe omisit, et aliena nonnunquam loco propriorum substituit. Quandoque etiam, cum de re sua ageret, se ipsum occultavit, adeo ut, cum de se loquitur, de alio loqui videatur. Confer Admonitionem in libros Praeloquiorum, num. 5. Ut haec aenigmati similia nunc conjecturis, nunc certioribus monumentis explicaremus in notis, non minimo labore utendum fuit.

XXXII. His rerum difficultatibus augendis accessit in vulgatis interpunctio subinde transversa et depravata, quae nunc sensum perverteret, nunc hiulcum [Col. 0026B] ita relinqueret, ut aliquid deesse videretur: nec aliquando nisi repetita lectione, et diutino examine interpunctionis vitium detegere licuit. Plura hac ratione sanata, quae desperationem afferebant. Difficillima porro et valde implexa auctoris syntaxis inveniri solet, cum praesertim oratoria quadam facundia uti voluit. Longiores enim periodi, transpositio vocum inusitata, et alia hujusce generis valde incommoda saepius occurrunt, quae ut intelligerentur, bis terve aut eo pluries unam eamdemque periodum legere et attentius meditari opus fuit. Quae autem tanto studio et labore assecuti sumus, officii nostri esse duximus ea in notis construere et explicare, ut lectores eadem molestia levarentur.

XXXIII. Chronologia [XXIII] operum Ratherii ob [Col. 0026C] varias hujus vicissitudines adeo difficilis visa est Muratorio, ut dissert. 43 in Antiquit. Italic. medii aevi, tom. III, pag. 831, scripserit: »Tot aerumnis, exsiliis conversionibusque obnoxius fuit Ratherius . . . . . . ut ejus (libri) chronologiam recte consignare non tam facile possis.« De libro loquitur inscripto De contemptu canonum: quod tamen de caeteris aeque valet. Enimvero nisi prius auctoris vitam exacte contextam habeas, quae multis difficultatibus implicita est, nihil confici poterit. Multum itaque studii in digerenda chronologia actorum ac vicissitudinum Ratherii collocandum fuit, ex quo ipsius opera et epistolas in chronologicam seriem disponere liceret. Tempus autem cujusque operis et epistolae in admonitionibus, vel in prima ipsorum notatione [Col. 0026D] statuetur: quod et in sermonibus, uno excepto, praestare nisi sumus.

XXXIV. Quoad partitionem et distributionem operum in partes tres, id unum monendum, inter epistolas descriptas in secunda parte, tres idcirco non fuisse recensitas, quia operibus primae partis ab ipso auctore insitae vel praefixae, in secunda parte non erant inaniter repetendae. Prima est Ratherii epistola ad quemdam Ursonem vel Ursum in Papiensi carcere exarata, quae tota inserta est libro Praeloquiorum tertio, num. 25 et sequentibus. Altera est epistola seu potius monitum quoddam brevissimum in epistolae formam Widoni et Sobboni archiepiscopis caeterisque in concilio residentibus coepiscopis [Col. 0027A] inscriptum a Ratherio, dum Comi exsularet, quod invenies libro Praeloquiorum quarto, num. 12. Tertiam tandem epistolam ad monachos Lobienses Comi pariter lucubratam reperies ante Vitam sancti Ursinari, cui illam Ratherius prologi loco praefixit.

XXXV. Auctoris tandem Vita, in qua digerenda potissimum laboravimus, ex operibus ipsius auctoris, et ex coaevis aut fere coaevis scriptoribus ac documentis [Col. 0028A] [XXIV] hinc inde excerpenda et compingenda fuit. Id ut ex aequo praestaretur, non pauca valde obscura et implicata non tam sacrae quam profanae historiae capita, quae partim Veronenses, partim Italicas regum, imperatorum, ducum et comitum res attingunt, enucleatius inquirenda, explicanda et statuenda fuere. Haec sunt potiora quae praefari et praemonere visum est.




[Col. 0027]
RATHERII EPISCOPI VERONENSIS VITA.

[Col. 0027B] [XXV] Ratherii episcopi gesta primus exposuit V. C. Joannes Mabillonius in Actis Sanctorum ordinis Benedictini saeculi decimi. Verum Albertus Fabricius tomo VI Bibliothecae Scriptorum mediae et infimae aetatis scite monuit, »Vitam ejus mereri, ut a viro docto cum cura describatur, perlectis operibus illius, et historicis illorum temporum simul consultis; quia sane multa notatu dignissima in eadem occurrent. Illa enim, quam dedit Mabillonius Saeculo V Benedictino, pro instituto ipsius bona est, sed nondum sufficit ad plenam rerum ad illum spectantium scientiam.« Alii subinde eamdem in rem studium contulerunt; sed cum ipsa auctoris gesta quae in ejus operibus indicantur, multis sint implexa difficultatibus, obscuraque sit temporum ratio, quae [Col. 0027C] non sine multa omnium non tam editorum quam ineditorum operum animadversione et collatione constitui poterat, non exigua in plerisque caeteroquin insignibus viris confusio deprehenditur. Diligentiorem hac in re operam novissime posuit comes Franciscus Florius primicerius archiepiscopalis Ecclesiae Utinensis. Duae nimirum dissertationes ejus Italica lingua exaratae typis impressae fuerunt Romae anno 1754, in quarum altera Ratherii Vitam fusius et in chronologicam seriem digessit, cui idcirco praefixit titulum: Saggio della Vita de Raterio vescovo di Verona. Ubique elucet ampla Scriptoris eruditio, ingenii acumen [XXVI], sanioris critices usus, atque in intelligendis et evolvendis rebus obscurissimis perspicacia. Licet hoc vitae specimen ex Ratherii [Col. 0027D] operibus aliisque coaevis scriptoribus accuratius et uberius quam antea excerptum, pleraque illius gesta referat, nobis tamen singula opera enucleatius expendentibus, et alia atque alia documenta conferentibus perspectum fuit, ei, qui non merum specimen, sed vitam ex proposito scribendam suscipiat, multa adhuc superesse quae animadversionem merentur, et nonnulla etiam quae ex complexu omnium lucem [Col. 0028B] accipiant, et aliter quam laudato Scriptori visa sunt, explicanda atque constituenda sint. Igitur ab initio exordiamur.



§ I.---Ratherii patria et nobilitas. Annus natalis ejusdem conjicitur.

2. Ratherius, non tam litterarum scientia ac zelo ecclesiasticae disciplinae quam aerumnarum vicissitudinibus celebris, natione Belga in dioecesi Leodicensi [al. Leodiensi] natus est. Everaclus Leodicensis episcopus in epistola ad ipsum Ratherium Leodium nativam ejus patriam vocat (MARTEN. Collect. Vet. Script. t. IV, p. 859). Hinc auctor qui scripsit Gesta episcoporum Tungrensium, seu Leodiensium, Ratherium genere nostratem testatur (t. I Gest. Pont. Tungr., p. 173 et 176). Anselmus canonicus Leodiensis, [Col. 0028C] ac Aegidius item Leodiensis apud Chapeauvillium eum ex nostris partibus oriundum [XXVII] tradunt. Hac tandem de causa ipse Ratherius in Conclusione deliberativa, num. 8, Leodicenses »nativae patriae populum, et vicinitatis affinitate conjunctum« appellat; ac se ejusdem Leodicensis ecclesiae baptismate filium profitetur. Notatu digna sunt verba vicinitatis affinitate conjunctum, quibus se non in urbe Leodiensi, sed in loco urbi vicino, seu dioecesis ortum indicare videtur. Patrem ejus unum fuisse e comitibus ducatus Lucemburgensis, qui ad Leodiensem dioecesim pertinebat, nonnulli recentiores tradunt, quod tamen cui fundamento innitatur, ignoramus.

3. Nobilitatem generis astruere videntur illa in prooemio Phrenesis, num. 4, quibus non solum ingenuitas [Col. 0028D] Ratherio tribuitur, quae liberum hominem designat, verum etiam talis ingenuitas, quam antiquitas commendabat. Antiquitas utique generis, quae ingenuitatem ornaret, longam majorum non tam ingenuorum quam illustrium seriem innuit, qui ingenuitati nobilitatem adjicerent. Consanguineos quidem illustres sibi fuisse aperte declarat in epistola ad Ursonem, quae tota inserta est in librum Praeloquiorum [Col. 0029A] tertium. Ibi enim num. 27 sermonem faciens de gente Italis barbara, quae e Burgundia venerat, et in Hugonis Italiae regis exercitu militabat, se in communi clade ab ea gente Veronensibus illata reservatum et asportatum tradit »propter consanguinitatem, quam cum illorum habebam primoribus.« Qui cum primoribus exercitus Hugonis regis consanguinitate erat conjunctus, generosos profecto et illustres consanguineos habuisse dignoscitur: quod ad nobilitatem demonstrandam maxime confert. Hanc nobilitatem confirmat eorumdem Praeloquiorum liber primus, ubi Ratherius decus suae nobilitatis a quopiam silentio praetermissum commemorans, de semetipso (suppresso licet nomine) loquitur, ut ex adnotationibus ibidem subjectis exploratum fiet. [Col. 0029B] Omnem vero dubitationem adimit epitaphium sepulcri ipsius (dabitur in calce Vitae), in quo expresse nobilis dicitur. Neque opponas illa quibus Ratherius a nonnullis dicebatur »forsitan in patria sua fuisse bacularis, aut filius carpentarii. (Qualit. conject. n. 2).« Id enim irrisionis gratia dicebant, propterea quod more bacularium nullam honoris curam haberet, et veluti carpentarii filius basilicis struendis vel restruendis operam daret. Caeterum longe aliter nobis (id est Veronensibus) frequentius dictum ipse cavillator eodem loco [XXVIII] testatur; nobili enim ex genere natum Veronenses frequentius audierant. Difficiliora fortassis credentur illa prooemii in Phrenesim, num. 5. »Horret deceptissimus, si quis peritum sese aut NOBILEM, aut, quod multo iniquius est, justum, [Col. 0029C] non existens, . . . . . astruat;« quibus se nec peritum, nec nobilem, nec justum existere insinuare videtur. At haec, dicta ab homine qui sibi plus nimio detrahere proposuit, nihil movere debent. Quis enim hinc ei peritiam deneget, cum aliis ex documentis constet eum fuisse sui temporis peritissimum? Idem de nobilitate sentiendum, quae aliunde manifesta est.

4. Quoniam vero de Ratherii genere hic sermo est, haud omittendus locus Qualitatis conjecturae, num. 12, qui consanguineorum ejus mentionem facit. »Consanguineorum nulla eum afficit cura, sive quia nil eos intantum cogitat indigere, ut se solum, et fratrem ex eis noverit pauperes fore (fore pro esse frequenter accipit); sive quia interdictum sibi eis [Col. 0029D] aliquid dare noverit canonica lege; sive quia decrepito sibi nullos cogitat esse, cum et qui sunt, jam in sexta sint illi aetate, et loco fratrum series successerit abnepotum.« Ne priora, quibus fratrem pauperem superstitem innuit, pugnare videantur cum extremis, ubi loco fratrum seriem abnepotum superesse affirmat; illud conjicere licet, fratrem superstitem fuisse monachum, quem aeque ac se voto paupertatis obstrictum, pauperem pronuntiat; abnepotes vero loco fratrum eos fuisse, qui ex aliis fratribus jam defunctis progeniti, in sexta aetate, seu gradu, a se jam decrepito abfuisse traduntur. Tot autem gradus per hyperbolem notasse indicant fortassis, quae mox ibidem cavillator seu censor ejus subjicit: »Hoc [Col. 0030A] licet, ut est utique garrulus, garruliter ac mendacissime dicat.«

5. Annus quo in lucem prodiit cum nullo certo charactere constitui possit, ex aliquot testimoniis est probabiliter eliciendus. Dum librum Praeloquiorum secundum scriberet anno 936, se mediam fere aetatem attigisse prodit. »Cum scilicet, inquit num. 1, ab infantiae crepusculo in hunc AETATIS FERE deductus MERIDIEM.« Postremam senum aetatem eodem libro num. 36 ad octoginta circiter annos producit. Senem enim decrepitum erudiens, quem horam mortis jam impendentem exspectare jubet, »Annos octoginta, ait, aut [XXIX] proximos aut transactos, aut insistentes accipias.« Aetatem igitur mediam annis quadraginta circiter attribuit. Si vero anno [Col. 0030B] 936, quo laudatum librum lucubravit, agebat annum circiter quadragesimum, natus utique est circa annum 896. Natalitium quidem annum ejus anteriorem aliquanto inferre videntur illa libri Confessionis, scripti anno 960 vel 961, quibus se num. 21 septuagenarium et num. 31 pene septuagenarium vocat. Verum particula pene annos aliquot a septuagesimo deficientes indicans, cum natali anno 896 circiter conciliari facile potest: e contra vero aetas fere media, annorum scilicet fere quadraginta, quae incidit in annum 936, haud peraeque componi potest cum anno natali 890 aut 891.



§ II.---Monasticam vitam profitetur. De studiis ejusdem. Scribit epistolam ad Patricum. Opinio quorumdam de oblata Ratherio ante episcopatum abbatia S. Amandi expungitur.
[Col. 0030C]

6. Cum ea consuetudo ex praescripto regulae S. Benedicti obtineret, ut pueri monasteriis offerrentur, Ratherius primis aetatis suae annis oblatus fuit Deo in monasterio Lobiensi, quod ad Sabim fluvium situm est in confinio Annoniae, Teorasciae et ditionis Leodicensis. Ritum hujus oblationis ipse describit in libro Confessionis, num. 12: »Dum enim puerulus essem, venit quidam ingenuus, et in altari quodam S. Petri et Pauli (horum nomine dicata erat laudati monasterii ecclesia) tenens me cum pane et vino . . . obtulit Deo et S. Petro in holocaustum. . . jure quasi Nazarei. . . immutabiliter serviturum. . . ad foedus perpetuo confirmandum.« Cum Ratherius non a patre, sed ab ingenuo dicatur oblatus; nisi [Col. 0030D] ingenui cujusdam appellatione pater designetur, aliquis ejus propinquus intelligendus est: non solis enim parentibus, sed aliis etiam propinquis ex S. Benedicti regula concessam fuisse facultatem offerendi pueros in monasteriis animadvertit Mabillonius in Annalibus Benedictinis, lib. XXXVI, n. 88. Haec oblatio non nuda et solitaria, sed una cum pane et vino, atque aliis ad vitam subsidiis, quorum forsitan indicium in lacuna desideratur, facta fuit. Sic etiam cum Megenfridus puer a Ruodwaldo patre [XXX] monasterio Sithiensi fuit oblatus, »concessum ad victum ejus ac vestitum quoddam praedium banuariorum duodecim in pago Bononiensi,« ex litteris donationis ab Iperio laudatis Mabillonius testatur [Col. 0031A] (Annal. Bened., l. XXXVI, n. 38). Additur immutabiliter serviturum, propterea quod ejusmodi puerorum oblatio ex ipsa S. Benedicti regula, cap. 59, irrevocabilis haberetur, ut videre est apud eumdem Mabillonium praefatione secunda in Saeculum IV ordinis Bened., num. 199, et praefatione prima in Saeculum IV, num 36. Harum oblationum vetustae formulae eamdem perpetuitatem exprimentes plures suppetunt, quae a laudato Mabillonio indicantur praefatione prima in Saeculum IV, num. 53. Duas autem saeculi decimi ediderunt PP. Martene et Durandus, quarum una ex perantiquo codice monasterii Elnonensis S. Amandi sumpta fuit (t. IX Collect., p. 159). Verba ad foedus perpetuo confirmandum innuunt usu receptum fuisse ut pueri perinde oblati, irrevocabili [Col. 0031B] quanquam jure voto parentum astringerentur, oblationem tamen ejusmodi confirmarent professione propria, cum ad legitimam aetatem pervenissent. Nisi quis forte credere malit hoc saeculo relaxatam fuisse antiquam oblationum hujus generis disciplinam, ita ut hisce pueris nulla esset necessitas permanendi in monasterio, nisi postquam aetate legitima oblationem suam ratam habuissent. Ratherius quidem suam oblationem confirmavit hac professione, quam eodem in libro protulit. »Sed accepto ipse calamo matura jam aetate et legitima scripsi in hunc modum, scriptumque super altare posui, non super aliud nisi ipsum (sanctorum scilicet Petri et Pauli): Ego Ratherius promitto stabilitatem meam, et conversionem meorum morum, et obedientiam [Col. 0031C] secundum regulam sancti Benedicti coram Deo et sanctis ejus.«

7. »Benedictinorum Ordinem fere se solo studia scientiasque plurium saeculorum decursu in tota Europa sustentasse« recte Mabillonius animadvertit (De Stud. monastic., part. I, c. 16). Hinc celebres monachorum scholae in coenobiis. Hoc autem nomine inter caetera laudatissimum saeculo X monasterium Lobiense, in quo omnium coaequalium perspicacissimus Ratherius institutus fuit, uti Fulcuinus ejusdem monasterii abbas prodidit (De Gest. abb. Lob., c. 19). »Floruerunt, inquit, his temporibus apud nos studia litterarum, quibus addiscendis operam dantes opinatissimi fuerunt Scaminus, Theoduinus, et perspicacissimus horum Ratherius.« Is [XXXI] propterea [Col. 0031D] totum litterarum ac disciplinarum fructum monachis Lobiensibus tribuit in epistola quam Vitae S. Ursmari praefixit. Hunc Hilduino magistro usum Trithemius narrat. Qui autem monachorum magisterio se omnia debere fatetur, monachos magistros habuit, non clericos, in quibus fuisse Hilduinum, cum ad Leodicensem cathedram promotus fuit, Fulcuinus testatur. Illud vero haud omittendum quod in Phrenesi traditur num. 3: »Pauca a magistris, plura per se magis didicit, quae a doctoribus praecipuis alii maximo vix percepissent labore.« Acri porro vir ingenio ac felicissima memoria praeditus, quantum hac institutione in profanis et sacris studiis profecerit, non coaevi tantum auctores, sed opera quoque [Col. 0032A] ipsa declarant. Confer quae in praefatione generali latius observavimus num. 3 et 4. Unum hic addemus. Non defuisse magistros, qui Graecam linguam hoc quoque tempore traderent, testis est Rotgerus auctor Vitae S. Brunonis archiepiscopi Coloniensis (Patrol. tom. CXXXIV), qui Graecos praeceptores adhibuit. Ratherium vero ad Graecam quoque linguam animum applicuisse nonnulla indicia demonstrant. Non solum enim quaedam Graeca vocabula in Latinam rationem constructa identidem usurpat, quae apud nullum scriptorem Latinum reperire licuit, uti bromius, eumorpha et similia, sed quarumdam etiam Graecarum vocum vim e Graeco interpretatur. Libro quarto Praeloquiorum, num. 23, dum regem alloquens ait: »Etiam nomen in Graeco officium tuum [Col. 0032B] later Graecam Latinamque illud interpretando formam agnosce, te populum portare debere, non premere;« Graecum nomen apertissime exposuit. Videsis ibidem notam 56. In confessione, num. 15, expressius scripsit ex Graeco: »Panem nostrum consubstantiatum da nobis hodie, dicitur Deo.« Adde quod in sermone De Maria et Martha, num. 2, duas Graecas voces litteris Graecis expressit, et num. 3 vocis Angelus peculiarem interpretationem juxta stans sui contextus sententiae congruentem allaturus, eam radicem e Graeco prope videtur indicare, quam nonnisi Graeci sermonis valde peritus investigare et reperire potuisset. Non minimum tandem indicium ejusdem peritiae videntur illa quibus malignus censor in Qualitatis conjectura, num. 2, [Col. 0032C] memoraturus deperditum Ratherii opusculum e Graeco inscriptum Chronographia, vanitati ei tribuit in Latinorum librorum [XXXII] titulis graecizare. Chronographiam, inquit, graecizando vanus . . . vocat: cujus quoque generis est alius titulus Climax Syrmatis inditus epigraphi Conclusionis deliberativae.

8. Nulla hujus temporis, quo Ratherius inter Lobienses monachos versatus est, ejusdem opera ad nos pervenerunt, una ad Patricum epistola excepta, quam ab eo ante episcopatum scriptam in notis conjiciemus. Haec epistola, de corpore et sanguine Domini agens, celebris est ob insigne quod in ea de reali Christi praesentia in Eucharistia testimonium ponitur occasione ejus quaestionis quam Patricus in Horna (qui locus adhuc est in dioecesi Leodicensi) cuidam [Col. 0032D] proposuerat, num Ratherius missam cantasset. Non unam hoc saeculo celebrandae missae disciplinam fuisse exinde liquet. Alii enim, ut Ratherius, raro aut rarissime; alii vero, ut Patricus, quotidie celebrabant. Balneorum quoque usum solemnioribus festis impendentibus ob sacrae communionis reverentiam a nonnullis probatum, ab aliis rejectum astruunt illa, quibus Patricus scandalizatus traditur ob balneum quo se Ratherius in vigilia Circumcisionis mundaverat. Notatu etiam digna est Eucharistiae porrigendae formula: Corpus Domini nostri Jesu Christi propitietur tibi in vitam aeternam. Quae verba cum Ratherius timeret ne proprie sed figurate Patricus intelligeret, realem Christi praesentiam in [Col. 0033A] Eucharistia ac transsubstantiationem panis et vini in corpus et sanguinem Christi luculenter constituit. De caeteris autem subtilioribus et curiosis quaestionibus quae hac in re moveri queunt, »ne solliciteris, inquit, quandoquidem mysterium esse audis, et hoc fidei. Nam si mysterium est, non valet comprehendi; si fidei, debet credi, non discuti.« Quod egregium documentum in aliis quoque aliorum fidei mysteriorum quaestionibus, quae curiosius ingeruntur, maxime observandum est.

9. Cum Ratherius sub finem libri quinti Praeloquiorum, quem in Papiensi turricula scripsit, abbatiam S. Amandi sibi oblatam et abs se rejectam narret, id factum ipsi adhuc monacho et juveni tribuendum nonnulli existimant, antequam ad episcopatum [Col. 0033B] Veronensem promoveretur. Verum duae animadversiones hocce tempus excludunt. Primo abbatia S. Amandi per haec tempora, quae episcopatum Ratherii antecedunt, non vacabat. Laici [XXXIII] enim homines eam obtinebant, uti Rotbertus regis ministerialis, cujus exstat documentum anni 921; et dein Rotgerus comes, qui Rotberto successit, ac ex documentis eidem abbatiae praeerat an. 925 et sequentibus ad annum usque 937. Vide Mabillonii Annales. Ratherio igitur adhuc monacho haec abbatia offerri non potuit. Quid si factum ipsum non ante lucubratum a Ratherio laudatum Praeloquiorum librum contigit, sed multo post, ita ut multo post ab ipso descriptum eidemque libro posterius insertum fuerit? Id secunda animadversio perspicuum faciat. Enimvero [Col. 0033C] factum ipsum non multo ante, sed eodem anno quo auctor illud descripsit, contigisse palam fit ex his ejus verbis: »Opportunum sane censeo narravisse quid horno (id est hoc anno) anxietati contigerit meae. Lauduni namque cum essem,« etc. Si haec scripsisset, dum laudatum Praeloquiorum librum in Papiensi turri exaravit, scripsisset inter Februarium anni 935 et Augustum anni 937, quandiu, ut videbimus, ibidem in carcere detentus fuit. Ratherius vero neque his annis, quibus erat in carcere, neque praecedentibus, quibus Veronae jam episcopus praefuit, Lauduni exstitit, ubi illud factum contigisse traditur: ac propterea huic tempori convenire nequeunt illa, quid horno, seu hoc anno, anxietati contigerit meae. Lauduni cum essem, etc., quae si annum [Col. 0033D] indicarent anteriorem episcopatu Veronensi, non horno, sed ante aliquot annos scripsisset. Cum porro neque congruant cuipiam anno, quo vel Veronae, vel in Papiensi carcere, non autem Lauduni fuit; palam sequitur ad posterius tempus id pertinere, postquam ille Veronensem episcopatum dimiserat; cui quidem tempori illud factum assignat Fulcuinus, uti pluribus suo loco explicabimus. In libris autem Praeloquiorum Papiae exaratis hoc additamentum est, quod cum eodem anno quo id contigerat, ipse Ratherius inseruisset in librum quintum, horno verissime dixit.



§ III.---Ratherius [XXXIV] Hilduini Leodicensis episcopi partes secutus, eidem e Leodicensi sede pulso, et subinde Veronae episcopo adhaesit. Respondet quaestionibus quas quidam Mediolanenses proposuerant. Hilduino ad Mediolanensem sedem electo Romam proficiscitur; indeque reversus ipsi in Veronensi cathedra succedit. Annus statuitur electionis Hilduini et consecrationis Ratherii.
[Col. 0034A]

10. In monastico, quod professus fuerat, instituto quiete vitam suam transegisset Ratherius, nisi Hilduini Leodicensis episcopi et abbatis Lobiensis, cujus partibus faverat, consilia eum inde abduxissent. Res aliquando altius paucis repetenda est. Monasterium Lobiense hoc tempore, et toto fere saeculo praecedenti, ita ad Leodicensis episcopi jus pertinebat, ut qui erat Leodicensis episcopus, idem esset abbas Lobiensis. Stephano episcopo atque abbate vita functo, anno 920 et sequenti magna de Leodicensi episcopatu inter Hilduinum et Richarium contentio [Col. 0034B] exorta est (FRODOAR. Chron., et UGO FLAVINIAC. in Chron. Virdun.). Alii enim Hilduinum ejusdem ecclesiae clericum poposcerunt episcopum, ac favente Gisleberto Lotharingiae duce, qui contra Carolum Galliae regem Lotharingici regni sibi usurpaverat summam, in ipsa ecclesia Leodicensi ab Herimanno Coloniensi metropolita consecratus fuit nova et inusitata ratione, absque regis scilicet procerumque consensu. Alii e contra Carolo rege assentiente Richarium abbatem Prumiensem expetierunt. Causa ad apostolicam sedem delata, eo Hilduinus et Herimannus ejus ordinator, nec non Richarius a rege designatus evocantur. Hilduino autem judicium declinante, Joannes XI summus pontifex anno 922 ordinavit Richarium, qui pacifice Leodicensem ecclesiam [Col. 0034C] obtinuit.

11. Non multo post, anno videlicet 926, circa mensem Junium, Hugo comes Arelatensis et marchio Provinciae, qui cum Hilduino affinitate jungebatur, Italiae regnum consequitur. In Italiam mox sese recepit Hilduinus, sperans fore ut ab eo alicui ecclesiae Italicae praeficeretur (LIUTPRAND. lib. III Hist., c. 11). Ratherium quoque, qui suae parti contra Richarium faverat, secum adducere studuit. Huc referimus illa libri primi Praeloquiorum, num. 25: »Invenies quemlibet nobilium [XXXV] omnibus pene rebus destitutum potentia et dignitate, si quam forte adeptus est, viduatum, penitusque quantum ad id, quod cupiditia dictat, et nobilitas expostulat, dejectum (Hilduinum e sede Leodicensi dejectum intelligit), qui contra [Col. 0034D] tam duram infortunii calamitatem brachium erigere nitens, nec per se . . . . . aliquid valens, quempiam (ipsum scilicet Ratherium) qui quietus copia arridente aut in se subsistere (nimirum in monasterio), aut in grandi quaestus emolumento alteri valeret servire (videlicet Richario episcopo), dulcisonis blandiloquiorum illecebris ad se sequendum non dubitet irretire.« Hisce autem illecebris sese cessisse ipsius Hilduini amore indicat, cum post pauca subjicit: »Sola ea, quae fortis est ut mors, dilectione se penitus neglecto illi maluerit etiam cum vitae innumeris periculis succurrere, ut gloriam aut amissam, aut potiorem valeret recuperare, quam suimet curam gerere, et sibi necessaria, cum adesse potuissent, [Col. 0035A] ad vota captare.« Ita Ratherius partibus Hilduini favens, illi inseparabiliter adhaesit, ut Fulcuinus prodidit (Gest. ab. Lob. c. 19).

12. Interim Notherio Veronensi episcopo e vivis sublato IV Idus Augusti an. 928, Hugo rex Veronensi sedi praeposuit Hilduinum, seu potius ex abusu ejus aetatis ipsi concessit eamdem ecclesiam jure stipendiario, ut exinde haberet unde viveret, quoad insignior sedes vacaret (RATH. ep. 5, ad Joan. papam, n. 3, et LIUTPR. l. III, c. 11). Mortem Notherii anno 928 affiximus, non vero anno 929, ut non nemini visum est. Ille enim annus perspicue elicitur ex sepulcrali ejus epitaphio, quod adhuc exstat in cathedrali, et ab Ughellio editum est tomo V Italiae sacrae in episcopis Veronensibus, col. 733, ubi expresse legitur: [Col. 0035B] »Obiit IV Idus Augusti, anno Dominicae Incarnationis 928, indict. I.« Quod si codicilli Nothetiani a marchione Dionysio ejusdem cathedralis canonico nuperrime editi habent (De duobus episc. pag. 103): »Regnante domno Ugone rege hic in Italia anno secundo sub die quinto decimo de mense Novembri, indictione prima;« ne hi codicilli, in quibus Notherius vivus praefertur mense Novembri, indictione prima, cum epitaphio credantur pugnare, animadvertendum est, primam indictionem sumendam esse a mense Septembri anni 927 usque ad Septembrem anni 928; unde laudati condicilli assignandi sunt non anno 928, sed 927, quo sane mense Novembri prima indictio decurrebat, et Ugonis regis annus [XXXVI] secundus: alias annus Ugonis tertius notandus fuisset. [Col. 0035C] Concinit etiam documentum ex archivo monialium S. Zachariae urbis Venetiarum a Joanne Baptista Biancolino vulgatum (De' vescovi di Verona, p. 120), quo Hilduinus Notherii successor Veronensis episcopus traditur »regnante domno Ugone rege hic in Italia anno quarto sub die XI de mense Julius, indictione secunda.« Sunt certi characteres anni 929, quo Ugonis regis annus quartus mense Julio vix inchoaverat, et concurrebat cum indictione secunda. Si autem mense Julio anni 929 episcopatum Veronensem obtinebat Hilduinus, mors procul dubio Notherii, qui obiit IV Idus Augusti, in Augustum anni 929 referri nequit, sed Augusto anni 928 in epitaphio optime ascribitur.

13. Hac occasione, qua Hilduinus ad Veronensem [Col. 0035D] sedem promotus fuit, Ratherium non levis spes incessit succedendi Hilduino, »promisso regis manente, quod ubi illum altius promovendi emergeret tempus, Ratherius Veronensibus daretur episcopus (FULC. c. 19).« Hinc in Qualitatis conjectura num. 13: »Quadraginta jam fere sunt anni, inquit idem Ratherius, ex quo ambire potentiam coepi;« ubi potentiae nomine hoc loco episcopatum intelligit; unde post pauca de administrato nequiter diutino potentatu vocem potentatu eodem sensu accipit. Cum Qualitatis conjectura scripta fuerit anno 966, quadraginta fere anni, latius sumpti, non male congruunt anno 928. Quod si strictius accipiendi credantur, ita ut eorum initium sumendum sit ab anno 926, [Col. 0036A] quo Ratherius cum Hilduino in Italiam venit, tunc dicendus erit Hilduinus ei fuisse pollicitus se cum Hugone rege acturum ut ipse quoque ad aliquem episcopatum promoveretur. Certe in Confessione, ubi monasterium et monasticum propositum a se desertum deflet, se in rete (id est in episcopatum) immisisse pedem suum, eumdemque ambisse satis aperte significare videtur scribens n. 19: Immisit maxime, immisit, si et ambivit.

14. Antequam ulterius progrediamur, hoc loco mentio facienda est cujusdam operis, caeteroquin deperditi, quo Ratherius ante episcopatum nonnullis quaestionibus Mediolanensium respondit. Hujus operis indicium suppetit ex epist. 3, ad Rotbertum, num. 1: »In ipsis initiis, inquit, quorumdam quaestiunculis [Col. 0036B] Mediolanensium haud leviter pulsatus, quaedam ex his quae vos requirere non ambigo, visus sum praelibasse [XXXVII].« Dum in ipsis initiis ait, istud tempus indicat, cum primo Hilduinum secutus in Italiam venit, et nondum episcopus fuerat consecratus, ut ex sequentibus colligere licebit. Quaenam fuerint ejusmodi quaestiones, latet. Solum scimus eas ad profana studia pertinuisse, in quibus quantum valeret, pervulgatum erat. Cum enim post ea similes plane quaestiones eidem jam episcopo proposuisset Rotbertus, ea ratione sese excusavit, quia licet ante episcopatum non recusasset pares Mediolanensium quaestiones dissolvere, non tamen decebat in iis versari episcopum, qui non in profanis, sed in divinis et sacris studiis debet occupari. [Col. 0036C] Huic forsitan operi inserta fuit illa cujusdam philosophi sententia, cujus meminit libro sexto Praeloquiorum, num. 7, inquiens: »Exemplo videlicet cujusdam philosophi, qui cum ad iracundiam, UT JAM IN ALIO VOLUMINE retulimus, concitaretur, eidem, a quo incitabatur, dixisse fertur: Jam te percuterem, nisi iratus essem.« Quod si in librum quo Mediolanensium quaestionibus respondit, ejusmodi sententia non fuit inserta, aliud ignotum volumen ante Praeloquia scriptum a Ratherio dicendum esset. Nec dubitamus quidem quin homo hujus aevi doctissimus alia multa ante eosdem Praeloquiorum libros lucubraverit, quorum memoria interiit.

15. Post ferme biennium quo Hilduinus Veronensi Ecclesiae praeerat, Lamberto metropolitano exstincto, [Col. 0036D] vacavit archiepiscopalis sedes Mediolanensis, quae cum illi congruentior visa esset, eodem a sede Veronensi ad Mediolanensem traducto, ille casus evenerat, quo Ratherius ex Ugonis regis promissis ad Veronensem cathedram promovendus erat. Verum »ut sese instabilitas mundanae saepe continet volubilitatis (scribit hic epist. 5, num. 3), longe aliter ac promiserat, regi placuit, cupienti potius, ut fama erat, unum e tribus, aut quemdam Aquitanum, aut Garafridum, aut Manassem Arelatensem archiepiscopum, contra jus licet canonum,« Veronensibus episcopum dare. Jam Ratherius Hilduini domini sui causa Romam profectus, ut pontificium pro eo diploma una cum archiepiscopali pallio referret, ibidem [Col. 0037A] non tam Hilduini, quam suam rem agens (Ugonis volubilitatem fortassis praesenserat), litteras simul retulit domini papae Joannis XI, »quibus continebantur,« inquit ibidem num. 4, »preces ejusdem totiusque Romanae [XXXVIII] Ecclesiae, uti ego Veronensibus darer episcopus. Displicuit hoc non parum regi, contraria molienti; sed obtinuit deprecatio apostolica, instante rogando meo jam dicto cum primoribus regni domino Hilduino.« Alia vero potior ratio Ugonem ad assensum forsitan movit. Subdit enim Ratherius: »Ego semivivus pene jacebam infirmus (post Romanum scilicet iter). Persuasum est regi, puto, a me diligentibus, quod non evaderem. Hac spe pellectus consensit, satisfacere gestiens tam domino papae, quam caeteris, quos inconveniens [Col. 0037B] videbatur offendere rogantes.« Sperabat nimirum fore ut vi morbi oppressus interiret, et electio hujusmodi effectu careret. Sed curatione adhibita cum Ratherius evasisset, episcopus consecratus fuit.

16. Annus hujus consecrationis, qui rebus pluribus deinceps constituendis usui futurus est, non aliunde melius quam ex Hilduini translatione ad sedem Mediolanensem elici potest. Papeprochius Hilduini archiepiscopi Mediolanensis initia tribuit anno 932. Melius vero Joseph Antonius Saxius in archiepiscoporum Mediolanensium Serie historico-chronologica, tom. II, pag. 340 et 341, illum ad eamdem sedem promotum statuit anno 931, Junio exeunte. Id manifestum facit partim ex praedecessorum ejus [Col. 0037C] serie, partim ex catalogis antiquis, qui singulorum archiepiscoporum annos et dies quibus sederunt atque obierunt, notant. Papeprochii autem sententiam ingerentem annum 932 ex eo rejicit quia is in antecessoribus Hilduini post Anselmum II, quem obiisse putavit anno 897, uno anno erravit. Hunc vero errorem certo demonstrat ex placito pergameno, quod in archivo monachorum S. Ambrosii custoditur. Hoc enim placitum anni 896 archiepiscopum memorat Landulfum, qui Anselmo II subrogatus fuit. Si autem emortualis annus hujus Anselmi evehatur ad annum 896, ac similiter uno anno anticipentur subsequentium archiepiscoporum initia, quorum anni et dies legitimis documentis designantur, exploratum fiet Hilduini exordia incidisse in annum 731, non vero in annum [Col. 0037D] 932. Is porro ex antiquis Mediolanensium antistitum catalogis a Muratorio editis (Rer. Ital. t. I, part. II) Mediolanensem sedem tenuit annis quinque et dies quindecim, vel, ut unus catalogus praefert, viginti quinque; obiit autem IV Kal., al. IX Kal. Augusti. Initium ergo episcopatus ipsius in sede Mediolanensi optime [XXXIX] statuitur exeunte Junio anni 931; mors vero IV vel IX Kal. Augusti anni 936. Unum opponetur privilegium Ugonis regis et Lotharii, datum anno 937, XVI Kal. Julii apud laudatum Muratorium (t. II Antiq. Italic. pag. 57), in quo memoratur Hilduinus archiepiscopus Mediolanensis. Sed vitium aliquod in chronicis hujus privilegii notis inesse idem Muratorius scite monuit, sicut in duabus [Col. 0038A] aliis chartis sub iisdem principibus exaratis adnotaverat, cum anni Christi qui in ipsis praeferuntur cum caeteris notis non congruant. Enimvero aliud documentum Comense anni 937 ab Ughellio et a Patre Tato impressum, omnes chronicas notas eidem anno congruentes exhibet sic: XVII Kal. Jul. Ugone XI et Lothario VII, indict. X. Nostrum autem privilegium, quod una tantum die posterius est, perperam habet: Ugone X et Lothario V, indict. X. Quis errorem non videt manifestum? Documentum autem quod in chronicis notis tam aperte erat, ei chronologiae quam Saxius tam exacte constituit, praejudicium afferre non potest.

16 bis. Neque idcirco Veronensem Ratherii episcopatum eidem anno 931 affigendum credimus. Post [Col. 0038B] Hilduini enim electionem ille Romam profectus est; inde autem reversus gravi morbo laboravit, quo moriturus credebatur. Ugo praeterea a priori sententia desciscens, alii episcopatum volebat committere, nec nisi apostolicis litteris et Hilduini ac primorum regni postulationibus cedens, ipsum adhuc infirmum et vita periclitantem episcopum destinavit. Id cum deliberasset, ut cleri et populi Veronensis electio ex more haberetur, ipsum curasse satis probabile est. Hanc enim hujus temporis episcoporum eligendorum methodum fuisse, ut quem princeps vellet, clerus et populus eligeret, principisque assensus postularet, pluribus decimi saeculi exemplis demonstrari posset. Ad haec Ratherius post electionem a morbo et periculo convalescere debuit, ut consecraretur. [Col. 0038C] Neque vero ab Hilduino Mediolanensi ordinatus dici potest, cum Verona ad metropolitam Mediolanensem non pertineret. Hac enim de causa Ratherius in epistola 5, ad Joannem pontificem, num. 6, reprehendit Manassem archiepiscopum Arelatensem, quippe qui extra propriae provinciae limites »consecravit episcopum quemdam suae dioecesis in titulo ecclesiae Veronensis.« Quapropter [XL] ille qui ecclesiasticos canones ac disciplinam maxime custodivit, ordinatus dicendus est a patriarcha Aquileiensi, cui Verona suberat. His autem omnibus peragendis post Hilduini electionem ut congruum tempus tribuatur, unius aut duorum mensium spatium non sufficit. Porro Ratherium Veronensem sedem adiisse mense Augusto ex duobus [Col. 0038D] colligimus. In Praeloquiorum libro secundo, num. 1, suam primam captivitatem in Februarium mensem refert. Se autem captum duobus annis et dimidio post initum episcopatum Veronensem, perspicue affirmat in memorata epistola 5, num. 5. Initium ergo episcopatus ejus in Augustum circiter cadit. Cum vero ex iis quae praemisimus hoc initium nequeat assignari mensi Augusto anni 931, palam sequitur esse affigendum Augusto anni 932. Idipsum confirmat annus laudatae captivitatis, quem fuisse videbimus annum 935. A Februario autem anni 935, quo Ratherius captus fuit, si per biennium et dimidium anni ascendas, pervenies ad Augustum anni 932. Ex his errare liquet tum Sigebertum, qui Ratherii [Col. 0039A] episcopatum assignat anno 928, tum alios non paucos recentiores, qui illum ascribunt anno 931.



§ IV.---Initia episcopatus Ratherii quam calamitosa. Adhaerens Miloni comiti Arnoldum Bajoariae ducem Veronae recepit contra Ugonem regem. Ab Ugonis militibus captus, in Papiensem carcerem detruditur.

17. Cum rex Ugo non sponte, sed aliorum postulationibus victus eatenus Ratherium elegisset episcopum, quia eum gravi morbo laborantem moriturum sperabat; ut ipsum e morte ereptum et episcopum consecratum vidit, »iratissimus redditur,« inquit in epist. 5, num. 4, idem Ratherius, et »juravit per Deum (nec est mentitus) quod diebus vitae suae de ipsa ordinatione non essem gavisurus.« Quid autem primum Ugo egerit, his verbis describit: »Misit [Col. 0039B] in pitaciolo certam quantitatem stipendii, quod tenerem de rebus ecclesiae, de caeteris exigens jusjurandum, ut diebus illius filiique sui amplius non requirerem. Ego intelligens [XLI] quanta absurditas hoc consequeretur, non consensi.« Hanc primam aversi a se regis animi causam notavit in Praeloquiorum libro IV, num. 20: »Haec, ut opinor, causa fuit dissidii, haec nota quod ingeris criminis: quod videlicet tu (Ugonem alloquitur) res omnes volebas tenere ecclesiae, eum vero (id est Ratherium) mercenarium tui, non pastorem gregis esse Christi.« Hoc primo molimine frustrato, rex aliam vexandi episcopi iniit viam. »Adhibuit undique persecutores et adversarios, qui aut deterrerent me, ut effugerem« (verba sunt auctoris in laudata epist. 5) [Col. 0039C] »aut irritarent, et ut expellendi me invenirent occasionem.« Duobus annis et dimidio hujusmodi persecutionem episcopus pertulit.

18. Inter haec Ugo opportunam, quam quaerebat, expellendi episcopi et in carcerem detrudendi occasionem nactus est. Plures in Italia contra Ugonem male erant animati. Hinc revocandum putarunt Rodulfum II regem Burgundiae, qui aliquanto ante Italico regno privatus fuerat (LIUTPRAN. l. III, c. 13). Id cum praesensisset Ugo, directis ad Rodulfum legatis, et nonnullis ditionibus, quas tenebat in Provincia, eidem dimissis, sibi ab eo satis de regno Italico cavit. Paulo post Veronenses Ugoni infensi Arnoldum, seu, ut alii appellant, Arnolfum Bajoariae et Carinthiae ducem evocarunt. Hanc rebellionem [Col. 0039D] factione quidem archidiaconi et cleri Veronensis, atque quorumdam primariorum civitatis conflatam liquet ex Ratherii epistola ad Ursonem diaconum, insertam libro Praeloquiorum tertio, num. 27. Milonem autem comitem et Ratherium episcopum rebellionis capita a Liutprando traduntur; scribit enim Arnoldum Bajoariae ducem, qui cum exercitu Tridentinam marchiam pertransierat, Veronam usque pervenisse (LIUTPR. ib., c. 14), »in qua a Milone comite atque a Ratherio episcopo libenter, ut qui eum invitarant, suscipitur.« Milo e Francorum genere celebris sub imperatore Berengario (ID., l. II, c. 20), a quo juvenis familiariter lauteque [Col. 0040A] fuerat enutritus, eodem imperatore Veronae occiso anno 924 aliqua summa potestate fungebatur; Flambertum enim [(1) 1Kb] sculdascium ejus interfectorem (Ibid.), »eique tam in nefario scelere conniventes, vi captos suspendio vitam finire praecepit.« Hoc tempore idem Milo [XLII] comes Veronensis fuisse videri potest (DIONYS. de duobus ep. p. 107). Codicillis vero Notherii episcopi an. 927 sine ullo comitis titulo, sed ante scavinum et judicem subscripsit; ac praeterea inter testes refertur Sigibaldus vassus Milonis, sicut in ejusdem Notherii testamento anni 922 post Ingelfredum tunc Veronae comitem inter testes Ingelfredi vassus nominatur. In documento anni 929 ipse Milo etsi titulo comitis pariter caret, tamen vassus regius dicitur (BIANCOL. De vesc. e gov. [Col. 0040B] di Verona, p. 120): quod praecipuam in eo nobilitatem declarat. Cum porro Arnoldum contra Ugonem vocavit, jam dignitatem comitis Veronensis certo certius obtinebat, quo nomine inter primos erat Italici regni, et civitatem summa potestate administrabat. Huic porro quid in ea contra Ugonem rebellione acciderit, Liutprandus memoriae prodidit. Cum idem rex, qui Papiae sedem habebat, audisset Veronae Arnoldum fuisse receptum; »collecto exercitu, inquit ille, ei obviam tendit. Cumque eodem pervenisset, et caballicatas, ut vulgo aiunt, circum circa dirigeret, Bajoariorum quaedam pars non minima de castro vocabulo Gauseningo egrediens, cum Italiensibus pugnare coepit.« Gauselingo forsitan legendum pro eo loco, qui in charta anni 825 Gusilingus dicitur, [Col. 0040C] et nunc Gussolengo appellatur (DIONYS. Apolog. rifless. p. 33): hinc enim facile contra Ugonis exercitum e Papia aliisque Italicis urbibus advenientem contenditur, non vero ex eo castro, quod vocatur Ossenigo, et in memoratis Notherii codicillis anni 927 non Gauseningo scribitur, sed Ursanico; quod castrum cum trans Athesim situm sit, et ad Tridentum vergat, isthinc adversus exercitum ex Italicis urbibus Veronam cis Athesim accedentem ab eo, qui Veronae imperabat, milites immissos nemo crediderit. Pugna vero Bajoariorum cum male cessisset, »Arnoldus dux non parva est confusione repletus: unde factum est, ut consilio accepto Milonem comitem vellet capere, atque Italia derelicta illum in Bajoariam ducere, quatenus reparato exercitu cum [Col. 0040D] eo iterum redire posset; quod Milonem non latuit: qui diversis cogitationibus aestuans, quid ageret penitus ignorabat. Ugonem regem plane, ut meruerat, adire timebat: cum Arnoldo vero in Bajoariam duci non solum mortem, sed infernum putabat. Hac itaque in ambiguitate, [XLIII] quoniam regem Ugonem cito misericordia noverat inclinari, Arnoldum fugere, et ad eum deliberat tendere (Liutprand. ibid.).« Hunc forte ut demulceret sibique propitium redderet, egit ut frater suus munitionem quae Veronae erat contra Arnoldum defenderet. Is vero hac expugnata, »fratrem Milonis, militesque ejus, qui eam defendere conabantur, secum in Bajoariam [Col. 0041A] duxit.« Ipse autem comes Milo cum Ugone conciliatus pristinam dignitatem retinuit.

19. Alia prorsus fuit Ratherii episcopi fortuna. »Quo (Arnoldo) discedente, addit Liutprandus, Ugoni regi mox civitas redditur, et Ratherius ejusdem civitatis episcopus ab eo captus, Papiae in exsilio relegatur.« Hinc in epistola 5, ad Joannem pontificem, num. 4, aliquam quidem suam culpam huic calamitati causam dedisse ait, rebellem vero animum et Ugoni infensum, quo nomine in tantam miseriam deduceretur, sibi fuisse inficiari videtur. »Coepit me Ugo, retrusit in custodiam in quadam Papiae turricula, non dico sine mei culpa, qui enim inter talia saltem in verbo non offendit, hic perfectus est vir; sed contra legem ita haec egit, et sine audientia. [Col. 0041B] Dicat hic quisque quod volet: temerariis enim judiciis juxta Augustinum plena sunt omnia. Confiteor vero, ex quo eum primitus vidi, usque dum hominem exuit, semper me Theodosii felicitatem imperatoris illi optasse, et adhuc ejus recordatione me graviter affici dolore.« Haec scripta non vivente Ugone, sed post ejus mortem magni facienda sunt. Temeritati judiciorum refert attributum sibi verae rebellionis crimen in Ugonem, quem semper dilexit, cuique semper omnia prospera appetivit. Quaeritur nullam sibi datam audientiam, qua rerum abs se gestarum rationem redderet. Culpam, qua se non omni ex parte carere agnoscit, inter leves recenset, de quibus Jacobus ait: Qui non offendit in verbo, hic perfectus est vir (Jac. III, 2). Hac eadem de re [Col. 0041C] latius disserens libro IV Praeloquiorum (num. 5 et 7), quem in Papiensi carcere scripsit, rebellionem, cujus ipse auctor tradebatur, meris invidorum cavillationibus disseminatam innuit, eique fundamento innixam, »quia cum malefactoribus,« inquiebant num. 7 (id est, cum Veronensibus rebellionis auctoribus), »conversatus, et dum caperetur inventus est:« perinde ac si episcopus, ut omnem suspicionem eximeret, debuerit exire ex urbe, et ad regem proficiscens, filios proditores deferre. Hanc suam cum rebellibus [XLIV] moram bona intentione purgat Jeremiae exemplo, »qui per charitatem, ut dicit B. Gregorius, dum cives ab ingressu Aegypti non potuit cohibere, studuit illuc cum eis et ipse descendere.« Et post nonnulla: »Cunctos ne ergo judicas [Col. 0041D] deponendos, qui rebelles regibus cives et filios esse scientes, non eos ut punirentur prodiderunt; sed contra missas eis fecerunt, filios eorum baptizaverunt, praedicaverunt, chrismaverunt, poenitentiam indulserunt, reconciliaverunt?« Tandem responsurus objicientibus Arnoldum a se palam fuisse susceptum, exemplis sanctorum suadere nititur, quandoque licere in urbem hostes et invasores recipere. Dum vero in Confessionis libro, num. 2, se multa pati scribit pro abjurata Ugoni fide, aliquam suam in rebellione culpam iterum fatetur. Quae ut concilientur cum praecedentibus, illud dicendum videtur Ratherium non fuisse quidem rebellionis auctorem, sed rebellione jam conflata in rebellium partem [Col. 0042A] ob conniventiam et obsequentiam ac necessitatem quamdam descendisse. Neque moveat Liutprandus, qui dum Ratherium aeque ac Milonem comitem rebellionis principem prodidit, vulgatam famam secutus est, quam invidi sparserunt. Haec quidem culpa si certa fuisset, statim post Ugonis victoriam captus et in carcerem fuisset deductus. Tunc vero, omnis ut erat culpa (Praeloq. l. III, n. 27), non in episcopum, sed in clerum et praecipuos civitatis rejecta est; nec tota ruina in Ratherii caput decidit, nisi post scriptam quamdam epistolam, cujus ipse auctor et totius moliminis incentor traductus fuit.

20. Hoc insigne factum, ex quo calamitas Ratherii consecuta est, ex ipsius operibus, in quibus plura, tametsi aliquanto obscurius, hic illic sparsim attigit, [Col. 0042B] eruere ac in historicam seriem digerere conabimur. Statuendum inprimis est tempus, quod in rebus historicis maxime requiritur. Ugonis victoriam contra Arnoldum affigendam anno 935 dubitare non sinit chronographus Salisburgensis, quem P. Ansizius laudat. Udalberti enim Salisburgensis archiepiscopi, qui Arnoldum Bajoariae ducem in Italica contra Ugonem expeditione secutus fuerat, mortem eidem anno tribuit scribens: Qui de invasione Italiae rediens obiit. Si anno 935 obiit Udalbertus, qui Arnoldi militiam, uti solebat, secutus, cum eodem utique de invasione Italiae rediit, in eumdem profecto [XLV] annum Ugonis victoria incidisse dicenda est. Ratherium vero ab Ugone victore captum mense Februario liquet ex libro secundo Praeloquiorum [Col. 0042C] num. 24, ubi septimum mensem, id est Septembrem, octavum vocat ab hujus, quae me deprimit, imo erudit calamitatis accessione. Captivitatem, qua premebatur intelligit, post quam si September mensis erat octavus, ea praecedenti Februario inchoaverat. Confer ibidem notas. Diem quoque ejusdem mensis tertiam ex libro Praeloquiorum quinto colligimus num. 12. Se enim eo tractatu, cujus causa captivus ductus fuit, deceptum testatur postridie ejus festi B. Mariae, quo sibi inter missarum solemnia pacis osculum datum fuerat. Purificationis B. Mariae festivitas. quae sola in Februarium mensem cadit, innuitur. Postridie igitur ejus festi, id est, die tertia mensis Februarii, anni, ut probavimus, 935, ille tractatus est habitus, quo ipse deceptus in captivitatem incurrit.

[Col. 0042D] 21. Id autem quatenus acciderit, nunc explicandum est. Duo potissimum textus huic rei lucem afferent: alter ex epistola ad Ursonem, inserta in librum Praeloquiorum tertium num. 27; alter ex libro quinto num. 12. Recuperata Verona ab Ugone, die festo Purificationis solemne sacrum celebratum fuit. Inter hoc quidam, ut videtur, episcopi pacis osculum Ratherio dederunt, »putantes eum non quia peccatorem, sed quia deceptum damnatum.« Alii vero placere regi forsitan praesenti ambientes, illos qui pacis osculum dederant severissime reprehenderunt, ac si reus esset manifestus et pacis osculo indignus. Haec ex libro quinto, num. 12, ubi consultatio atque tractatus crastina die habitus additur, qui Ratherio exitium attulit. [Col. 0043A] Hic tractatus, lucescente die peractus, in epistola ad Ursonem Veronensis ecclesiae clericum fusius exponitur. Tractatui causam dedit id quod pridie, seu ipso Purificationis die. aliquanto post missarum solemnia acciderat. Quaedam enim gens effera, et nobis [melius vobis] barbara, id est non Italici generis, quae in Ugonis exercitu militabat, post devictas et in Bajoariam pulsas Arnoldi copias Veronam reversa, cum omnem rebellionis ut erat culpam in Veronensis ecclesiae archidiaconum, et in quosdam honoratiores Veronenses, maxime vero in clerum universum [XLVI] retulisset; »omnem domum Dei praedari, omnes majores civitatis aut exmembrare, aut captivos ducere; ipsum vero jam factum« (archidiaconum) et illos qui postea principes fuerunt proditionis [Col. 0043B] Ratherii, furca moliebatur appendere. Hinc in libro Confessionis num. 2, »homicidia, exoculationes, exmembrationes, praedas, incendia, vastitatem ac depopulationem, quae pro abjurata Ugoni fide« contigerunt, deflet. Eadem porro gens unum episcopum, licet cum rebellibus inventum, »reservavit propter consanguinitatem, quam cum illorum, inquit (Praeloq. l. III), habebam primoribus, ipsoque, ut dicebat, principe Ugone.« Consanguinitas cum primoribus ejus gentis absolute affirmatur, quia reipsa cum ipsis sanguine erat conjunctus. Consanguinitatem vero cum rege in sola opinione ejus gentis sitam praeferunt illa, ut dicebat. Haec vero opinio ea forte de causa illi genti irrepserat, quia cum sciret eum Hilduino intimum, etiam consanguineum credidit; [Col. 0043C] Hilduinus autem cum Ugone affinitate junctus erat. Ratherius interim licet hac de causa reservatus, seu a caeterorum calamitate subductus, asportatus tamen fuit in aliquem tutum locum: ubi cum de archidiaconi, clericorum ac caeterorum captivorum periculo maxime laboraret; totam subsequentem noctem insomnem ducens, »precibus, humiliationibus, lacrymis, promissis, amicorumque interventu« eos eripere studuit. Urseni inter caeteros vitam et libertatem obtinuit. Ut autem et caeteris prospiceretur, »crastina die«, id est, die tertia Februarii, primarius et summus quidam vir, »in quo tota fiducia boni erat proventus,« missis saepissime internuntiis Ratherio mandavit, »ne a suo consilio deviaret in aliquo, promittens omnia sese fine pacturum [Col. 0043D] optimo, tantum in pacto perstaret promisso (Praeloq. lib. V, n. 12).« Hunc virum primarium et summum, in quo, etsi tota fiducia boni erat proventus, ejus tamen consilium in Ratherii ruinam recidit, episcopum fuisse ex contextu manifestum est. Ibidem enim auctor de episcopis queritur, qui sese non solum in reipublicae negotiis immiscebant, sed in aliis etiam pejoribus, suumque casum exempli causa subjicit. Hinc quoque eos qui suae calamitatis fuere auctores, non solum suae Ecclesiae filios fuisse, sed etiam unum ejusdem officii, id est episcopum, non obscure tradit, dum alium secum loquentem inducit his verbis: »Non minus vero, si ita est, temetipsum [XLVII], tuosque quam ipsos lugere convenit traditores, [Col. 0044A] maxime si aut tuae ecclesiae fuerint filii, aut forte, quod absit, ejusdem cujus es officii.« Porro hunc summum et ejusdem officii virum fuisse Hilduinum Mediolanensem archiepiscopum, in quo totam sane fiduciam habere debebat Ratherius, ex libro Praeloquiorum primo colligere licet. De Hilduino enim, ut credimus, suppresso licet nomine scribens, quem e Belgio in Italiam secutus fuerat, eumdem auctorem praefert sicut olim suae promotionis ad episcopatum, ita nunc eorum malorum, »ad quae jam deceptus sui causa decidit. Reminiscens namque quod contulit, obliviscitur quae abstulit: recitans ad quae illum extulit, tacet a quibus dejecit; tacens decus ipsius nobilitalis, notam quam ipse intulit, refert paupertatis.« Vide ibidem notas. Hujus ergo episcopi, [Col. 0044B] cui maxime fidebat Ratherius, consilio obsecuturus, ab eodem petiit ut ad se mitterentur primarii civitatis. Itaque cum his et cum nonnullis externis »lucescente die« consilium habitum; ac in eo decretum fuit, ut scriberetur quaedam epistola, quam si archidiaconus »auderet mittere, quasi inscius dimitteretur criminis; sin alias, sententiam illico subiret capitis (Praeloq. l. III, n. 27);« et similiter alii ea epistola scripta omne periculum declinarent. Cuinam directa fuerit haec epistola, quidve contineret, unde archidiaconus et caeteri rebellionis conscii e vitae discrimine subducerentur, ignoratur. Id unum scimus eam fuisse conviciis plenam; Ratherium vero eidem scribendae consensisse eo consilio, ut suum gregem ab impendentibus malis erueret. Hoc autem [Col. 0044C] assensu praestito »quemdam quasi laqueum sibi, quo teneretur, injecit (Ibid., l. V, n. 12).« Hac enim epistola promulgata, ut videtur, sine auctoris nomine, cum quidam, cui ab archidiacono missa fuerat, de auctore inquireret; Urso, cujus manu fuerat exarata, professus quidem est se illam scripsisse, sed caeteris, qui in eam operam dederant, silentio praetermissis, unum Ratherium auctorem, ac totius moliminis incentorem praetulit (Ib., l. III, n. 27). Ita haec epistola caeteris ab omni periculo ereptis, in unius Ratherii perniciem conversa est; ac propterea in laudatis ad Ursonem litteris scripsit (Ibid.): »Dum vobis consului« ei epistolae assentiens [XLVIII], »me, ut videtur, neglexi: dum vobis, licet vestrae molitionis ex parte conscius, peperci, me prodidi.« Molitionis [Col. 0044D] nomine rebellionem, ut putamus, intelligit, quam dum vestram, non vero nostram appellat, cum ejus auctores indicat Veronenses, quibus sane omnem ut erat culpam ab Ugonis militibus tributam vidimus; tum vero se ab ea exemptum significat. Dum porro se ejusdem rebellionis conscium ipsis rebellibus pepercisse testatur, id forsitan respicit, quod ex libro quarto Praeloquiorum, num. 7, paulo ante explicavimus; se nimirum, etsi rebelles regi cives et filios esse sciret, non tamen eos, ut punirentur, prodidisse. De hac molitione in Ugonem fortassis agebat laudata epistola, sed ita ut auctorum nominibus parceret. Huic quoque epistolae cum assensisset Ratherius, ipsis reis exprimendis pepercit: sed cum Urso inquisitus [Col. 0045A] ipsum episcopum epistolae auctorem ac totius moliminis incentorem affirmasset, nec ante ferendam de ipso sententiam ulla ei [(2) 1Kb] audientia concessa fuisset; ipse solus in discrimen venit. Hinc enim Ugone rege imperante captivus Papiam ductus fuit: quam calamitatem fraudi, dolo et factioni adscribens libro V Praeloquiorum, num. 27: se »fraude proditum, negligentia destitutum, dolo captum, factione ad haec incommoda devolutum« queritur.



§ V.---Quanta in Papiensi carcere perpessus sit. Scribit ad Ursonem Veronensis Ecclesiae clericum. Episcopo abducto plures infantes Veronae sine baptismate mortui. In carceris otio scribit sex libros Praeloquiorum.

22. Suum carcerem Ratherius turriculam Walberti nominat (epist. 5 ad Jo., n. 6), ducto fortassis nomine a Walberto judice praepotenti, qui cum contra [Col. 0045B] Ugonem conspirasset, Papiae in carcere fuit capite diminutus (LIUTPR. l. III, c. 10, 11). Hunc carcerem triplici sera vel ostio clausum indicant illa auctoris lib. II [XLIX] Praeloquiorum: num. 1, »Trimodoque inclusus constringar ergastulo.« Quantas hic, ubi duos annos cum dimidio detentus fuit, miserias pertulerit, innuit libro Praeloquiorum tertio num. 13, in quo episcopi nomine »in carcere sub vinculis gementis, despecti, injuriati, vilipensi, carcerati, ligati, nudi, famelici, sitibundi, miseriarumque omnium copia refertissimi« seipsum repraesentat. Similia repetit libro quarto num. 7. Accedebant ad cumulum Veronensium obloquia contra ipsum sparsa, de quibus conqueritur lib. III, num. 24: »Nec desunt interea etiam in episcopio corrosores, qui . . . . . . . concinnent [Col. 0045C] nunc et adversus istum quaedam obloquia, et hoc non exteri, sed agunt privati (id est intimi ac familiares), qui debuerant testes boni ejus esse propositi. Faciunt hoc, inquam, non inimici, sed amici dolosi, unanimes quondam homines, et aliquando dulces et noti, qui simul cum eo dulces capiebant cibos in domo Dei (nimirum ecclesiastici Veronenses), quasi cum consensu coambulantes, et eum ad coelum usque tollentes, et beatum, justum sanctumque deceptoriis non minus quam adulatoriis favoribus pronuntiantes.« Inter hos oblocutores unus fuit, cujus nomen Urso, vel Ursus his verbis indicatur in epistola, quam episcopus e suo carcere ad eumdem direxit: »Nec a tuo derivato nomine vocitentur Ursini vel Ursani (Praeloq. l. III, n. 28).« Hujus socer erat cathedralis [Col. 0045D] ecclesiae archidiaconus, et ipse quoque inter ejusdem ecclesiae canonicos censebatur. Uterque cum caetero clero adversus regem conspiraverat: uterque in vitae discrimen fuerat adductus: et utrique Ratherius suo quoque periculo prospexit, uti praecedenti paragrapho exposuimus. Ursus vero post tantum beneficium ingratus, Ratherio tametsi captivo obtrectare non desinebat. Ipsi igitur e carcere memoratas litteras dedit, ut eum a maledictis compesceret. Dolet praeterea se derelictum ab omnibus, ac praesertim ab episcopis, qui tanquam muta animalia in hac tanta ipsius calamitate nihil pro eo loquebantur. [Col. 0046A] Aliquem vero praepotentem episcopum in causa fuisse hujus silentii innuunt illa libri quarti Praeloquiorum, num. 22: »Ore pessimi et inauditi generis silentio, infelicissime, per quemdam EJUSDEM ORDINIS (episcopalis) obturato.«

23. Hae tot ac tantae calamitates atque obtrectationes Ratherii animum nequaquam fregerunt; proditoresque sibi obloquentes [L] aequo animo tulit. Mentis aciem ad Deum elevans, omniumque aerumnarum suarum causam in sua peccata referens, »Peccatis meis, inquit, heu dolor! facientibus, et multo majora merentibus, ad haec, quae patior, sum devolutus (Praeloq. l. VI, n. 25);« divinaeque pietati gratias retulit, quae ita secum egit, »ut in isto necessitatis camino absumens deleat, seque in hoc [Col. 0046B] saeculo ita emaculet, nt nihil inveniat, quod edax ille inexstinguibilis ignis futurus exurat; potius ejus gratia inveniat quod remuneret, justitia quod coronet (Ibid., lib. V, n. 26).« Hinc proditores et obtrectatores suos, qui tanto suo, uti appellat, bono causam dedere, veluti de se optime meritos omnibus officiis prosecutus est. Audiantur quae scripsit ad Ursonem diaconum, qui omnium maxime nocuerat. »Legitur autem fili in historia Tripartita, quod quidam in pastu occupatus pecorum cum occidisset quemdam, et fugisset pavore actus in eremum, et sanctorum Patrum exemplis bono assuefactus, fuisset eremita perfectus, semper benedicebat scelus, quod sibi tanti fuit causa profectus. Haec ideo retuli, ut hinc colligas, quantum meo profectui [Col. 0046C] militasti, dum me, ut penitus deficerem, tam graviter accusasti. Nam si praesens esses, et permitteres, manus osculis demulcerem praedulcibus epistolae illius scriptrices; quia haec causa materies et totius meae summa fuit, ut opinor, salutis: per hanc morti, ut credo, aeternae subtractus, et vitae sum redditus . . . . . Tantum vero hac me occasione considero profecisse, ut nullum mihi amplius, quam te videam amplectendum, qui mihi materies tantorum fuisti bonorum. O autem me, et ut hoc dicam, ipso mei infortunio fortunatissimum, etiamsi nihil aliud quam te tibique consimiles cognovisse ejus beneficio contigisset mihi: unde omnia non solum tibi parcens, sed et uberrimas pro his tibi gratias referens, admoneo, fili, ut quia jam nunc indicibiliter profuisti [Col. 0046D] mihi, caveas ne omnino mei odio obfueris tibi (Ibid., l. III, n. 28).«

24. Interim Ratherius sui gregis et animarum suae curae commissarum, quae episcopo abducto maximum dispendium patiebantur, detrimentis angebatur. Huc spectant illa, quibus alium secum alloquentem et consolantem inducit. »Destitutionem vero tuorum cum magnopere debeas plangere; non tamen inconsolabiliter te id convenit agere . . . . Quod si prolixitas te excruciat temporis, et perditio contristat obeuntium sine subventu baptismatis; idque tuos non curare tortores, tantum de tui cruciatu [LI] suas [Col. 0047A] ut compleant voluntates, perpendis; Dei te totum subdens voluntati et disposito, vitam ipsam dare, ne dicam dispendium omnimodum honoris pro grege paratus subire, illius dicentis utere voce: Si propter me haec tempestas est; tollite me et mittite in mare (Joan. I, 12): tantum ne diutius mei causa navis periclitetur Ecclesiae, tam innumeros, heu dolor! filios morti transmittens aeternae.« Infortunium, quod hic paucis indicat, fusius explicatur libro IV Praeloquiorum, num 21: »Cui vero, dicamus, imputabitur, quod tanta multitudo, quae pie per gratiam Christi liberata, regna debuerat intrare coelorum, impie derelicta cumulavit infernum? Nam . . . . . quorumdam, proh dolor! relatu cognovimus, quod eodem, quo absens fuit (episcopus), paschali tempore cum baptisterium [Col. 0047B] non fuisset (chrisma deficiente qui daret) in eadem ecclesia celebratum; tanta clades in civitate contigit infantium, et hoc solummodo non baptizatorum, quantam nullus meminit unquam priorum, ita ut passim per domos, a matribus non quidem sponte suffocati, unum totius civitatis facere possent, si tamen timor Dei eodem ullus esset in loco, lamentum, pro vindicta divinae animadversionis lugentibus aliis, aliis tam temporalem, quam aeternam et natorum et genitricum mortem plangentibus.« Hoc factum contigisse arbitramur anno 935. Hoc enim anno cum sub initium Februarii e Veronensi urbe Papiam captivus ductus fuisset episcopus; in ea rerum perturbatione provisum non fuit, ut proximo paschali tempore sacrum chrisma, [Col. 0047C] quod ab episcopo consecrandum est, pro conficiendo sacro fonte in promptu esset. Hinc eodem anno fontis benedictio defuit, multique propterea infantes sine baptismate obierunt. Hanc cladem infantium appellat, qua cum »innumeros filios morti aeternae transmissos« affirmat, sancti Augustini et aliorum Patrum sententiam secutus agnoscitur.

25. In Papiensi carcere externis curis vacuus, insigne opus Praeloquiorum in sex libros distributum composuit, quo omnium cujusque aetatis, sexus, conditionis et ordinis hominum officia explicat; et vitia atque abusus eo tempore invalescentes perstringit. Meditationes cordis et Agonisticon etiam inscripsit, quia hi libri multae meditationis materiam praebent, et Christianum hominem veluti athletam ad certamen [Col. 0047D] informant. Hic Papiensis carceris fructus fuit. Duo priores libri cujusque [LII] hominis privati institutiones continent. Tertius et quartus principem instruunt; explicatisque iis, quae ad vitam ejus pertinent, quaeque subditis ac sibimetipsi ab eo praestanda sunt, illa fusius prosequuntur, quae idem Ecclesiae ejusque ministris debet. Hic praecipuus eorumdem librorum scopus videtur. Multis auctor de duabus potestatibus disserit. Ubi autem episcopalem dignitatem et auctoritatem commendat, non pauca de suis aerumnis inspergit, ac de his, quae suarum aerumnarum occasione acciderant. Epistolam inserit in carcere scriptam, cujus ante meminimus: et ne quis se aliquo errore circa fidem in [Col. 0048A] tantas miserias adductum suspicaretur, suam doctrinam doctrinae S. Augustini consonam praefert, professionemque fidei S. Athanasii symbolo conformem in fine tertii libri appendit. Quintus liber de episcopis agit pluribus, de caeteris autem Ecclesiae gradibus ac de monachis brevius. Dum episcoporum abusus insequitur, quaedam de suis calamitatibus iterum profert. Sextus tandem liber de communibus Christianorum officiis agit, de vitiis capitalibus, de poenitentia, charitate, relatione operum in Deum, aliisque ejusdem generis pluribus. In his omnibus multa ejus aetatis disciplinam, nonnulla historiam illustrant, non pauca catholicam doctrinam.

26. Hac postrema in re animadvertendum est libro quarto, num. 15, luculenter refutari eam malesanam [Col. 0048B] cujusdam sententiam, »qui praesentibus quibusdam nec modice eruditis episcopis, ausus est illud, quod canitur in Ecclesia, improbare, videlicet sanctos omnes cum Christo in aeternum regnaturos fore, asserens nec dicendum, nec credendum, aliquem praeter Deum in aeternum regnare, sed fatendum sanctos tantummodo cum illo gaudere. In quo tantum infeliciter convaluit, ut ipsum, pro quo totum [forte tantum] in praesenti laborat, tantae felicitatis dulcisonum a cantu Ecclesiae secreverit melos.« Indicantur illa hymni, qui canitur in laudibus festi omnium Sanctorum:

Quicunque in alta siderum
Regnatis aula principes, etc.
Is, qui hosce versus vel ipsorum versum causa totum hymnum a cantu Ecclesiae secrevit, aliquis magnae [Col. 0048C] auctoritatis episcopus fuit; cujus errori palam proposito alios [LIII] conniventes nihil opposuisse significatur his verbis: »O caeca caecorum, et dicentis scilicet et conniventium hac duntaxat in parte, et stultissima, si tamen defendatur, stultitia!« Et num. 16: »Dic mihi, rogo, hoc aut dicens, aut tacendo consentiens, aut (quod multo pejus est) astipulando confirmans,« etc.



§ VI.---Post Papiensem carcerem Comum relegatur. Emendat et clariori stylo describit vitam S. Ursmari, quam ibidem invenit. Comensi exsilio solutus in Gallias proficiscitur. Scribit ad Rotbertum archiepiscopum Trevirensem. In Provincia Roestangnum litteris instituit, et librum scribit de arte grammaticae. Episcopatum inibi recusat, et Laubias in suum monasterium revertitur.

[Col. 0048D] 27. Duobus annis et dimidio, id est a Februario anni 935, ad Augustum usque anni 937, in Ticinensi carcere exactis, Ratherius in exsilium mittitur (epist. 5 ad Jo., n. 5). Hoc exsilium Comi fuisse discimus tum ex Fulcuino, tum ex epistola Ratherii ad monachos Lobienses, quam vitae S. Ursmari praefixit (FULC., c. 20). Ea in urbe se apud episcopum exsulasse testatur, dum in laudatis litteris, num. 1, scribit: »Apud venerabilem nuper sanctae Cumanae Ecclesiae justo Dei judicio exsulantes episcopum,« etc. Cumanus seu Comensis ille episcopus, apud quem exsul erat, vocabatur Azo, ut liquet ex documento anni 937, quod Ughellius edidit. Dum in episcopio versaretur, vitam S. Ursmari primi abbatis [Col. 0049A] Lobiensis ab Ansone abbate scriptam ibidem invenit, sed stylo adeo barbaro ac mendis vitiato, ut obscuritate ejus offensus, eamdem non tam emendandam, quam clariori stylo describendam putaverit. Hinc non incongrue inter ejus opera edetur. Illam sic expurgatam et lucubratam auctor misit ad Lobienses monachos, qui S. Ursmarum sui coenobii patronum venerabantur.

28. Interim in ea Galliarum parte, quae Burgundiae regnum tunc dicebatur, episcoporum synodus cogenda erat. Ad hanc Wido archiepiscopus Lugdunensis, et Sobbo Vienniensis, Godescalcus [LIV] et Aurelius episcopi invitarunt etiam Ratherium, quem cum ob celebritatem nominis maximi facerent, eumdem coram agnoscere, et cum eo in concilio agere [Col. 0049B] peroptabant. Ipsum forte e carcere dimissum sciebant: at exsilio Comi adhuc detentum ignorabant. Ad hos itaque dedit epistolam, et cum in ipsa inscriptione se exsulem praefert, tum vero exsilio se impediri affirmat, ne ad synodum invitatus accederet. »Ea, inquit, Domini, quam maxime causa est, quod juxta vestrum non occurri vestrae dominationi praeceptum quod juris ipse non sum proprii.« Famam, quae de se erat vulgata, modeste extenuat. Miseriam, qua etiam extra carcerem in exsilio premebatur, leviter tangit, ejusque istud indicium affert, deesse sibi chartam, qua longiorem dignioremque epistolam scriberet. Subsidium aliquod postulat: et cum ipse ad eos non posset proficisci, sex libros Praeloquiorum, quos in Ticinensi turricula lucubraverat [Col. 0049C] (Vid. Praeloquior. l. V, not. 38; FULC. c. 20), sui loco ad ipsos dirigit, ut Fulcuinus etiam notavit. Aliam quoque perbrevem epistolam, seu potius adnotationem in epistolae formam eisdem dedit, ac in quintum Praeloquiorum librum inseruit, num 13, quae in epigraphe eos in concilio convocatos praefert. »Ratherius exsul Widoni atque Sobboni archiepiscopis caeterisque coepiscopis in concilio residentibus.« Eum autem in locum laudati libri inserta fuit, ubi conqueritur, neminem inveniri, »qui pro indigentibus interveniat, pro damnatis exoret:« eosdemque ad ea relegenda et expendenda excitat, quibus ad sui commiserationem opemque ferendam, et ad patrocinium pro se interponendum permoverentur; cum praesertim apud Ugonem regem conregionalem [Col. 0049D] suum eos plurimum valere confideret.

29. Totidem annos exegit in Comensi exsilio, quot in Papiensi carcere, id est annos duos cum dimidio (epist. 5 ad Jo., n. 5). Fuit igitur exsul Comi ab Augusto anni 937 usque ad initium circiter anni 940. Cum autem Ugone invito se ab hoc exsilio liberatum affirmet; vel clam Como effugit, vel regem invitum eo sensu dixit, quia non sponte, sed laudatis forte episcopis agentibus abeundi facultas eidem regi extorta fuit. Como in Gallias sese recepit, et fortassis apud Widonem aut Sobbonem, qui eum videre expetebant. Hoc tempore peragrasse videtur tres Galliarum provincias, Burgundiam, Provinciam [LV] et Septimaniam, quarum meminit in Qualitatis [Col. 0050A] conjectura, num. 3: Dum in aliqua ex his provinciis degeret, litteras a Rotberto Trevirensi archiepiscopo accepit, qui aliquot quaestiunculas ei solvendas proposuit. In responsione, quam ei dedit Ratherius epist. 3, ipsum »archipraesulum nobilissimum« vocat, quippe qui a Theodorico Saxoniae duce progenitus, sororem habebat sanctam Mathildem, Ottonis Germaniae regis, ac postea imperatoris matrem. Cum quaestiones propositae ad profana studia pertinerent, ejusdemque essent generis ac illae quas ante episcopatum solvendas a Mediolanensibus acceperat, eo se nomine ab iis dissolvendis excusat, quia studiis ejusmodi post episcopalem ordinem valedixit: »Infulatus,« ait, »hac qua Dei misericordia fungor sarcina, illud statim desii agere, injunctum mihi in [Col. 0050B] hoc officio cogitans, in Dei potius lege die ac nocte meditari debere.« Non negat ea studia aliquid adjumenti episcopo posse afferre, si ipsa in sacrum usum traducat: »Servus vero ille nequam,« addit, »de Evangelio ideo damnationis aeternae addictus est eloquio, quia talentum intellectus maluit terrae mandare, quam coelo penitus destinare. Quae similitudo, ut reor, monet inter caetera me peccatorem, tantillum ingenioli, quod Deo sum assecutus largiente, illo potius acui oportere, ubi Christus est in dextera Dei sedens, quam terrenae vanitati committere, et nihil aliud exinde nisi ventum inanem, nec sine detrimento animae maximo captare.« Cum porro aliquid subsidii sibi Rotbertus promisisset, gratias agit, idque in praesenti necessitate quam citius praestandum deprecatur. [Col. 0050C] Librum aliquem Ratherii idem archiepiscopus videtur quaesisse. Volumen Praeloquiorum, quod unum habebat in promptu, eidem direxit ea conditione, ut illud sibi ocius remitteret. Hanc autem epistolam post initium anni 940 ab exsilio Comensi dissolutus scripsit, antequam in Provincia Roestangni institutioni sese addiceret. Hinc cum nulli esset obligatus, Rotberti servitio sese paratum exhibet, ut in prima adnotatione ad eamdem epistolam pluribus constituimus.

30. Interim omnibus egens, in Provincia, ut sibi victum compararet, docendi officium suscepit. »Cum in ea parte Burgundiae,« inquit Fulcuinus c. 20, »quae Provincia dicitur, mansitaret, filium cujusdam viri ditissimi nomine Roestangnum ad imbuendum litteris [Col. 0050D] postulatus recepit.« Hoc in [LVI] munere librum condidit »de arte grammaticae, quem gentilitio loquendi more Sparadorsum vocavit, pro eo quod qui scholis assuesceret puerulus, dorsum a flagris servare posset.« Confer praefationem generalem, num. 19. Aliquod non breve tempus in Roestangni institutione transegit: cujus causa »ibi (id est in Provincia) ei episcopatus datus est, quem relinquens Laubias revertitur,« quemadmodum laudatus Fulcuinus prodidit. In Confessionis libro posterius scripto duos tantum episcopatus sibi collatos innuit, nimirum Veronensem et Leodicensem, e quibus cum aeque fuisset pulsus, in eodem libro exarato post ejectionem etiam de sede Leodicensi, num. 2, haec sibi a [Col. 0051A] confessario dicta refert: »Te duo episcopia perdiderunt.« Si duos tantum episcopatus amisit, duos tantum susceperat. Hic igitur tertius episcopatus in Provincia, ipsi datus, id est, oblatus quidem dici potest, collatus vero non item.

31. Itaque post institutum Roestangnum, recusato episcopatu ipsi oblato in Provincia, Laubias ad suos monachos rediit. Tempus a Fulcuino indicatur. »Richarius,« inquit, »tunc adhuc supererat, a quo favorabiliter receptus, Laubiis est habitare permissus; nec multo post Richarius decessit, postquam in episcopatu viginti duos annos peregit.« Richarius Leodicensis episcopus, qui simul erat abbas Laubiensis, promotus fuerat anno 922, ut vidimus num. 10. Si autem »in episcopatu viginti duos annos peregit,« [Col. 0051B] e vivis sublatus fuit exeunte anno 944, vel potius ineunte anno 945, quo ejus mortem et Ogonis, seu Hugonis ejus successoris electionem duo Chronica Leodiense et Lobiense cum Frodoardo notarunt. Ratherius igitur a Richario episcopo simul et abbate paulo ante ipsius mortem in Lobiense monasterium receptus anno 944 e Provincia Laubias concessit. Ibi tamen modicum immoratus est; nam anno 946 Veronensem episcopatum recuperaturus Italiam repetiit, ut ex sequentibus patebit.



[LVII] § VII.---Ratherius redit in Italiam Ugonem regem conventurus. Capitur a Berengario. A Milone comite in episcopatum Veronensem revocatur. Ugo rex deseruit Italiam anno 947, non vero anno 946; diem autem supremum obiit in Provincia non anno 947, sed 948.

[Col. 0051C] 32. Berengarius Eporediae marchio, Berengarii imperatoris ex Gisla nepos, qui anno 940 Ugonis insidias declinaturus, apud Etimannum Sueviae ducem confugerat, anno 945 cum levi militum agmine per Venustam vallem in Italiam contendens, castra applicuit ad munitionem Tridentini agri, quae vocabatur Formicaria. Manasses archiepiscopus Arelatensis, et Ugonis regis consanguineus, cui idem rex tres sui regni Ecclesias tradiderat, »seu, quod verius est,« inquit Liutprandus, »in escam dederat (LIUTPR., l. IV, c. 3),« nimirum Veronensem, Tridentinam et Mantuanam; cum Tridentinam quoque marchiam administraret, laudatam munitionem Adelardo clerico suo commendaverat (Ib., l. V, c. 12). Cum hoc Berengarius collocutus, [Col. 0051D] jurejurando spopondit, se Manassi daturum Mediolanensem Ecclesiam, si suae parti opem ferret. Hic spe hujusmodi illectus, non solum eam munitionem Berengario tradidit; verum etiam totam Italiam ipsi conciliare studuit. Fama hujus rei citius vulgata, coeperunt mox nonnulli, Ugone deserto, Berengario adhaerere. Inter hos Milo, comes Veronae praepotens, primus fuit: qui dum Ugoni suspectus Papiam fuisset evocatus, ibique appositis clam custodibus observaretur; producta coena usque ad mediam noctem, custodibusque vino et somno consopitis fuga se subduxit, et uno tantum comitante Veronam pervenit, ubi Berengarium statim accivit atque recepit. Aliis autem atque aliis ad Berengarii partes [Col. 0052A] subinde accedentibus, ac praesertim Mediolanensibus, rex Ugo, erga quem Itali male erant affecti, Mediolanum misit Filium Lotharium, petens a Berengario et caeteris Italiae primatibus, ut si se in Italia regnare amplius nollent, filium saltem suum adolescentulum, qui nil in eos deliquerat, et ex voto ipsorum educari poterat, regem agnoscerent. (LVIII) Illi misericordia inclinati, ipsum Lotharium in ecclesia ante crucem prostratum erexerunt, et regem proclamarunt. Id affligendum anno 945 Frodoardus coaevus auctor nos dubitare non sinit; hoc enim anno scribit in Chronico: »Ugo rex Italiae regno depulsus a suis, et filius ipsius in regnum susceptus est.« Interim Ugo suae vitae periculum metuens, Papia cum magna auri et argenti copia excedens, [Col. 0052B] iter susceperat Alpes versus deserturus Italiam. In itinere nuntius retulit, Italos non recusare, quominus ipse quoque Italiae rex esset; unde laudatus Frodoardus refert ad annum 946. »Ugo rex Italiae a suis in regnum recipitur.« Id Berengarii arte factum est, ne ultra montes tot thesauros transferret, quibus Burgundionum aliorumque Gallorum exercitu comparato Italicum regnum recupare posset. Cum memoratus Frodoardus id assignet anno 946, Liutprandus autem utramque filii primum, et dein patris receptionem ita describat, ut altera ab altera non multum abfuerit; priorem illam accidisse credimus sub finem anni 945, istam vero alteram sub initium anni 946. Caeterum Itali reipsa nudum regis titulum Ugoni et filio ejus Lothario [Col. 0052C] reliquerunt, Berengario totius regni summa ac potestate delata.

33. In hisce rerum angustiis Ugo poenitens eorum, quae contra Ratherium gesserat, et fortassis etiam poenitens, se in Ratherii cathedram suffecisse Manassem, qui tam aperte defecerat, ejus videndi et restituendi, si posset, desiderium pluries declaravit (epist. 5 ad Jo., n. 5). Id ut accepit Ratherius, anno scilicet 946, »sedit animo,« inquit epist. 5, »illum adire, ejusque calamitatem omnibus diebus obsequio solari: nam nec defuerat, qui intimaret, sero licet, ut timeo, quodque Deus ab illo avertat postulo, quod poenitens saepe optasset, ut daret Deus, quo ad eum venirem, et si valeret, restitutionem mihi impetraret; sin alias, daret pecuniae [Col. 0052D] tantum, ut amplius non egerem.« Ratherius itaque Ugonem conventurus Laubiis discessit. At in itinere Berengarius ipsum comprehendit. Id Manassis studio factum est, quippe qui Veronensem Ecclesiam sibi ab eo adimendam metueret. Tribus et semis mensibus Ratherius fuit sub custodia retentus; inde autem emissus, Veronensi Ecclesiae redditus est Milonis comitis opera, ut scilicet Manassem ex pelleret: [LIX] timebat enim, ne is, qui potentia valebat plurimum, poenitentia ductus, a Berengario deficiens, reconciliaretur cum Ugone avunculo suo, sibique iterum rebelli exitium pareret. Haec gesta esse anno 946 perspicuum fit ex documento, quo Ratherius in Veronensis episcopatus possessione [Col. 0053A] praefertur Januario mense anni 947. Hoc documentum nuper vulgatum a marchione de Dionysiis canonico nostrae cathedralis ecclesiae, est instrumentum originale commutationis actum »in civitate Verona inter domnum Ratherium venerabilem episcopum sanctae Veronensis Ecclesiae, nec non et inter Leone filius quondam Theudelavo de Aregasta,« cui et ipse Ratherius propria manu subscripsit cum caeteris cathedralis ecclesiae clericis, »regnante domno nostro Hugo rege hic in Italia anno vicesimo primo, et domno Lothario filio ejus rege anno sextodecimo sub die de mense Januarii indictione V,« sunt characteres anni 947. Si autem Januario mense anni 947 Ratherius pacifice episcopatu fruebatur, tribus autem et semis mensibus [Col. 0053B] antea captivus fuerat; captivitas profecto ejus incidit in annum 946; et probabilius etiam restitutio ejusdem in episcopatum ante Januarium anni 947 astruenda videtur.

34. De anno 946, cui captivitatem et restitutionem Ratherii in suum episcopatum assignavimus, nemo ambiget. Quaestio solum moveri potest de loco, in quo ille a Berengario captus fuit: recentior enim caeteroquin doctissimus auctor. ratus Ugonem anno 946 deseruisse tandem Italiam, et in provinciam sese recepisse, ubi supremum diem clausit (FLORIUS, de privileg. dissert. 2, p. 77): Ratherium Laubiis in provinciam iter suscepisse, ut Ugonem conveniret, et hoc in itinere comprehensum existimat. At eum, dum ad Ugonem adhuc [Col. 0053C] in Italia degentem proficisceretur, in Italia quoque fuisse captum a Berengario, vel ex eo certum fit, quia Berengarius in sola Italia potestate regia utebatur. Accedit vero et illud, quod Ugo ex Italia non abiit nisi anno 947, postquam Ratherius suae sedi restitutus fuerat. In brevi Chronico regum Italiae, quod edidit Muratorius, duae notationes leguntur, quae id exploratum facient (T. IV Rer. Ital., p. 149). Una de Ugone rege: »Regnavit annos 21 expletos, et menses 9, et dies 3.« Altera de Lothario: »Post decessum ipsius Ughoni regnavit ipse Lautharius annos 3 expletos, et menses 7, et dies 2. Obitavit [LX] die Veneris, qui est decimo Kal. Decembris anni 950.« Verba hujus secundae adnotationis »post decessum« Muratorius de Ugonis morte accipiens, [Col. 0053D] computatis annis, quibus post eum regnavit Lotharius, illius mortem affixit diei 24 Aprilis anni 947 (Annal., ad an. 947). Verum prior adnotatio animadversionem ejus effugit. Cum enim eodem Muratorio probante Ugo regnare coeperit circa Junium anni 926; computatis annis, mensibus, ac diebus in ea adnotatione indicatis, mors ejusdem incidit in Februarium vel Martium anni 948, quem emortualem quidem Ugonis annum tum Sigebertus, tum annalista Saxo ab Eccardo editus confirmant. Cum porro idem Ugo in provinciam profectus »Brevi sit viam universae carnis ingressus,« Liut prando teste (lib. I, c. 14); anno praecedenti 94 [Col. 0054A] Italiam deseruisse dicendus est. Id tantum innuunt alterius adnotationis verba »post decessum ipsius Ugonis,« id est, postquam Ugo ex Italia decessit: et decessisse quidem mense Aprili anni 947, ex chronicis notis ibidem designatis, agnoscitur; ac propterea jure Sigebertus et annalista Saxo »Ugonem Arelatum, unde venerat, rediisse« eodem anno referunt. Enimvero instrumentum commutationis paulo ante laudatum cum »Ugonem regem hic in Italia« exhibebat mense Januario anni 947; ipsum hoc tempore adhuc in Italia fuisse demonstrat: neque enim post dimissam Italiam »rex hic in Italia« appellari potuisset. Opponit Muratorius Lotharii diploma pro Ecclesia Regiensi datum XIV Kal. Junii anno Dominicae Incarnat. 946, anno [Col. 0054B] Domni Lotharii 17 per indict. 4 (Annal., an. 946), in quo cum non memoretur rex Ugo, eum ante diem 19 Maii anni 946 ex Italia jam exiisse colligit. Hoc vero argumentum minimi habendum est, cum chronicae notae ejus diplomatis apertum errorem contineant. Annus enim decimus septimus Lotharii nec cum indictione 4 concordat, nec cum anno 946. Cum Lotharius regnum inchoaverit exeunte Maio anni 931; annus decimus septimus regni ejusdem incoepit exeunte Maio anni 947, desiit autem exeunte Maio anni 948. Hinc si diploma legitimum est, dies 19 Maii anni decimi septimi regis Lotharii pertinet ad annum 948, eaque notatio chronica sic emendanda est XIV Kal. Junii anno Dominicae Incarnationis 948, anno Domini Lotharii 17 per indict. 6; [Col. 0054C] [LXI] quoquidem tempore solus Lotharius rex nominatur, quia tunc Ugone jamdiu ante ex Italia profecto, imo etiam mortuo, solus in Italia regio nomine fruebatur. Quae emendatio confirmatur etiam alio documento originali, quod in archivo Veronensis monasterii sanctae Mariae in Organis custoditur, ubi hae chronicae notae leguntur: »Regnante domno nostro Lothario rege hic in Italia anno regni ejus septimo decimo sub die de mense Februarii Indictione sexta.« Neque vero sententiae nostrae adversatur diploma ejusdem Lotharii a Muratorio vulgatum tomo V Antiquitatum Italiae pag. 357, in quo solius Lotharii regis fit mentio his chronicis notis subsignatis: »Quartodecimo Kalendarum Februariarum anno Dominicae incarnationis 947, anno [Col. 0054D] vero Lotharii regis 17, indictione 6.« Januarius enim mensis junctus cum anno Lotharii 17, et cum indictione 6, convenit anno aerae vulgaris 948; nec componi potest cum anno 947, nisi hoc diplomate annus Dominicae Incarnationis computatus credatur more Florentino ac Veneto, ita ut incipiat a Kalendis Martii: qua ratione Januarius anni 947 coincidit cum Januario communis aerae 948. Hoc autem tempore solus Lotharius rex erat, Italia ab Ugone relicta mense Aprili anni 947. Omnibus itaque documentis, vel emendatis, vel conciliatis stare debet, Ugonem toto anno 946, et usque ad Aprilem anni 947 substitisse in Italia, ibique Ratherium anno 946, [Col. 0055A] dum ad Ugonem in Italia degentem proficisceretur, a Berengario captum fuisse, Milone autem agente in suam sedem restitutum.



[LXII] § VIII.---Quot aerumnas Ratherius post restitutionem in suam sedem pertulerit a clericis, Milone comite ipsis patrocinante. Synodum agere, capitulo clericorum interesse, et ordines ecclesiasticos agere quid significet. Manasses archiepiscopus Arelatensis quemdam suae dioecesis episcopum ordinat in titulum Veronensis Ecclesiae. Post biennium Ratherius e Veronensi sede iterum pulsus, ut Manassi locum cederet.

35. Ratherius Veronam restitutus, biennio episcopatum tenuit (epist. 5, ad Jo., n. 6), id est ab anno 946, cui restitutionem ejus adjudicavimus, ad annum usque 948. Tria quoque vetusta documenta hujus temporis fidem faciunt. Primum est illud instrumentum [Col. 0055B] Januarii mensis anni 947, quod memoravimus num. 33. Alterum anni ejusdem et mensis Junii vidit Alexander Canobius in archivo S. Stephani, ejusque mentionem facit in opere Italico ms. apud Joannem Baptistam Biancolinum inscripto: Annali di Verona lib. VI, his verbis: In questo medesimo anno (947) Racherio vescovo nel mese di Giugno fece una permutazione con Garimberto diacono della Chiesa catedrale, il quale di questo tempo era anco custode et rettor della chiesa di S. Stefano, al qual il vescovo diede due sepolture antiche, le quali erano in un cimiterio antico appresso il corpo di S. Mauro vescovo di Verona; et Garimberto diede al vescovo una pezza di terra fuori della porta di S. Stefano in Fontanelle. Lo instromento e sottoscritto dal vescovo, [Col. 0055C] et da Garimberto veduto nelle scritture di S. Stefano (De duobus episcopis, p. 115). Tertium documentum editum a marchione et canonico de Dionysiis est Ratherii commutatio cum Ursemario acta »regnante domno Lothario rege hic in Italia anno septimo decimo. . . . . indictione sexta.« Annus Lotharii regis decimus septimus incoepit exeunte Maio anni 947, et desiit ante finem Maii anni 948. Cum porro indictio sexta coeperit a Septembri anni 947, hoc documentum, in quo mensis desideratur, scriptum fuit inter Septembrem anni 947, et Maium anni 948 ante finem (epist. 5, ad Jo., n. 6). Hoc autem episcopatus biennio ita multis iisque gravissimis incommodis Ratherius [LXIII] afflictus fuit, ut eum taederet vitae suae, levioremque duceret calamitatem, [Col. 0055D] quam in Papiensi carcere pertulerat. Milo comes horum malorum incentor et auctor fuit. Cum enim eum revocandum curasset ea tantum mente, ut Manassem Veronensis sedis invasorem, quem metuebat, excluderet; etsi omnibus externis officiis Ratherium prosequens, ejus videretur amicissimus; re tamen ipsa hostilem in eumdem animum gerens, clericorum ipsius rebellionem fovebat atque patrocinabatur.

36. Episcopus sacrorum canonum et ecclesiasticae disciplinae studiosissimus multiplices hujus aetatis corruptelas eradicare peroptabat. A clericis initium duxit, in quibus magni abusus grassabantur, quorum alibi redibit mentio. Hac occasione sacros canones [Col. 0056A] colligere coepit eosdem abusus coercentes, quos postea in librum inseruit inscriptum »De contemptu canonum (part. I, n. 1, not. 6).« Magni hac de re contra episcopum a clericis excitati tumultus; iisque patrocinante Milone comite, episcopus omnem suam operam inutilem, omnemque agendi aditum sibi interclusum expertus est. Eas nimirum in angustias adductus fuit, ut nihil ipsi relinqueretur ejus potestatis, quae jurisdictionis vocatur, ea sola potestate permissa, quae ordinis dicitur. Id innuunt illa primae partis De contemptu canonum, num 1. »Insurgente contra me olim rebellium clericorum vesania, nec aliquid illius mihi, super quo cuidam dictum est: »Pasce oves meas,« officii . . . relinquente, praeter chrismatis confectionem, et chrismandi [Col. 0056B] quidlibet potestatem,« etc., quae ordinis potestas est. Audiantur quae hac de re latius postea scripsit ad summum pontificem epist. 5, n. 6. »Quod martyrium versutiis ejusdem Milonis per biennium pertulerim, satagam si referre, historiam (id est fabulam) putetis. Summam tantummodo ut brevissime comprehendam, omnes clericos, milites, colonos et famulos ipso contra me patrocinante, non synodum agere, non capitulo clericorum interesse, non aliquid, quod emendandum esset, audebam solummodo commemorare, statuere quidlibet, vel destituere. Nusquam aliquid, quod scire vellet, loqui poteram, quod non continuo sciret. Sacramento enim ab omnibus id, credo, extorserat; et cum omnes sui coram illo mihi detraherent, ille solus contra omnes quasi [Col. 0056C] pro me faciebat, ut scilicet provocati, ampliora derogando [LXIV] referrent. Idipsum etiam, quod ipso imperante agebam (neque enim contraire ejus praeceptis audebam) vertebat in culpam, clericorum occulte struens contra me calumniam, mihi vero de eis promittens dolose satis vindictam. Hoc adeo processit, ut quadam die, dum ordines ecclesiasticos agerem, archidiaconus cum omni clero exiens, me solum in ecclesia relinqueret, et alteram sibi contra me vindicaret.« Et post nonnulla: »Horum vero omnium cum incentor Milo esset et auctor, mei tamen et videri, et dici ambiebat advocatus et tutor. Itaque calidissime me affligebat, ut rarissimus esset in regno, qui non aestimaret, amicissimum eum esse mihi omnino. Ego vero miser eram diebus noctibusque [Col. 0056D] ita confectus, et anxius, ut taederet me vitae meae, et mallem in Walberti, ut quondam, turricula, quam sedere in Veronensi cathedra, esurire sub Ugone, quam epulari cum Milone.« Nonnulla in hoc prolixo testimonio animadversionem merentur.

37. Quod ait »non synodum agere, non capitulo clericorum interesse audebam,« de iis synodis et capitulis accipiendum est, quae in visitationibus plebium dioeceseos habebantur. In his enim »synodum agi« dicebant, cum episcopus convocatam plebem in visitatione alloquebatur, et quosdam ex eadem plebe praecipuos sacramento obstrictos de iis rebus interrogabat, quae in visitatione circa statum parochianorum inquirenda erant. Haec significatio manifeste [Col. 0057A] colligitur ex canone concilii Rothomagensis apud Reginonem lib. II, c. 1, et apud Burchardum lib. I, c. 90, ubi legitur: »Cum episcopus suam dioecesim circuit, archidiaconus vel archipresbyter eum praeire debet uno aut duobus diebus per parochias, quas visitaturus est, et plebe convocata annuntiare debet proprii pastoris adventum, et ut omnes, exceptis infirmis, ad ejus SYNODUM die denominata impraetermisse occurrant.« Dein sacramentum subjicitur, quod »episcopus in SYNODO residens post congruam allocutionem« a maturioribus et honestioribus viris exigebat, ac tandem interrogationes subduntur, quae ipsis erant proponendae. Id confirmat etiam Gerardus in vita S. Udalrici episcopi Augustani, qui ambo Ratherio coaevi exstiterunt. De visitationibus enim [Col. 0057B] dioecesos agens cap. 6, »concilium« vocans quod in praecedenti testimonio »synodus« appellatur, his verbis utitur (MABILLON. Act. SS. Ord. Bened. t. VII, p. 428): »Ad loca autem illa cum [LXV] pervenisset, ubi concilia sua denuntiata fuerant . . . . in CONCILIO considens populum ante se vocari fecit, prudentioresque et veraciores sacramento interrogare praecepit,« etc. Et postea: »Completo CONCILIO ad mansiunculas rediit.« Ad hanc synodum visitationum occasione celebratam referenda sunt Ratherii verba in Itinerario num. 5: »Quem enim laicorum de adulterio convenire ausus fuissem in synodo,« etc., ut ibidem explicabimus in not.

38. Capitula vero clericorum ea fuisse appellata, quibus post synodum totius plebis celebratam omnes [Col. 0057C] ejusdem plebis clerici, quando opus erat, simul coacti, coram episcopo interrogabantur, palam fit ex eodem Gerardo, qui post descripta laudata concilia a S. Udalrico in plebibus habita subdit: »In quibusdam autem diebus CAPITULA cum clericis habere disposuit in his locis, ubi haec aptissime fieri archipresbyteri putaverunt, et ubi eum ab aliis mundanis conciliis« (quae scilicet antea memorata laicos respiciebant) »absolutiorem esse arbitrabantur. Congregatis ante se clericis archipresbyteros et decanos et optimos, quos inter eos invenire potuit, caute interrogavit,« etc., nimirum de pertinentibus ad clericos. De antiqua hujusmodi interrogationum formula, quarum aliae ad clericos, aliae ad laicos pertinebant, vide quae diximus in admonitione ad [Col. 0057D] synodicam Ratherii. Cum itaque Milo comes »omnes clericos, milites, colonos et famulos« contra Ratherium foveret atque patrocinaretur; is »nec synodum agere,« ad quam in visitationibus milites, coloni et famuli, id est, omnes laici plebium incolae erant convocandi, nec capitula, quibus adesse debebant clerici, habere audebat; siquidem nec quidquam quod emendandum esset commemorare, nec statuere poterat quidlibet, vel destituere. Neque vero negamus de clericorum causis actum fuisse etiam in synodis dioecesanis, ut patet ex laudato Itineratio n. 6. Cum vero in laudata epistola ad summum pontificem Ratherius synodum a capitulis clericorum distinguens, non tam clericos memoret, [Col. 0058A] quam »milites, colonos et famulos,« id est laicos, horum autem causae cognoscerentur non in synodis dioecesanis, sed in illis visitationum occasione coactis; hinc synodi nomen hoc loco de ejusmodi synodis accipiendum credidimus.

39. Verba porro »dum ecclesiasticos ordines agerem« de sacrorum ordinum collatione [LXVI] intelligenda olim cum aliis existimavimus. Nunc vero maturiori consideratione habita, his verbis solemnem aliquam ecclesiasticam functionem fignificari arbitramur. Simili enim formula Ratherius epist. I: »Conradus ordines exercuit ecclesiasticos« scribens, sacram aliquam functionem, non vero sacram ordinationem a Conrado peractam expressit, ut in eamdem epistolam notatione tertia observavimus. [Col. 0058B] Enimvero si sacris ordinibus conferendis vacasset Ratherius; qui fieri potuisset, ut omnes clerici etiam ordinandi, qui de promotione sua solliciti esse solent, ipsum deserentes, solum in Ecclesia relinquerent? Si de solis ordinibus conferendis agebatur, nihil erat, cur solo episcopo relicto in ecclesia, »archidiaconus cum omni clero exiens, alteram sibi ecclesiam contra episcopum vindicaret.« Haec aperte indicant solemnem aliquam functionem ab episcopo celebratam in cathedrali, cui totus clerus aderat; derelicto autem episcopo ipsum clerum archidiacono duce eamdem functionem in aliam ecclesiam cathedrali proximam transtulisse, ex. gr. in ecclesiam S. Georgii, vel S. Joannis in fonte. Archidiaconus Adelardus subscriptus legitur in instrumento [Col. 0058C] commutationis a Ratherio post restitutionem firmatae mense Januario anni 947, cujus mentionem fecimus paragrapho praecedenti num. 33. Is autem archidiaconus si mox non obiit, ille est qui hujus rebellionis dux fuit.

40. Aliam non leviorem injuriam Ratherio intulit Manasses archiepiscopus Arelatensis, qui interdicta et poenas a sacris canonibus inflictas metropolitis suarum provinciarum limites transgredientibus nihilum metuens, »tendens insidias Veronensi episcopo, consecravit episcopum quemdam suae dioecesis in titulo Ecclesiae Veronensis (epist. 5 ad Jo., n. 6).« Hujus quoque molestiae incentorem Ratherius Milonem accusat, qui depositis subinde (fortassis post discessum Ugonis ex Italia) suspicionibus contra [Col. 0058D] Manassem antea conceptis, amicus ejus effectus est. Cum porro Manasses sese praeferret episcopum Veronensem, eamdemque Ecclesiam Ratherio pulso non illi clerico suo abs se ordinato episcopo, sed sibi regis jussu tradendam curarit, ut mox videbimus; quo sensu illum consecrarit »in titulo Veronensis Ecclesiae,« aliorum judicium esto.

41. »Biennio et hoc tolerato,« addit Ratherius, gravissimo omnium, quos antea, et post [LXVII] pertuli, miseriarum carcere, dum ad vespertinalem persolvendam pergerem synaxim, adfuit missus domini regis Lotharii praecipientis, ut urbe decedens darem locum Manassi sedem meam invadendi; adjiciens amicale satis consilium, melius scilicet esse [Col. 0059A] ut secederem, quam Milonis dolo aut exmembrarer, aut interficerer, aut, quod levius his multo, sed gravissimum mihi esset futurum, comprehensus, quo minime vellem abducerer.« Id actum partim Milonis, partim Manassis opera; nihilque ambigimus, quin hoc praeceptum regis Lotharii nomine a Berengario prodierit, apud quem Milo et Manasses plurimum valebant. Berengarius enim, ut antea monuimus num. 32, in Lotharii aula omnia gerebat, solo regio titulo et honore eidem relictis. Huic praecepto libenter cessit Ratherius, qui antea a tot insidiis et calamitatibus sese subduxisset, nisi veritus esset, ne mercenarii notam incurreret, qui timore fugiens, gregem sibi commissum lupis dimittit. »Feci jussus, inquit, quod antea libentissime fecissem injussus, [Col. 0059B] nisi interdixisset, quod ait in Evangelio de mercenario Dominus; sed non potui agere impune. Lupi illi gregem non quaerebant invadere, sed pastorem; persecutusque in una civitate fugere venialiter potui in aliam.« Cum biennium, quo Ratherius Veronae hanc persecutionem perpessus est, desierit anno 948; secundam ejus expulsionem ab episcopatu Veronensi in hunc annum incidisse liquet.



[LXVIII] § IX.---In Germaniam Ratberius proficiscitur. Scribit ad Brunonem Ottonis I fratrem. De initio regni ejusdem Ottonis in Italia. Aliquot documentorum notationes chronicae emendatae. Ratherius cum Ottone et filio ejus Liutulfo anno 951, in Italiam redit recuperandi episcopatus spe concepta. Milonis comitis nepotem episcopum constitutum reperit, cui Manasses episcopatum vendiderat. Appellat ad summum pontificem et ad episcoporum synodum. Hac de re tres epistolas scribit.
[Col. 0059C]

42. Ratherius secundo e Veronensi sede pulsus in Germaniam secessit, ubi nullo certo loco consistens, vitae subsidia quaesiturus huc illuc discurrit; adeo ut gyrovagus vocaretur (epist. 5, n. 3). Noricam, id est Bajoariam, Sueviam atque Saxoniam, quas suae vitae testes memorat in Qualitatis conjectura num. 3, hac occasione peragrasse videtur. Hinc subsidium sibi praebuisse Germanos, harum videlicet provinciarum episcopos, testatur in litteris, quas ad Romanum pontificem scripsit, ut suo loco videbimus, anno 951.

43. Erat hoc tempore non tam disciplina morum, quam litterarum studio celebris Bruno Ottonis I frater, qui postea fuit archiepiscopus Coloniensis. [Col. 0059D] Alebat domi doctiores hujus aetatis viros, iisque magistris tum Latinas, tum Graecas, tum profanas, tum sacras litteras excolebat; ex quo ejus aedes litterarum et litteratorum domicilium videbantur. Ratherius in ea rerum inopia, quam indicavimus, ad ipsum Praeloquiorum libros direxit cum epistola, ut ex illis cognito auctore, siquidem ipsum suo servitio non inutilem agnosceret, ad se evocaret, et inter caeteros aleret. »Si itaque placet opus, inquit, placeat et operis exsecutor servulus, nec dedignemini suggerere quid valeat. Forsitan inter millia praestantiorum et iste suum obtinebit locum. Potestis autem, si libet, eumdem et ad servitium adipisci: abesse enim tenaciam remotissime vobis audivi. . . [Col. 0060A] . . . . Remota igitur difficultate, utimini potestate, scientes me hoc inhianter ambire. Praesaga enim mens quasi divinare videtur, meam per vestram [LXIX] claritudinem relevandam destitutionem, tantum condignam congruamque vestro dominatui impendere valeam servitutem.« Haec, cum egeret, scripta fuerunt. Eguit autem ad annum usque 951 vel 952, cum duabus aliis epistolis sexta et septima eleemosynam petiit, ut Romanum iter susciperet. Hinc ad Brunonem scripsit inter annum 948, postquam Verona abiit, et annum 951 vel 952. In Brunonis quidem aulam receptus fuit, sed non statim post exclusionem e sua sede; quippe sub tanto principe, cui fuit acceptissimus, piorum eleemosynis non indiguisset. Sane in epistola sexta scripta anno 951 vel [Col. 0060B] 952, num. I, inquiens: »Nusquam aliqua mihi vel hospitii quies, nusquam aliquod suffugium, nisi locus misericordium,« se ad hoc usque tempus nullo certo hospitio receptum innuit. A Brunone quidem accitum anno 952 videbimus paragrapho sequenti.

44. Mortuo Lothario rege X Kalendas Decembris anni 950, post dies 24, quibus Italiae regnum vacavit, »die Dominico, XV die Decembris in basilica S. Michaelis, quae dicitur major, fuerunt electi et coronati Berengarius et Adalbertus filius ejus in regibus (T. IV Rer. Ital. p. 149).« Ita breve Chronicon, quod Muratorius edidit (S. ODILO in Vita S. Adelai apud Canisium). Non multo post Berengarius Adelaidem Lotharii conjugem, viduam innocentem duris modis vexatam, tetrum conjecit in carcerem. [Col. 0060C] Carceris locum fuisse Gardae castrum agri Veronensis munitissimum ad Benaci ripas Donizo tradit (Vit. Matil. l. I, t. I Rer. Ital.). Hac de re Itali a Berengario alienati Ottonem Germaniae regem vocarunt, ut Adelaidem, quae e Garda fugiens ab Azone in Canossae castrum recepta fuerat, e tot periculis erueret, ac Berengarium regno abutentem compesceret. Misit ille statim in Italiam Liutulfum filium, qui cum Italos paratos et obsequentes nactus esset, mox rediit, inquit Rosvida hujus aevi historica, »clarum referens sine marte triumphum.« Tunc Otto una cum eodem filio in Italiam descendit ante Octobrem anni 951, ibidemque eodem mense Italiae regem fuisse appellatum constat ex duobus diplomatibus a Muratorio laudatis, et Papiae actis »VI Idus [Col. 0060D] Octobris anno Incarnationis Domini nostri Jesu Christi nongentesimo quinquagesimo primo indictione decima anno regni Ottonis regis in Francia,« scilicet orientali, quo nomine Germania vocabatur »decimo sexto, in Italia primo (Annal. Ital., an. 951).« Anterius ejusdem Ottonis [LXX] diploma Papiae signatum VII Idus Octobris edidit canonicus de Dionysiis, in quo solum annus 952 mendose scriptus fuit pro anno 951 (De duobus episc. pag. 121). »Dato septimo Idus Octobris anno Incarnationis Domini Nostri Jesu Christi 952, indictione 10, anno regni Ottonis regis in Francia 16, in Italia 1.« Omnes characteres cum duobus praecedentibus privilegiis plane concinentes anni errorem demonstrant. Anno [Col. 0061A] enim 952 mense Octobri indictio undecima decurrebat, non autem decima; et annus regni Franciae orientalis, seu Germaniae non decimus sextus, sed decimus septimus, cum Otto ejusdem Germaniae rex creatus fuerit post Henrici patris mortem, quae incidit in mensem Julium anni 936. Adde quod idem Otto mense Octobri anni 952 nec Papiae erat, nec in Italia, ex qua jam inde a paschate anni ejusdem in Germaniam redierat. Idem vero canonicus aliud documentum impressit, quod actum »in vico Runco« Veronensis agri signatur »regnante donno nostro Hocto ic in Italia anno primo sub die de mense Madius indictione nona.« (Ibid., p. 71.) Nona indictio cum mense Maio convenit anno 951. Si de errore in nota indictionis non esset suspicandum, dicendum [Col. 0061B] esset Ottonem, antequam Papiae rex salutaretur mense Octobri anni 951, jam inde a mense Maio anni ejusdem in Italiam ingressum, Veronae Italiae regem fuisse nuncupatum. Sed Berengarium et Adalbertum Italiae reges exstitisse usque ad Septembrem anni 951, constat ex duobus diplomatibus a Muratorio allegatis (Annal. Ital., an. 951), quorum alterum Papiae datum fuit X Kal. Octobris, alterum in plebe S. Marini VI Kal ejusdem mensis. In unica autem charta, quae annum primum regni Ottonis in Italia quinque mensibus antevertit, dum aliae omnes chartae idem Italiae regnum Berengario et Adalberto vindicant ad Septembrem usque; in hac, inquam, unica charta, quae non ex originali, sed ex antiquo apographo sumpta est, errorem irrepsisse in notam [Col. 0061C] indictionis probabilius credimus, ita ut pro nona indictione legendum sit decima, quae congruit anno 952. Id autem eo verisimilius apparet, quia aliud documentum scriptum Veronae, et a memorato canonico vulgatum signatur »regnante domno nostro Otto rege hic in Italia anno primo sub die de mense Junii indictione decima (De duobus episc. pag. 118):« Ubi si Veronenses annum primum Ottonis cum indictione nona signassent mense Maio anni praecedentis 951; mense [LXXI] Junio anni 952 non annum primum, sed secundum notare debuissent; neque enim credibile est eos unam initii regni Ottonis computationem invenisse anno 951 ante Octobrem, aliam post Octobrem cum caeteris Italiae civitatibus suscepisse.

[Col. 0061D] 45. In his Italici regni vicissitudinibus quid Ratherius egerit ex ipso audiamus. »Cum gloriosissimus atque piissimus cunctoque celebratissimus orbe rex noster (Otto) Italiam introisset, adfui cum ipso clarissimo filio, tentans, si daretur optio, ut meo restituerer loco (epist. 5, n. 8).« id est sedi Veronensis Ecclesiae. Ottonis introitus in Italiam cum filio competit anno 951, quo cum filio Liutulfo Italiam ingressus est. Cum enim Otto anno 961 iterum venit in Italiam, nullum secum filium adduxit. Liutulfus siquidem anno 958 e vivis excesserat; Ottonem autem secundum filium suum puerulum anno 961 in Italiam profecturus, in Germania relinquens, Gullielmi item filii sui archiepiscopi Moguntini curae commiserat [Col. 0062A] (Continuator Regin. et annalista Saxo). Confer admonitionem in epistolam quintam. Venit igitur in Italiam Ratherius cum Ottone et filio ejus Liutulfo anno 951. Restitutionem in suam sedem sperabat Berengario compresso, qui sibi fuerat infensus. Forte etiam potestatem adimendam credidit Miloni comiti Veronensi, qui Berengario favebat. Aliquid sane calamitosum isti contigisse, indicare videntur illa epistolae quintae num. 7, ubi Ratherius enarrata sua secunda expulsione, Milonem sibi adversum, ut videtur, respiciens, »calamitosum, inquit, hic accusare cum possim, devito aliquem, ne adjiciam super vulnerum ejus aliquod, quod propheta conquerendo prohibet, dolorem.« Certe Otto cum secundo in Italiam descendit, comites Veronae praefecit Germanos, [Col. 0062B] quibus fidebat. Idem in primo adventu fecisse satis credibile est, ita ut Milo comitatum Veronensem non recuperaverit, nisi postquam Berengarius totum Italiae regnum recepit.

46. Quid porro in causa fuerit, ne Ratherius hac occasione suae sedi restitueretur, ipse narrat his verbis. »Sed impedivit, quod alterum illic (in sede Veronensi) institutum rex invenit, Milonis scilicet nepotulum; ne difficile sit conjectare, cujus rei causa (Milo) tanta mihi intulerit mala. Cui quidem Manasses sedem vendiderat (epist. 5, n. 8).« Manassem episcopatum Veronensem, in quem fuerat intrusus, cuipiam vendidisse tradit etiam Liutprandus libro quarto [LXXII] cap. 3. Milonis autem comitis nepotulum, num ex fratre, an ex sorore, ignoratur, eum fuisse, [Col. 0062C] cui illum vendidit, ex hoc Ratherii loco discimus: hacque de causa eumdem comitem sibi tanta mala intulisse conjicit, ut scilicet Ratherio excluso, ac Manasse recepto, nepotem suum in Veronensem sedem aliquando sufficeret. Nepotulo erat pariter nomen Milo, quem quidem anno 951 Veronensem episcopum testatur ejusdem anni documentum, quod Joannes Baptista Perettus laudat (Catal. episc. Veron. p. 61). Manasses ad archiepiscopatum Mediolanensem, quem eidem Berengarius promiserat, promotus anno 949, cum quinque episcopatibus simul praefuerit (epist. 5, num. 6), id est Arelatensi, Veronensi, Tridentino, Mantuano, ac demum Mediolanensi, non ante hunc archiepiscopatum, sed non [Col. 0062D] multo post, Veronensem sedem Milonis nepoti vendidisse dicendus est, nimirum anno circiter 950. Hic cum ordinatus fuit episcopus, annum agebat circiter decimum octavum; natus quippe fuerat, postquam Ratherius Veronensem cathedram suscepit (epist. 8 ad Milon, not. 5). Hinc nepotulus, seu adolescentulus appellatur (epist. 5, n. 8); et hac fortassis de causa »hujusmodi ordinationis licentia« quaesita atque recepta tradebatur a sede apostolica, ut scilicet adolescentulum ordinari permitteret.

47. Hanc summi pontificis licentiam fautores Milonis veluti approbationem ac legitimam confirmationem episcopatus ejusdem efferebant. Otto, qui imperatoris dignitatem a summo pontifice obtinere peroptabat, nihil contra Milonem episcopum ausus, [Col. 0063A] spem omnem Ratherii irritam reddidit. Is itaque tum apostolicae auctoritati, tum regiae majestati cedens, Italiam deserere compulsus fuit. Hoc autem loco duo Ratherii testimonia notanda sunt, alterum in Itinerario num. 4, ubi se ter exsulatum affirmat, alterum in opusculo »de clericis sibi rebellibus,« num. 2, ubi ait: »Me jam quater extrusistis.« Utrobique velut tertium exsilium et expulsionem tertiam a sede Veronensi illam computat, cum anno 951 eadem sedem recuperaturus in Italiam venit, sed agente Milone, quem episcopum ibidem reperit, agentibusque ejus fautoribus, in quibus clericos fuisse ex postremo testimonio liquet, re infecta discessit: Confer in Itinerarium in not.

48. Initio quidem, cum restitutionem, [LXXIII] quam [Col. 0063B] sperabat, inaniter cessisse vidit, »Statueram, inquit (Epist. 5, n. 8), carceribus et exsiliis per Dei misericordiam exemptus, et in latitudinem liberi arbitrii eductus, solitudinem monasterii petere, et ibi exspectare Deum, qui salvum me faceret a pusillanimitate spiritus, et tempestate persequentium, causasque expulsionis meae a memetipso poenitendo exigere, meque, ipse ut non judicarer, judicare (Ibid., n. 9).« Verum dum haec animo volveret, audivit sibi ab aemulis quaedam objici, quibus non vi, sed jure ministerio sacerdotali se privatum affirmabant. Verebatur praeterea, ne cedens omnino sine defensione ulla, declinasse videretur judicium, perinde ac si suae causae juste patrocinari non posset. Quare ad sedem apostolicam negotium deferendum [Col. 0063C] credidit. Hac de causa litteras dedit ad eum ipsum pontificem, qui Milonis ordinationem probasse ferebatur, ubi luculenter expositis suis praecedentibus aerumnis ac vicissitudinibus ad annum usque 951, petitionem suam his verbis proponit (Ibid., n. 10): »Ne igitur criminosus videar criminatus, aut fugax provocatus, audientiam rogo, audientiam flagito, invasoremque Ecclesiae meae cum ipso pastorum omnium pastore audaciter furem vocitans et latronem, quia aliunde ascendit, non per ostium introivit, etenim vivent viro nubere alteri non dimittitur mulier legitime, coram apostolatu vestrae sedis ad certamen canonicum provoco, eo etiam, si vestrae dominationi placet, tenore, ut sive pro me, sive pro illo lex obtinuerit, episcopium cui nobis visum fuerit tribuatis, [Col. 0063D] tantum in Domino: praeesse enim ulterius non concupisco, si prodesse, ut antea, nulli valeo.« Et post nonnulla: »Unum e nobis duobus episcopum non esse, cum etiam infantum, si qua eis inest, satis evidenter valeat comprehendere ratio, quis autem nostrum sit, vestrae pastoralitatis decernere debeat provisio, absque maximo vestri, si dicere audeam, periculo, quandoquidem controversia inde orta est, indiscussum relinquere non valetis omnino (Ibid., n. 11).«

49. Hanc epistolam Agapito II, qui Milonis ordinationi licentiam dedisse praeferebatur, fuisse inscriptam, et a Ratherio exaratam anno 951, vel ineunte 952, cum ex contextu satis colligitur, tum vero [Col. 0064A] confirmatur ex iis quae in admonitione eidem epistolae quintae praefixa fusius disseruimus. Joannis autem pontificis, qui Agapito successit, nomen epigraphes nunc idcirco exhibet, quia eadem mox ignotis de causis suppressa, sub Joanne XII [LXXIV] mutata ab auctore solummodo inscriptione repetita fuit, ut in eadem admonitione observavimus.

50. Cum porro Ratherius apostolicae sedis judicium adire cuperet, aliam ad omnes fideles epistolam scripsit (epist. 6.), qua piorum eleemosynas in Romanum iter petiit. In hac notanda sunt verba, quibus num. 3, se a Romana Ecclesia »longius disparatum,« id est, valde distantem tradit. Hinc jure dubitari potest, num haec epistola una cum praecedenti et subsequenti, quae eadem super re eodemque [Col. 0064B] tempore exaratae fuerunt, scripta fuerit in Italia anno 951, antequam auctor exinde decederet, an potius in Germania sub finem anni ejusdem, vel anno 952, quo fortassis statim, cum omnem episcopatus recuperandi spem interceptam vidit, sese recepit, antequam illuc Otto regrederetur.

51. Cum his duobus epistolis jungenda est septima ad omnes episcopos »per universam Italiam, Galliam atque Germaniam,« in quam cum eadem in causa similes inferuntur sententiae, tum vero episcoporum concilium appellatur. Miser Ratherius ne quidquam intentatum relinqueret, summum pontificem, et episcopos omnes ad canonicum judicium excitandos putavit. Has vero epistolas tres ipsum Ratherium suppressisse hoc tempore certum videtur, [Col. 0064C] earumque edendarum cogitationem idcirco forte deposuit, quia dum id agitaret animo, a Brunone Ottonis fratre in suam aulam, uti olim petierat, receptus fuit.



§ X.---Ratherius in Germaniam reversus a Brunone Ottonis regis fratre inter domesticos recipitur. Brunonis opera fit episcopus Leodicensis. Solemnes hujus promotionis ritus. Ejicitur subinde etiam e sede Leodicensi. Hac de causa duo opuscula scribit. Aliqui episcopatus ejusdem reditus ipsi ad victum assignati quinam fuerint.

52. Bruno cum fratre Ottone rege in Italiam venerat, ac propterea in aliquot diplomatibus Papiae datis anno 951, »Bruno cancellarius« subscriptus legitur; et in textu quorumdam expresse [LXXV] nominatur [Col. 0064D] »dilectus frater noster Bruno, vel per interventum fratris nostri Brunonis (PURICEL. Mon. Eccl. Ambr. n. 172).« qui ad ipsum absentem scripserat, eumdem in Italia praesentem etiam agnovit (DIONYS. de duobus ep. p. 120). Cum porro Otto rex Italiae regno potitus, Adelaide Lotharii vidua Papiae sibi in matrimonium copulata, ob insurgentes subinde in Germania tumultus anno 952 in Saxoniam rediisset, ubi sacrum Pascha celebravit; eodem petiit etiam Bruno, qui clericali militiae nomen dederat. Hic litterarum et litteratorum amantissimus, quorum usu atque consuetudine quotidie fiebat instructior, inter alios, quos domi alebat magistros, Ratherium ad se accivit, qui adeo praestitit caeteris, ut omnium primus et institutioni ipsius Brunonis [Col. 0065A] maxime utilis haberetur. »Otto tunc potentissimus rex, inquit Fulcuinus (Gest. Ab. Lob. c. 22), Austrasiis et subactae Italiae tunc imperitabat, cujus frater Bruno, unicum et singulare in Christi Ecclesia decus futurus, velut pretiosissimus lapis multiplicibus philosophorum poliebatur argumentis. Advocatur Ratherius, et habetur inter palatinos philosophos primus. Quid multa? Non destitit, donec regiam illam et mirificam indolem in omnibus disciplinis perspicacissimam redderet et perfectam.« Verba, quibus Otto rex »subactae Italiae tunc imperitasse,« seu in Italia regnasse traditur, tempus indicant, quo nondum ille Italicum regnum Berengario et Adalberto certis conditionibus restituerat. Haec restitutio facta fuit an. 952 (Vid. infra, n. 68); et ante hanc [Col. 0065B] (eodem tamen anno) Ratherius a Brunone evocatus, ac inter palatinos magistros receptus dicendus est: quod maxime animadvertendum est, ne quis minus recte intelligens verbum imperitasse, erroris notam Fulcuino appingat, ac si haec ad illud posterius tempus retulerit, quo Otto anno 961 Berengarium et Adalbertum ex Italiae regno omnino exclusit, imperatorisque titulum a Romana sede obtinuit anno 962.

53. Annum circiter Ratherius in Brunonis aula immoratus est; anno siquidem 953 cum duae Ecclesiae vacassent, Coloniensis et Leodicensis, Bruno ad Coloniensem, Ratherius vero ad Leodicensem promotus fuit. Ratherium quidem eodem nedum anno, sed etiam die ad Leodicensem cathedram promotum, [Col. 0065C] quo Bruno consecratus fuit archiepiscopus Coloniensis, testatur idem Ratherius in »conclusione deliberativa« num. 26. Hac de causa Brunonem »in ipsis sacerdotii sui primordiis« promovisse Ratherium, Rotgerus tradit (Vit. S. Brun., n. 34). Porro [LXXVI] Brunonem anno 953 Coloniensem archiepiscopum fuisse ordinatum certum est ex Frodoardo coaevo scriptore in Chronico, quem alii omnes secuti sunt. Hinc recte in Chronico Leodicensi apud Labbeum (t. I Bibl. mss. p. 338), et in alio Lobiensi apud Martenem atque Durandum (t. III Thes. Anec. p. 145), et in Gestis episcoporum Leodicensium Aegidii Leodiensis c. 45 (t. I CHAPEAUVIL. p. 176). Ratherii promotio affigitur anno 953; econtra vero perperam Sigebertus et alii eum secuti [Col. 0065D] ipsam assignant anno 954.

54. Ratherium Brunonis opera, seu, ut in Phrenesi traditur num. 1, »interventu« ad Leodicensem sedem pervenisse tum Rotgerus (ROTC. Vit. S. Brun., n. 34), tum Fulcuinus tradiderunt (Fulc. c. 23). Lotharii regnum, seu Lotharingia, quae Hilduini et Richarii tempore Galliarum regno accensebatur, non multo post ad Germanicum regnum accesserat. Hinc Conrado, quem ejusdem Lotharingiae ducem Otto Germaniae rex constituerat, anno 953, ob rebellionem deposito, idem rex Brunonem fratrem tametsi clericum ducem subrogavit, et Coloniensi Ecclesiae eodem anno vacanti praefecit. Is autem Leodicensi cathedrae pariter vacanti post Faraberti [Col. 0066A] mortem Ratherium praeficiendum curavit. Id Bruno sanctissimus vir non humanis rationibus ductus curavit, sed quia Ratherium illi Ecclesiae praeficere, »propter abundantem doctrinam et eloquentiam copiosam, qua inter sapientissimos florere visus est, non eidem Ecclesiae solum, cui praefuit, sed et multis aliis circumquaque valde proficuum fore putatum est.« Ita Rotgerus laudatus in S. Brunonis Vita num. 34, ubi aliam quoque illustriorem hujus electionis rationem addit, quae Ratherii probitatem Brunoni intima familiaritate perspectam maxime demonstrat. »Simul quia, inquit, in illis partibus per zelum et contentionem. . . . . . quidam etiam sacerdotes Domini plerumque, quod dictu nefas est, terrenae plus justo confisi potentiae, populum imperitum [Col. 0066B] scandalizabant, saepe dictus dominus Bruno Coloniensis archiepiscopus, cui jam totius regni (Lothariensis) dispensandi cura imminebat, ratus id, quod verum fuit, hunc ejectum antehac et neglectum hoc tanto beneficio ad illud fidei et veritatis foedus adduci, ut a nemine posset reduci; ita demum os loquentium iniqua obstruere posse credidit, si nulla occasio scandali posset in eorum episcopo reperiri.« Ita nimirum ecclesiasticae disciplinae studio morumque integritate Ratherium praestare Bruno expertus fuerat, ut nullam in eo scandali occasionem inveniri [LXXVII] posse certissime crederet. Has easdem eligendi Ratherii causas ex Rotgero Fulcuinus repetit. Ea vero ratio, quam is ex suo addidit scribens, Ratherium Brunonis industria Leodicensi [Col. 0066C] Ecclesiae incardinatum »in emolumentum magisterii, »nisi benignius explicetur, Brunonis sanctitate indigna videtur.

55. Quomodo autem haec Ratherii promotio Brunone agente peracta fuerit, partim ex Phrenesi, partim ex »conclusione deliberativa« cognoscimus. Mos hujus aevi erat episcopos cum regis consensu eligere. Nisi autem vis, vel fraus aliqua intercessisset, cleri et populi electio secundum canones requirebatur. S. Bruno nihil nisi jure agendum duxit. Hinc Rotgerus de Ratherio ait: »Leodicensi cathedrae vacanti, magna ejus (Brunonis) industria secundum statuta canonum incardinatus est.« Fulcuinus, qui hunc locum ex Rotgero transcripsit, omissis verbis »secundum statuta canonum, illa in emolumentum [Col. 0066D] magisterii« substituit. In Phrenesis prooemio num. 1, duae Ratherii electiones distinguuntur, una in Aquisgrani palatio »feria 4 solemnis jejunii mensis septimi,« quae anno 953 incidit in diem 21 Septembris S. Matthaei festum, altera Coloniae »Dominica sequenti,« nimirum die 25 ejusdem mensis. Priorem electionem »ab iis, quorum specialius intererat,« peractam ibidem auctor tradit. Cum porro alteram electionem »ab eodem, hoc est Leodicensis Ecclesiae populo« factam affirmet; eos »quorum intererat fuisse eumdem populum Leodicensem« manifestum est. Non defuisse vero cleri Leodicensis consensum indicant illa »conclusionis deliberativae« num. 21, ubi promotionem suam a legitimo archiepiscopo [Col. 0067A] Brunone factam pronuntiat »sub praesentia totius Ecclesiae, et consensu, qui utique et requiritur legibus, clericorum.« Addit in Phrenesi se Aquisgrani non solum electum a Leodicensibus, quorum intererat, sed et »expetitum ab episcopis, abbatibus, comitibus, totiusque regni primoribus,« qui nimirum erant in comitatu, et ad ordinationem S. Brunonis Coloniensis archiepiscopi frequentissimi convenerant. Ratherii electio a Brunone constituta, seu approbata »eodem die« post suam ordinationem, et »post professionem a se, ut moris est, factam, canonicis quod semper obediens foret praeceptis,« traditur in laudata »conclusione« num. 26. Hinc primum Bruno die 21 Septembris consecratus, dein Ratherius electus. Non solum ille jam consecratus [LXXVIII] archiepiscopus, [Col. 0067B] sed alii quoque episcopi hanc electionem legitimam comprobarunt, nihilque in ea contra canones gestum judicarunt. Hinc auctor in Conclusione num. 21, »judicium praesulum, testimonium decretorum, sanctionem canonum« memorat . . . Addit num. 22, »regis concessum,« id est consensum; et num. 25, diploma aliquod regia manu signatum innuit. Ita etiam in electione S. Udalrici episcopi Augustani »edictum regis« laudat in ejus Vita Gerardus presbyter c. 2, n. 7 (tom. VII Act. SS. Bened., pag. 420). Brunonis ordinatione a Rotberto Trevirensi archiepiscopo Aquisgrani laudato die 21 Septembris paracta, publica ejus institutio in Coloniensi Ecclesia in sequentem Dominicum diem 25 Septembris rejecta videtur. Hac quidem occasione [Col. 0067C] eodem die 25, nova et solemnior Ratherii electio et incardinatio ibidem celebrata est, ut ex memorato Phrenesis prooemio discimus, ubi haec leguntur num. 1: »Rursum sequenti Dominica ab eodem, hoc est, Leodicensis Ecclesiae populo electus, septem a coepiscopis, duo quorum fuerunt archipraesules, caeteri praesules, praelibato scilicet Brunone, Rodberto, Baldrico, Hildebaldo, Druogone, Berengario atque Folberto, conniventia decretorum, consensu atque exemplis nonnullorum, quibus et id contigerat, antiquorum, summo totius, quae aderat, favore, destinatus eidem atque solemniter intronizatus Ecclesiae.« Duo archipraesules erant Bruno archiepiscopus Coloniensis et Rodbertus Trevirensis; Baldricus erat episcopus Ultrajectinus ad [Col. 0067D] Rhenum, Hildebaldus episcopus Transrhenensis, seu Mimigardensis, Druogo Osnabrugensis, Berengarius Virdunensis, et Folbertus Cameracensis. De hac secunda, sive etiam de prima electione accipi queunt illa primae partis »de contemptu canonum« num. 9, ubi de sua promotione ad Leodicensem Ecclesiam consultum fuisse testatur »gloriosissimum praesulum concilium, illos vero misericorditer me elegisse, et populi assensu conjuncto fraternaliter intronizasse.« Utrobique nimirum plures episcopi convenerant, et utrobique discussa causa, quae in quaestionem cadebat, num ille, qui episcopus erat Veronensis, ex ista sede pulsus, ad aliam posset promoveri, expensis in hanc rem canonibus, [Col. 0068A] decretis pontificum, et antiquorum exemplis, concilii judicio statutum fuit, nihil repugnare, imo et decretis, et exemplis antiquorum, »quibus et id contigerat,« ejusmodi translationem licitam [LXXIX] approbari. Vide »conclusionem deliberativam« num. 40.

56. Solemnis haec intronizatio Ratherii in cathedrali Coloniensi acta est, tradita eidem a S. Brunone metropolita Leodicensis Ecclesiae pastorali virga ante altare S. Petri (Conclus. n. 30): qui ritus animadversione dignus est. Mox concionem e suggestu praesente frequentissimo populo Rodbertus archiepiscopus habuit, qua Ratherium »supra ambonem Ecclesiae Coloniensis spectante cuncto specialius collaudavit populo (Phrenes. n. 1).« Subsecutae [Col. 0068B] sunt acclamationes populi atque nobilium, cleri cantus, et sonitus signorum, quae campanas vocamus. Scripta praeterea fuit synodica ad Leodicensem clerum et populum de Ratherii promotione, cui subscripserunt septem praesules, quos paulo ante memoravimus. Ex his quidam cum ipso Brunone a concilio legati, qui Ratherium Leodicum ducerent, et post gestorum relationem, quae assensum regis praeferebat, ipsum clero et populo Leodicensi actu praeficientes, in episcopali sede locarent. Quanta autem cum universorum Leodicensium laetitia exceptus fuerit, auctor significat num. 39, laudatae »conclusionis« ubi se eam Ecclesiam nolle dimittere affirmat, »ne susceptionem tam spontaneam, tam hilarem, tam devotam, tam populosam, laudibus [Col. 0068C] tot (quia datus ei fueram) Christi refertam, plebis erga me devotissimae, accepisse calumnier ingrate.«

57. Haec autem tam laeta initia brevi in apertam tristemque rebellionem transierunt. Pro salute populi sibi crediti novus episcopus pluribus laboravit, idque aliquandiu ipsi bene cessisse, indicare videtur quaedam allegoria in librum Confessionis inserta num. 38, in quam vide not. 79. At non multo post pars quaedam praepotentior in eum male affecta »ad sui perniciem praevaluit, inquit« Fulcuinus. »Quidquid pro salute eorum gestum est, hoc sibi pestiferum existimabant. Quid multa? Erratum est, saevitum est, nec cessatum est, donec expulsione ejus crudelitati suae et nequitiae satisfacerent.« Recens [Col. 0068D] auctor pro »erratum est.« legendum credit »certatum est;« Ratheriumque, ut sese contra rebelles tueretur, armis certasse suspicatur. Hanc vero suspicionem penitus extrudit idem Ratherius in libello Phrenssis, quem ante hanc editionem ineditum, auctor ille videre non potuit. In prooemio enim ejus opusculi num. 2, se juxta adversariorum sententiam »phreneticum« non diffitetur, quippe [LXXX] qui »inusitato tum temporis more, non ad nummos tali in discrimine, NON AD ARMA, ut quidam, non ad copiam amicorum, sed ad libros, ad armaria (bibliothecarum), ad priscorum confugerit exempla:« quae deinde iterum repetens, se non armis, sed libris ac scriptis opusculis certasse significat. Caeterum non [Col. 0069A] solum Fulcuini editio habet »erratum est,« verum etiam Rotgerus in S. Brunonis Vita, ex qua hunc locum Fulcuinus transcripsit: et duplex quidem Rotgeri editio Surii atque Leibnitii ex duobus codicibus sumpta eamdem lectionem praefert, sicut et ille Rotgeri codex Ratherio coaevus, quem Fulcuinus prae oculis habuit. In tanta ergo codicum consensione nihil emendandum. Verbum autem »erratum est« ad praecedentia refertur, quibus Rotgerus narraverat S. Brunonem, cum Ratherium ad Leodicensem sedem promovit, speravisse fore ut »nulla occasio scandali posset in eorum episcopo reperiri.« Parte autem adversa praevalente cum magnum scandalum fuerit subinde excitatum, se errasse deprehendit. Quanquam etsi apud Fulcuinum legeretur [Col. 0069B] certatum est, cum tamen id de Ratherio, quem ab armis abstinuisse vidimus, accipi nequeat, ad rebelles procul dubio referendum esset, sicut ad ipsos spectant sequentia saevitum est, nec cessatum est, donec expulsione ejus crudelitati suae et nequitiae satisfacerent. Se enim vi publica expulsum, et Baldricum intrusum in eodem prooemio testatur.

58. Antiquus auctor de Gestis episcoporum Tungrensium a Martene et Durando editus hujus rebellionis causam refert in acriorem censuram, qua Ratherius depravatos etiam potentium mores acerbius perstrinxit. »Nam dum in mores hominum, inquit, tam scriptis, quam dictis inveheretur aequo mordacius, hoc non ferente potentium insolentia, a nostra sede nihilominus dejicitur (t. IV Collect. [Col. 0069C] Veter. Script. pag. 859, n. 20).« Similia tradunt Anselmus canonicus Leodiensis cap. 33, et Aegidius item Leodiensis cap. 45, qui Chapeauvillii opera prodierunt. Ipsam expulsionem »ingenio Baldrici,« Ultrajectini episcopi, »patratu Rotberti« archiepiscopi Trevirensis, »et vi publica comitum Regeneri atque Ruodvolti« peractam noster auctor in laudato Phrenesis prooemio num. 1, prodidit. Baldricus nimirum episcopus Ultrajectinus quem Rotberto Trevirensi »in sui debellatione consigniferum« idem auctor vocat (Phrenes. prooem. n. 2), alium juniorem Baldricum fratris filium, licet valde juvenem [LXXXI], puer siquidem dicitur, ad Leodicensem sedem evehere contendit. Accesserunt duo memorati comites Regenerus et Ruodvoltus in illis regionibus [Col. 0069D] praepotentes, quorum nepos erat idem junior Baldricus, »talia ut quid contigerint, ne difficile sit conjectari (Phrenes. prooem. n. 1).« Bruno, qui Ratherium maximi faciebat, ipsum in sua cathedra sustentare concupisset; sed nullum sive ex episcopi amicis, sive ex militibus, seu magnatibus adjutorem nactus, ac praeterea metuens ne laudati comites, qui contra Conradum tunc agebant, si Baldrici junioris promotioni obsisteret, ad Conradi partes transirent, et contra regem aliquid molirentur, omnisque pro Ratherio nisus irritus caderet; idem consilium deserere coactus fuit. Hac porro in re inimici Ratherii ut justam aliquam ejus excludendi causam praeferrent, incardinationem ipsius, qua e [Col. 0070A] Veronensi sede ad Leodicensem fuerat translatus, accusantes, opposuerunt sacros canones qui episcoporum translationes vetarunt (De contemptu canon., p. 1, n. 9). Ille vero sese defendit tum decreto Antheri papae, quod tunc ab omnibus sincerum habebatur, tum praesertim sanctorum antiquorum exemplis, qui ex una sede ad aliam transiere (Conclus. n. 40). Addidit se, cum pulsus e Veronensi sede episcopatu careret, vere non posse dici de una sede ad aliam traductum; cumque ipsas translationes reprehendere possit nemo, si non humana aliqua ratione, sed necessitate vel utilitate Ecclesiae fiant; monuit »nec avaritiae causa, vel superbiae se intronizatum, sed pulsum a propria sede, necessitate coactum adiisse tunc temporis piissimum regem, [Col. 0070B] nunc Caesarem gloriosissimum illum, consuluisse praesulum concilium: illos vero misericorditer me elegisse, et populi assensu conjuncto fraternaliter intronizasse,« Ita Ratherius parte prima »de contemptu canonum« num. 9, ubi disputationem hac super re cum quopiam ecclesiastico Leodici habitam refert. Nihil autem proficere poterant rationes, ubi non ratio, sed vis praevalebat. Cessit autem tantae violentiae Bruno, cui totius regni Lothariensis dispositio, ut diximus, tradita fuerat. »Cessit igitur,« inquit Rotgerus, et ex eo etiam Fulcuinus, »ne vinceretur a malo, sed vinceret in bono malum: cessit adversantium voluntati, ut suo eos gladio jugularet (ROTG. Vit. Brun. n. 34; FULC. c. 23).« Baldricus itaque junior consecratur episcopus, et vi [Col. 0070C] publica in Leodicensi sede constituitur. Hinc eum »furem et latronem« appellans Ratherius in »conclusione [LXXXII] deliberativa« num. 2: »Furem, inquit, quia furto abstulit mihi sedem, latronem, quia vi et potestate publica« abstulit, ea nimirum »vi publica,« qua a comitibus Regenero et Ruodvolto ipse exclusus fuit, »ut institueretur nepos eorum Baldricus (Phren. n. 1).«

59. Rebellio haec contra Ratherium die Natalis Domini coepisse a Fulcuino traditur, dum idem episcopus Laubiis moraretur. »Cum apud nos, inquit ille c. 23, Nativitatem Domini festive et opipare celebraret, facta est Leodici contra eum gravissima conspiratio.« Hoc rebellionis initium assignandum est Natali Dominico anni 954, ita ut expulsio Ratherii, [Col. 0070D] quam aliquanto post subsecutam videbimus, cadat in annum 955, cui quidem illam affigunt cum Aegidio Leodiensi duo antiqua Chronica Lobiense et Leodicense, quibus in re ad Leodicensem Ecclesiam pertinente magis deferendum est, quam Sigeberto aliisque chronologis Sigebertum secutis, qui sicuti errarunt Ratherii promotionem ad eamdem sedem ascribentes anno 954 pro 953, ita etiam errarunt, cum illius expulsionem retulerunt in annum 956. Hunc profecto annum 956 nequaquam ferunt, quae de sua expulsione tradit ipse Ratherius in Phrenesi num. 1. Se enim expulsum indicat Conrado duce vivente, »qui tunc contra regem Ottonem agebat:« obierat autem hic dux ante annum 956, dum cum [Col. 0071A] ipso rege subinde conciliatus, contra Hungaros pugnabat mense Augusto anni 955 (Necrolog. Fuld. apud Leibnit. t. V. Rerum Brunsvic.). Hinc ubi Aegidius memoratus Leodicensem Ratherii episcopatum »fere tribus annis« actum scribit, melius legendum »fere duobus annis, sicuti ferme biennium« legitur apud Fulcuinum, ut ex textu, quem initio decimi tertii paragraphi explicabimus, palam fiet. Hoc »ferme biennium« episcopatus Ratherii, quod ab ejus promotione die 21 Septembris anni 953 initium sumit, exigit ut ipsum expulsum dicamus non statim post exortam rebellionem die 25 Decembris anni 954, sed aliquot menses post. Non pauca enim post rebellionis initium gesta intercessere, antequam ejus expulsio et Baldrici ordinatio fieret. Nihil perfici poterat [Col. 0071B] sine Brunonis assensu, qui non solum erat archiepiscopus Coloniensis, ad quem novi Leodicensis episcopi ordinatio spectabat, verum etiam Lotharingiae dux totam eam regionem administrabat. Hic autem magnus Ratherii patronus haud facile seditiosis cessit. Illa Fulcuini, »Quid multa? Erratum [LXXXIII] est, saevitum est, NEC CESSATUM est, donec expulsione ejus crudelitati suae et nequitiae satisfacerent,« aliquod non breve tempus in hac seditione exactum indicant, priusquam Bruno ad cedendum induceretur. Duo illi comites Regenerus et Ruodvoltus in ea regione praepotentes, quorum nepos erat Baldricus, pro Ottone rege Brunonis fratre adversus ducem Conradum steterant. In ea contra Ratherium conspiratione ab his praesertim saevitum [Col. 0071C] fuit, »nec cessatum,« donec Brunonis assensum extorquerent. »Tempestates undique innumerae confluxerunt, »ait loco eodem Fulcuinus,« navis Ecclesiae laborante remige fluctuavit, gubernator ipse procellosae tempestatis impetum ferre non potuit. Cessit igitur, . . . . . . cessit adversantium voluntati, ut suo eos gladio jugularet. Sibi obstricti sunt sacramentorum fide spontanei, ut si accipere mererentur episcopum quem petebant, invicta exinde firmitate auctoritatem Ecclesiae et jus imperatorium tuerentur.« Metuens nimirum Bruno, ne si diutius ac fortius resisteret, duo illi comites a rege deficerent et transirent ad Conradum, »qui tunc contra regem agebat (Phrenes. n. 1),« illis jurejurando obligatis, Ratherium tandem dimittendum, Baldricum juniorem [Col. 0071D] consecrandum censuit. Ad haec producti canones de vetitis episcoporum translationibus, et concertatio hac de re habita a Ratherio fortassis in aliquo episcoporum congressu: novi episcopi electio, petentibus clero et populo, regis assensus, episcoporum convocatio, et alia id genus requisita; quae omnia expulsionem Ratherii ad aliquot menses anni 955 ita protrahunt, ut ab electione ipsius ad expulsionem »ferme biennium« excurrisse intelligatur, quod secus intelligi nulla ratione potest. Quod si illa qualiscunque excommunicatio late sumpta, quam noster episcopus in archiepiscopum Trevirensem suae expulsionis fautorem inferendam curavit in die Coenae Domini anni 955, valde obscure indicata [Col. 0072A] in Phrenesi num. 16 (eam ibidem explicare studuimus notis 50 et 51), ante ipsam ejus expulsionem illata fuit, ut probabilius videtur; haec profecto Ratherii expulsio, sicuti et electio atque ordinatio Baldrici, rejicienda erit post Pascha, quod eo anno in diem decimam quintam Aprilis incurrit. Erunt fortassis qui opponent Conradum ducem, quo agente contra Ottonem Ratherius expulsus fuit, jamdiu ante hoc tempus conciliatum fuisse cum [LXXXIV] rege. Hanc enim ipsius reconciliationem plerique conjungunt cum illa, qua Liutulfus regis filius, a Conrado contra patrem incitatus et infensus, in ipsius gratiam rediit die 17 Decembris an. 954. Innituntur testimonio Witichindi, qui libro tertio uno contextu filium Liutulfum et Conradum generum ab [Col. 0072B] Ottone in gratiam susceptos testatur. At Conradi reconciliationem post illam Liutulfi initam fuisse nobis certissimum est. Pacem cum filio factam memorato die 17 Decembris anni 954, liquet ex notatione Guillelmi archiepiscopi Moguntini Chronico Mariani Scoti inserta. Qui autem fieri potuit, ut eodem quoque die Conradus cum rege pacem inierit, si Fulcuino teste rebellio in Ratherium posterius exorta fuit die Natali anni ejusdem; et aliquanto etiam post ille e Leodicensi sede fuit expulsus, dum Conradus dux, ipso testante Ratherio, adhuc contra regem agebat? Palam igitur fit Conradum post initam Liutulfi pacem cum patre die 17 Decembris anno 954, adversus regem aliquandiu stetisse, et solum postea anno 955 paulo ante pugnam pro eodem rege [Col. 0072C] ab eo susceptam contra Hungaros, cum ipso fuisse conciliatum. Hinc sane Fulcuinus cap. 25, narratis Hungarorum gestis anni 954, expositurus praelium anni 955, quod illa gens »seducta, credo, superioris anni successu« suscepit, et Conrado, seu Conone strenue dimicante devicta fuit; »Aderat ibi Conon, inquit, non jam dux, sed miles, toto ut putabatur animo conversus ad pacem, quam paulo ante (notentur voces paulo ante) atrociter impugnabat.« Solius quidem Liutulfi pacem initam die 17 Decembris an. 954 memorant tum Guillelmus Moguntinus in notatione laudata, tum Gerardus in Vita S. Udalrici episcopi Augustani, qui ejus pacis conciliator fuit. Si autem reconciliatio Conradi in annum 955 rejicienda est, nihil impedit quin idem Conradus [Col. 0072D] anno eodem aliquanto ante reconciliationem contra Ottonem ageret, adeo ut eo contra regem agente Ratherius pulsus fuerit anno 955, ut ex documentis antea consideratis collegimus.

60. Pulsus e Leodicensi sede noster episcopus post intrusionem junioris Baldrici, dum Leodici moraretur, multis importune curantibus, ut vel ipse invasori episcopatum dimitteret, restitit fortiter, et conclusionem deliberativam scripsit, qua cur dimittere et cedere non deberet, quadraginta [LXXXV] argumentis exposuit. In hoc opere cum se a petenda aliqua redituum ecclesiasticorum portione in vitae subsidium, ut cessioni ejusmodi assentiretur, maxime abhorrentem praefert; dum huic cessioni ea quoque [Col. 0073A] de causa se assentiri non posse ait num. 14: »Ne, dimitte me ad unam partem sacerdotalem, ut comedam bucellam panis . . . dixisse prior ipse diffamer:« tum vero aliquam hac in re conventionem seu oblationem sibi propositam, sed abs se rejectam indicat, dum in fine scribit: »Ego a quolibet mihi indigentissimo vim fieri malo, quam pepigisse foedus cum morte, et cum inferno pacem judicer fecisse. Eleemosynae aliquod suffragium porrigenti alicui, latrone illo exceptissimo« (sedis scilicet invasore excepto, a quo nec eleemosynam accipere vult) »manum ingratus non retraho.« Hoc opusculum, quod de ritu electionis episcoporum multa continet, Leodici scriptum ex ipsa inscriptione conclusio deliberativa Leodici acta manifestum est. Scriptum [Col. 0073B] quoque fuisse post intrusionem Baldrici patet ex num. 2, col. 203.

61. Leodico cum abiit Ratherius, sese Moguntiam recepit, a Guillelmo archiepiscopo Ottonis regis filio perhumanissime et munificentissime exceptus. Hac in urbe »data otii occasione curavit, quae circa eum acta fuerant, in libros digerere, qualitas elaborans ne vel curiosis lateret sui temporis. Utique hoc audientes duo illi ejus specialius inimici, Rodbertus videlicet, et Baldricus, dixerunt eum phreneticum esse (Phrenes. n. 1).« Hinc librum, quem contra ipsos scripsit, Phrenesim appellavit. Alia hujus tituli ratio affertur in prooemii epigraphe his verbis expressa: »Incipit prooemium Ratherii episcopi in librum quem Phrenesim nominavit, pro eo quod nimis in eo austere [Col. 0073C] in quosdam inveheretur.« Multis quidem agit contra Rodbertum archiepiscopum Trevirensem, quem suae expulsionis auctorem praecipuum in ipso opusculo alloquitur; nonnullis etiam contra Baldricum juniorem Leodicensis sedis invasorem: de aliis autem sibi infensis quaedam paucis interserit. In laudato prooemio, num. 6, duodecim voluminum, quae hac in re lucubravit, argumenta proponuntur. Non omnia tamen digessit Moguntiae. Certe Conclusionem deliberativam, cui undecimi voluminis locum attribuit, adhuc Leodici degens scripserat; et fortassis etiam aliquot alios libellos, seu epistolas in iisdem argumentis indicatas (quaedam enim ejusmodi volumina [LXXXVI] ex epistolis constant) ante expulsionem, ut sese in sua sede tueretur, exaravit, quas postea [Col. 0073D] Moguntiae una cum caeteris ibi lucubratis opusculis in duodecim libros distribuit. Si hi omnes libri superessent, non dubitamus quin alia multa ad hocce factum illustrandum suppeterent: sed praeter Conclusionem deliberativam, quam postremo Veronensis episcopatus tempore ab auctore ob non dissimies circumstantias cum paucis additamentis iterum editam exhibuit codex Laudunensis, ex aliis undecim laudatis libris solus primus liber Phrenesis inscriptus in Lobiensi codice inventus est, cui ibidem in fine additur professio fidei, quae ad librum secundum ex argumentorum indicio pertinet. Huic professioni fidei eodem libro secundo auctor adjecerat epistolas duas, »quarum una (ait in prooemio [Col. 0074A] saepius laudato, num. 6), Romanam fatigare querelis non desinit sedem, coepiscoporum altera gregem;« una scilicet directa erat ad Romanum pontificem, ad omnes episcopos altera. In Lobiensi quidem manuscripto post fidei professionem subduntur epistolae tres, una ad Joannem pontificem, ad omnes fideles secunda, et tertia ad omnes Italiae, Galliae, et Germaniae episcopos. At hae cum ad expulsionem e Veronensi, non autem e Leodicensi sede referantur, ad Phrenesis volumina nequeunt pertinere, quae de negotio Leodicensi egisse ex argumentis tertii ac sequentium voluminum liquet. Etenim liber

    Tertius (ita in memorato prooemio) querimoniam quibusdam cum epistolis habet regi delatam.
    [Col. 0074B] Quartus duas continet tantum, Brunoni brevissimam, Rodberto satis prolixam, epistolas praesulibus.
    Quintus querimoniam Brunoni specialius, generalitatem licet contineat, dedicatam archiepiscopo.
    Sextus, septimus atque octavus ipsi sint licet invasori legati (inscripti videlicet Baldrico juniori), carpunt tamen multimode Rodberti, mordaciter et breviter factum majoris Baldrici.
    Nonus satisfacit humilitatis sub pallio invectivae, satis Brunoni propensus scriptor qui fuerat, sermone conqueritans lugubri.
    Decimus deceptissimum alloquitur gregem, poenitentiae indicens levamen
    Undecimus conclusio est deliberativa sententiis magna, sermonibus parva.
    [Col. 0074C] [LXXXVII] Duodecimus est dialogus cujusdam pro negotio factus, ab ipso tamen non penitus alienus.


Haec indicasse sufficiat, ut quae desiderantur, ex hisce argumentis innotescant. Unum porro hac in re non omittendum, Auctorem in Phrenesi num. 16 allegare de hoc Leodicensi negotio decimum quintum volumen; at num. 18 testari se primo quidem hac in re digessisse viginti volumina, sed postea ea ad duodecim restrinxisse. Confer Admonitionem in Phrenesim, num. 2, col. 213.

62. Antiquus auctor de Gestis episcoporum Tungrensium, num. 2, tradit, Ratherii victui, cum e Leodicensi sede ejectus fuit, satis fuisse provisum »indultis aliquantis episcopii ad usum vitae agellis [Col. 0074D] (MARTEN. et DURAND. t. IV Coll. Vet. Script., p. 859, c. 33);« seu, ut ait Anselmus Leodiensis, »indultis ei quantuliscunque episcopatus redditibus (apud. CHAPEAUVIL. t. I, p. 178).« Ex Confessionis libro, quem Ratherius post expulsionem scripsit, exploratum fit, ipsum, cuidam abbatiae Leodicensis dioecesis fuisse praepositum, ut sequenti paragrapho plenius demonstrabimus. Hinc Leodicensis episcopatus redditus, qui ipsi ad victum dicuntur assignati, fuisse videntur redditus ejus abbatiae, cui praepositus fuit. Haec nimirum abbatia cum in jure esset episcoporum Leodicensium, ut ex sequenti paragrapho item patebit, ejus redditus inter redditus episcopatus Leodicensis computabantur.



§ XI.---Post expulsionem e sede Leodicensi Ratherius cuipiam monasterio praeficitur. Quodnam fuerit hoc monasterium. Confessionis librum scribit. Quatenus in eo vivens cum monachis, ad monasticum propositum non redierit, et cur. Epistolam sub Agapito II scriptam et suppressam inscribit Joanni XII.
[Col. 0075A]

63. Ratherium e Leodicensi sede ejectum, postquam aliquandiu apud Moguntinum archiepiscopum diversatus est, cujuspiam monasterii praefecturam suscepisse certum fit ex Confessionis libro, quem in alicujus monasterii recessu scripsit. Ibi siquidem se monachis praefectum exhibet cum num. 22 monachos alloquens ait [LXXXVIII]: »Mei ipsius curam gerens, aliosque negligens, praecipue vos, mihi qui estis commissi,« etc. Idipsum confirmat num. 24, [Col. 0075B] ubi de Oderado monacho, qui, empta alius monasterii praelatura, suum monasterium deseruerat, »Noveris, inquit, quod absque mei est licentia factum;« et num. 34, dum queritur alium monachum »lanam jussu absque meo dispensasse;« et dum num. 24 seipsum accusat, quod in ea Oderadi emptione, »licet ut fieret, nec praeceperim nec voluerim; dedi tamen mea culpa locum ut fieret, non prohibendo (ut saltem quivi) ne fieret.« Hinc se inter abbates refert num. 21, cum episcopi simul et abbatis nomina sibi attributa indicat; et num. 34, ubi quoddam regulae decretum memorans, »Quod utique, inquit, tantopere nos, peculiari vero illo nostri, non Dei amore, amplectimur abbatuli: Sine jussione abbatis nihil faciat.« Et, ut alia plura [Col. 0075C] omittamus, se abbatem apertius significat, cum num. 35, sermone ad se converso, ait: »Gaudes, quia sine jussione tua nihil fit: vide quid jubeas. Exigis obedientiam: astrue quod exigis; illi enim tibi, tu regulae debitor es obedire. Illi peccant, si extra voluntatem et ordinationem tuam faciant: tu, si contra constitutum regulae quidlibet disponis, aut praecipis.«

64. Monasterium, cui praeerat, ad Leodicensem Ecclesiam aliqua ratione pertinuisse ex eo colligere licet, quia num. 34, e Leodico ad idem monasterium, insignem aliquem ecclesiasticum, ut videtur, virum, cum magno comitatu advenisse commemorat, cui honoris gratia monachi et clerici suaviter canentes obviam iverunt. Vide in librum Confessionis, [Col. 0075D] not. 62. Cum vero non absimiliter ad coenobium Lobiense accessisset Baldricus episcopus Leodicensis una cum Raginero comite avunculo suo, cui idem Baldricus Lobiensem abbatiam commendatario nomine tradiderat (Fulc., c. 26); huic coenobio Ratherium fuisse praepositum initio suspicabamur, cum praesertim ejus coenobii Ecclesia S. Petri nomine dedicata esset, aeque ac illa ejus monasterii, quod Ratherius administrabat (vid. not. 34 in Confessionem RATHERII). Verum coenobium a Lobiense distinctum hujus administrationi fuisse commissum illud plane demonstrat, quia ipse Ratherius num. 23 comparationem instituens inter se et Oderadum sui coenobii monachum, se ab eodem [Col. 0076A] coenobio »extraneum et advenam« praefert; econtra vero illum »servum ejusdem Ecclesiae« (seu [LXXXIX] monasterii) »legitimum« vocat, »quia legaliter traditus, et sui ipsius manu et professione in servitium perpetuo mancipatus.« Si sermo fuisset de monasterio Lobiensi, se nec »extraneum, nec advenam« potuisset appellare, quippe qui eidem »legaliter traditus, et sua ipsius manu et professione in servitium perpetuo fuerat mancipatus (vid. supr., n. 6),« adeo ut ad redeundum in idem servitium, quod Deo ibidem promiserat, continuis stimulis sese incitatum et auxium pluribus in locis ejusdem operis fateatur. Accedit quod per id tempus Lobiensis monasterii abbatiam tenebat Reginerus, ejusque loco praepositi titulo Erluinus praesidebat (FULC., c. 26): [Col. 0076B] unde Ratherius, qui erat veluti abbas, alii coenobio praefuisse dicendus est. Alia porro coenobia dioecesis Leodicensis in honorem S. Petri erant consecrata. Unum inter haec est Alnense, ut ex Mabillonio didicimus (t. I Ann. an., 653, n. 28) Hoc quidem in institutione a S. Ursmaro addictum fuit abbatiae Lobiensi (FULC., c. 4). Sed cum postea Leodicensis episcopus simul esset abbas Lobiensis, coenobium Alnense cum caeteris laudatae abbatiae subjectis ad Leodicensem episcopum pertinebat. Id autem peculiare hujus monasterii fuit, quod caeteris monasteriis deinceps sub Everaclo episcopo in pristinam rationem restitutis abbati Lobiensi, Alnense monasterium perstitit in jure episcopatus Leodicensis; ac propterea cum Ratherius anno 968, dimissa penitus [Col. 0076C] sede Veronensi, ad suos reversus est, abbas Lobiensis ex suis duo ipsi monasteria dedit, Waslarense et S. Ursmari, Everaclus autem ex episcopii juribus Alnense tradidit. Hujus ergo coenobii abbas videtur fuisse Ratherius tunc pariter, cum e Leodicensi sede extrusus fuit, ut exinde haberet unde viveret: cumque ejusdem coenobii redditus, excepta portione alendis monachis constituta, cederent episcopo Leodicensi, et idcirco inter ejusdem episcopatus redditus censerentur; hoc coenobio post expulsionem tradito ipsi Ratherio, indultos ei ad victum quantuloscunque Leodicensis episcopatus redditus Anselmus prodidit: quod assignandum anno 955 ex constitutis liquet (vid. supra, n. 62). Sammarthani ex recentioribus Annalibus provinciae Annoniae Ratherium [Col. 0076D] hoc anno 955, monasterii Altimontis S. Petro dicati abbatem referunt. Cum vero in novissima Galliae Christianae editione ex iisdem Annalibus non solum abbatiam Altimontanam, verum etiam alias duas S. Amandi, et S. [XC] Dionysii eidem Ratherio ad vitae necessaria datas scribant anno 955; harum abbatiarum nomina ex Fulcuino in ipsos Annales traducta noscuntur; qui tamen eas Ratherio traditas refert, non post expulsionem e sede Leodicensi, sed postquam Veronensem postremo deseruit, anno scilicet 968 Alnensem vero abbatiam potius quam Altimontanam anno 955, eidem fuisse concessam vel ex eo credimus, quia Altimontana in dioecesi Cameracensi sita, ad Leodicensis episcopi jus non [Col. 0077A] ita pertinebat, uti Alnensem spectasse certum est. Haec autem forsitan in Leodicensis episcopi jure idcirco perstitit, etiam postquam Lobiensis abbas caetera monasteria recuperaverat, sive quia eadem abbatia separata fuerat a monasterio Lobiensi, et episcopatui Leodicensi unita, antequam Lobiensis abbatia in ejusdem episcopatus jus transiret; sive quia dum ea restitutio Lobiensi abbati facta fuit anno 960, Ratherius adhuc ejusdem abbatiae professione fruens spotiari non poterat; hoc autem subinde profecto in Italiam, eadem abbatia ad jus Leodicensis episcopi rediit, qui idcirco Ratherio redeunti anno 968 illam iterum tradidit.

65. In monasterii, quodcunque illud fuerit, solitudine auctor aetate fere septuagenarius circa annum [Col. 0077B] 960 vel 961 Confessionis librum scripsit, cujus singularem et perobscuram indolem satis in admonitione ipsi praefixa explicavimus, tempusque constituimus. Nonnulla notatu digna hic indicabimus. Non solum diurnis, sed nocturnis etiam officiis aderat, et aliquando in ambone conciones habebat. Gravibus doloribus, qui vehementiores gemitus exprimebant, se identidem excruciatum significat illis verbis num. 34, dum se alia de causa ita ingemuisse ait, »ut si forte pro foribus aliquis stetisset, me illo mihi consuetissimo incommodo cruciari putare quivisset.« Aliquot abusus, qui quorumdam monachorum licentia monasticam disciplinam corruperant, sibique magnum animi moerorem et sollicitudinem pepererant, detegit. Peculiaria quaedam tum sua, tum aliorum [Col. 0077C] acta quae moerorem augebant, itidem tangit, sed ita plerumque implexa et obscura, ut licet ea in subjectis adnotationibus evolvere, et conjectando explicare nisi simus, cum tamen nihil certi fere elicere potuerimus quod huic vitae inserendum videatur, ad ipsum librum et notas lectores remittere satius [XCI] ducimus. Unum porro, quod Ratherio maximam sollicitudinem metumque afferebat, praecipuam animadversionem meretur, cum nimirum se in salutis periculo versari significat, propterea quod licet inter monachos et in monasterio viveret, non tamen ad monasticum propositum, cui sese in professione obligaverat, rediit. Nam praeterquam quod monasterium, cui nunc praeerat, non erat illud Lobiense, in quo se in perpetuum Deo serviturum promiserat; in [Col. 0077D] Alnense, cui erat praefectus, non eo sese recepit consilio, ut (quod in professione spoponderat) ad mortem usque Deo ibidem serviret. Recuperandi nimirum ac repetendi Veronensis episcopatus spem animumque nondum abjecerat, ut patebit ex not. 32, in librum Confessionis, et confirmabitur etiam ex dicendis paulo post.

66. Anxium quidem hac super re, nec levi se perculsum metu pluribus in locis declarat; eamque solam excusationem, seu causam, cur ad propositum omnino non revertatur, indicat num. 19, »quia sicut nemo se valet per se ad aliquem gradum Ecclesiae promovere; ita nemo se potest, etiamsi velit, deponere, quovis institutus sit, vel etiam victitarit [Col. 0078A] modo, vel ordine.« Ex his Ratherius videtur sensisse, eum, qui e quolibet instituto, vel professione ad episcopatum fuerit assumptus, non posse eumdem gradum suo arbitrio deserere, nisi scilicet vel canonico deponatur judicio, vel a vinculo Ecclesiae, cui canonice datus fuit episcopus, legitima auctoritate solvatur. Hanc rationem alio probabiliori sensu exposuit in Qualitatis conjectura num. 6, cum jam Veronensi Ecclesiae restitutus fuisset. Eamdem enim perplexitatem ac perturbationem animi, qua adhuc afflictabatur, censores suos desperationis nomine sibi opponentes his verbis inducit: »Et heu miser atque infelix! Quare saltem in isto, quo nunc stat, non convertitur termino vitae,« redeundo scilicet ad suum monasterium? »Sed videtur nobis, quod [Col. 0078B] ideo sit desperatus, quod immiserit in tali rete (id est in episcopatu) pedem suum, in cujus maculis ambulans, expediri nullo modo possit. Dum enim monachus fuerit, et nunc episcopus sit; si relictis ovibus monasterium repetit, timet audire, o pastor et idolum derelinquens gregem! Sin, Apostolum de se timet dixisse: habentes damnationem, quia primam fidem irritam fecerunt,« etc. Ex libro autem Confessionis exploratum est Ratherium summopere [XCII] expetisse ad propositum suum reverti, et preces ad Deum, ut sibi hoc concederetur, effudisse. »Sed impedior valde,« inquit num. 28. Interrogatus autem a quo impediretur, »a me ipso respondet: Nolo enim alium accusare, ne Evam videar imitari. Detinent me laquei, quibus me ipse ligavi, et maculae [Col. 0078C] retis, in qua pedem immisi improvidus,« cum scilicet Hilduinum secuturus, monasterium deseruit, et ex monacho ad episcopatum ascendit. Neque hoc loco omittendum videtur, quod in Qualitatis conjectura num. 6 scribitur, Ratherium, cum in iis tumultibus, qui post tertiam ejus restitutionem Veronae fuerunt excitati, »putaret quod esset tunc penitus expellendus, gavisum fuisse, quod ipse non dimiserit episcopatum, sed episcopatus eum, et hac arte voluisse, ut dicebat, repetere monasterium. Quod cum minimo processisset (tunc enim expulsus non fuit) putabat de se desperatissimus illud prolatum: Si concluserit Deus hominem, quis ei dicere potest, Cur hoc facis?« Nunc vero etsi ipsum e Leodicensi sede expulsum episcopatus deseruit, adhuc tamen episcopali [Col. 0078D] gradu quasi quodam rete se impeditum credidit, ne ad monasticum propositum, uti optabat, reverteretur (vid. not. 31 in Qualit. conject., col. 380).

67. Cum Ratherius post expulsionem e cathedra Leodicensi, Veronensis episcopatus recuperandi spem non omnino deposuisset, aliqua hujus restitutionis procurandae occasione oblata, epistolam quintam, quam anno 951 ad Agapitum II scriptam suppresserat, inscripsit subinde Joanni XII, qui Agapito successit anno 956 (vid. Admon. in ep. 5, n. 6 et 8). Duae autem occasiones videri poterant opportunae, altera cum Liutulfus anno 956 in Italiam cum exercitu descendit Berengarium devicturus, altera cum [Col. 0079A] rex Otto anno 961 eodem consilio Italiam repetiit, et Berengario victo Romam profectus est, anno 962. Utra vero occasione Ratherius pro Agapito II Joannis XII nomen laudatae epistolae praefixerit incertum est. Cum autem in epistolae textu nihil addiderit eorum quae evenerunt post annum 951, nihil Joannis proprium inseruerit, nihilque nisi solam inscriptionem mutaverit; illam reipsa ad Joannem XII non misisse satis credibile est, ea, ut videtur, de causa, quia, mutatis rerum circumstantiis, alia atque alia via suae causae providendum intellexit. Liutulfi quidem inopinata mors in Italia, quae ipsius victorias intercepit, et Berengarium, [XCIII] Ratherio infensum, regem reliquit, episcopatus Veronensis hoc tempore recuperandi fiduciam, si quam induxisset, [Col. 0079B] omnino abrupit. Ab Ottone autem Italiam repetente anno 961, ita statim, ut videbimus (§ 13), fuit restitutus, ut licet postea Romanum judicium accesserit, eae tamen litterae, quae episcopum sua sede pulsum et profugum praeferebant, non amplius congruerent.



§ XII.---Otto rex Berengario Italicum regnum dimittens, Veronensem marchiam sibi retinuit. De hac marchia ejusque ducibus, nec non de Forojuliensi fusius agitur, et multa hactenus involuta explicantur, in quibus sunt aliquot testimonia Ratherii, quae ducum et ducissae mentionem faciunt. De marchia Tarvisina quaedam adduntur.

68. Antequam Ratherii restitutionem in suam sedem affigendam anno 961, cum Otto rex, in Italiam iterum profectus est, et caetera, quae eamdem [Col. 0079C] restitutionem sunt consecuta, exponamus; de gestis, quae hoc secundum Ottonis iter praecesserunt, nonnulla praelibanda sunt, ac potissimum disserendum de marchiae Veronensis initiis, et de ejusdem marchiae ducibus: quae omnia non solum rebus postea dicendis utilia, verum etiam aliquod Ratherii locis probe intelligendis necessaria sunt. Cum idem rex anno 952 ob excitatos in Germania tumultus eo ex Italia properasset, mox Berengarius et filius ejus Adelbertus, quos ille Italico regno privaverat, una cum multis Italiae episcopis eumdem adierunt, et in comitiis Augustanis anni ejusdem cum ipso conciliati, fideque eidem promissa, ejus regni restitutionem certis conditionibus obtinuere, quas apud Witichindum et Hrosvitham monacham legere est. [Col. 0079D] Reginonis continuator, quem annalista Saxo et Otto Frisingensis secuti sunt, mutationem in regno Italico hac occasione inductam notat. Berengarius cum filio Adelberto, inquit, »Regiae se per omnia in vassalitium dedit dominationi, et Italiam iterum cum gratia et dono regis accepit regendam. Marca tantum Veronensis et Aquileiensis excipitur, quae Henrico fratri regis [XCIV] committitur.« Otto scilicet rex cum Italicum regnum Berengario et Adelberto concessit, Veronam cum Tridento, Vincentia, Patavio, et Aquileia, seu Forojulio ex Italico regno decerptam sibi reservavit, ut facilis sibimetipsi pateret aditus in Italiam, si forte Berengarius concesso regno abuteretur, et a praestitutis ac receptis conditionibus [Col. 0080A] resiliret. Haec autem prima est marchiae Veronensis mentio.

69. Marchia, seu marca, vox Theutonica, qua significantur confinia, dicebatur regio, vel urbs regni alicujus limes, quae contra hostes, si qui e vicinis locis irrumperent, maxime defendenda erat, ut iisdem in ipsum regnum aditus intercluderetur. Antea cum integrum esset Italiae regnum, cis Athesim marchiae erant duae urbes Germanico regno finitimae, Tridentum scilicet ex una parte, ex altera Forumjulium. Hinc Tridentina marchia, et Manasses marchio Tridentinus a Liutprando memorantur (LUITPR. lib. III, c. 14; lib. IV, c. 3). Marchiae autem Forojuliensis appellatio apud Eginardum ad annum 788, et apud alios frequentius occurrit. Verum sub [Col. 0080B] Ottone I, cum Verona caeteraeque urbes ad Forumjulium usque additae fuissent regno Germanico, hujusque limes Italico regno conterminus non esset Tridentum, nec Forumjulium, sed Verona, marchiae Veronensis nomen induci coepit; totaque ista regio a Verona ad Forumjulium usque late patens, marchiae Veronensis nomine comprehensa, Henrico Ottonis fratri, qui Bajoariae dux erat, regenda tradita fuit. Licet autem Reginonis continuator hanc marchiam non tam Veronensem quam Aquileiensem vocet, quatenus ad Forumjulium, seu Aquileiam protendebatur; Aquileiensis tamen marchiae nomen per haec tempora nullibi alias receptum invenies, soliusque marchiae Veronensis appellatio diutius postea obtinuit.

[Col. 0080C] 70. Huic sententiae, qua marchiae Veronensis originem Ottonis I aevo affiximus, plures adversabuntur, qui eam ad anteriorem aetatem evehunt. Putant siquidem eam marchiam, quae a Forojulio ad Veronam usque patebat, cujusque dux, seu marchio, toti huic regioni, ac singularum civitatum comitibus praeerat, jam inde a saeculo octavo sub Francis fuisse institutam, et initio quidem appellatam marchiam Forojuliensem, postea vero sub Berengario I marchiae Veronensis nomen fuisse substitutum, propterea quod eo regnante [XCV] ille, qui toti marchiae erat praefectus, Veronam sedem transtulerit, eademque de causa marchiae Forojuliensis appellationem obsolevisse; et comitatum Forojuliensem coepisse nominari, quippe in Forojulio non amplius marchio [Col. 0080D] seu dux, sed comes duci seu marchioni subjectus resideret. Hanc vero licet pervulgatam inter eruditos sententiam nullo satis firmo fundamento suffultam arbitramur. Posteriori quidem aevo sub Germanis regibus Veronensem marchiam ad Forumjulium usque fuisse extensam, adeo ut dux seu marchio eidem praefectus, omnibus civitatum comitibus speciali jure praeesset, ex iis documentis manifestum est, quae eorumdem ducum seu marchionum placita, aliosque jurisdictionis actus modo hic modo illic intra eam marchiae regionem ab ipsis habitos testantur. Nihil autem hujusmodi sub regibus Francis pro simili jure ducum seu marchionum Forojuliensium hactenus afferri potuit. Duces Forojulienses [Col. 0081A] sub Longobardis jus suum extra Forojulium nequaquam exercuisse, nunc jam inter omnes convenit: cum suum cuique civitati ducem in hisce locis tum praefuisse, qui ab alio duce non dependebat, ex pluribus jam editis documentis sit exploratum. Cum autem Longobardi Forumjulium Carolo Magno dediderunt, is Rotgaudum Longobardorum ducem Forojuliensem confirmans, juris ejus limites non extendit. Cum porro idem Rotgaudus et caeteri ejus complices, qui aliis Italiae civitatibus praesidebant, anno 776 a Carolo defecissent; hic »captis civitate Forojulii, Tarvisio cum reliquis civitatibus, disposuit eas omnes per Francos (Annal. Franc. apud Canis., ad an. 776. t. II, part. II):« quae verba unam rectorum mutationem, non autem jurisdictionis [Col. 0081B] varietatem ab eo inductam innuunt.

71. Afferri solet a contrariae sententiae patronis testimonium Hermanni Contracti, qui in Chronico ad annum 895 de Arnulfo Germaniae rege ex Francica Caroli Magni stirpe progenito scribit: »Waltfredo, Maginfredoque comitibus Italiam cis Padum distribuit.« Waltfredus in Annalibus Fuldensibus ad annum 896 Forojulii marchensis appellatur; Maginfredus autem, qui Mediolani postea occisus fuit, marchio Mediolanensis creditur. Cum vero ea Italiae Cispadanae partitio inter Waltfredum et Maginfredum accidentalis fuerit, ad constituendam propriam utriusque marchiae ditionem ac limites referri nequit. [XCVI] Hinc etsi Waltfredus Veronam contra Berengarium seniorem propugnaverit, ut laudati Annales [Col. 0081C] prodiderunt; non tamen idcirco marchiam Forojuliensem huc usque fuisse productam inferre licet. Ideo enim Veronam potissimum defendit, quia in ea parte suae diligentiae ab Arnulfo commissa urbs Verona omnium munitissima erat, et Arnulfo Germanicum iter per Tridentinum agrum liberum relinquebat. Quod si ea Italici regni pars ipsi credita extendebatur »usque ad fluvium Aduam,« ut nonnullis videtur; (hinc enim, inquiunt, eo exstincto Berengarius »Italicum regnum usque ad Aduam recepit,« ut memorati Annales testantur); multo luculentius pateret, Forojuliensem marchiam ad totam regionem, cui ille ab Arnulfo praefectus fuit, extendi non posse: nemo enim proprios ejusdem marchiae fines ad Aduam usque protendit. Hunc [Col. 0081D] Waltfredum marchionem Forojuliensem nonnulli eumdem esse existimant, ac Waltfredum, qui comes Veronensis indicatur in documento anni 880 (MURAT. t. I Antiquit. Ital. p. 435). At hunc comitem diversum fuisse probabilius est: carmen enim ad Adelardum episcopum, quod e ms. Vaticano editum est (BIANCOL. De' vesc. e gov. di Verona, p. 35), eumdem comitem post Ludovici II et Caroli imperatorum, nec non Joannis VIII Romani pontificis obitum vita functum deflet: quae eum excessisse innuunt paulo post annum 882, quo Joannes VIII e vivis sublatus fuit, vel serius paulo post annum 888, siquidem Carolus Crassus hoc anno exstinctus potius quam Carolus Calvus eo carmine indicari credatur. Adde [Col. 0082A] quod laudatus Berengarius jam imperator in diplomate anni 920 Waltfredum olim Veronae »gloriosum comitem« bis laudat (DIONYS. diplom. Coll. p. 101, 102), quod de marchione Waltfredo sibi infenso nequaquam dixisset. Sed haec obiter.

72. Opponunt Berengarii diploma apud Muratorium datum anno 905, in quo »Grimoaldus illustris vir« nuncupatus, eumdem adiit, beneficium Teudiberto »in comitatu Veronensi« imploraturus (t. I Antiquit. Itali., p. 1017). Cum vero Grimoaldus »gloriosus marchio« in duobus privilegiis anni 921 ab eodem Berengario alia beneficia obtinuerit Friderico patriarchae, et Petro presbytero Aquileiensi; in ipsius marchia hoc tempore et Forojulium et Veronam comprehensa colligunt (DE RUBEIS, Monum. [Col. 0082B] eccl. Aquileien.). Verum primum diploma anni 905 Grimoaldum non marchionem, sed »illustrem virum« tantummodo appellat; in aliis porro [XCVII] documentis anni 913 »gloriosius,« vel »eximius comes« vocatur (BIANCOL. Cronica di Veron. par. I. pag. 317; DIONYS. Collect. diplom. p. 98), non minus ac in alio anni 920 apud Campium (CAMPIUS, Hist. Placent. t. I, append.). Solum in privilegiis anni 921 »marchio« dicitur. Si autem anno 905, licet »illustris vir« esset, nondum tamen erat aut comes, aut marchio; quid laudatum diploma anni 905, ad marchiae ditionem indicandam conferre potest? Quanquam, etsi fuisset marchio, nihil cogeret, cum saepe episcopi, aliique dignitate, aut favore principis praediti, Ecclesiis ac hominibus extra suam ditionem [Col. 0082C] constitutis privilegia obtinuerint.

73. Berengarius tandem Veronae residere maluit, quia haec et magis placebat, et munitior erat; quod ad marchiae appellationem atque extensionem astruendam nihilum pertinet. Marchiam quidem sub eodem appellatam fuisse Veronensem, quae antea Forojuliensis dicebatur, propterea quod Veronae resideret libentius, falsum evincitur ex ipsius diplomate Veronae dato anno 923, in quo marchiae Forojuliensis nomen adhuc usitatum praefertur (UGHEL., t. V). Hanc autem marchiam extra Forumjulium non fuisse extensam ex eodem documento pariter evincitur. Idem nimirum imperator Annam secundam ipsius conjugem pro Bellunensi Ecclesia petiisse tradit »quamdam curtem juris regni nostri, quae vocatur [Col. 0082D] Docale . . . . quae pertinet de comitatu Cenetensi, etc., nec non etiam Clusas de Abintione, quae pertinet de marchia Forojulii.« Vides »marchiam Forojulii« distinctam a comitatu Cenetensi, qui si in ea marchia comprehensus fuisset, non minus Clusae de Abintione quam Curtis Docalis comitatus Cenetensis ad eamdem marchiam pertinuisset. Neque illud moveat, quod in altero ex laudatis Berengarii privilegiis anni 921, nominetur comitatus Forojulianus, qui in antecedenti privilegio anni 923, marchia Forojulii dicitur (DE RUBEIS, Monum. eccl. Aquileien. p. 455). Hinc enim cognoscimus marchiae et comitatus voces promiscue aliquando fuisse usurpatas: unde III placito anni 845 comitatus Tridentius vocatur (MURATOR. [Col. 0083A] t. II Antiq. Ital. p. 972), licet eo tempore sub Ludovico II Italiae rege Tridentum esset Italici regni marchia, quae a Liutfredo [XCVIII] duce regebatur. Marchiae igitur Veronensis appellatio inducta est sub Ottone I anno 952, et ea de causa inducta, quod Verona cum caeteris ejus marchiae urbibus ad Forumjulium usque Germanico regno ascripta, et Germano duci commissa, hujus regni portio ac limes esse coepit.

74. Haec quidem marchia vix instituta, Ottone I et Henrico duce gravissimo bello distractis anno 953, in Berengarii ditionem facile venit; et tunc, cum Verona desiisset esse Germanici regni marchia, Tridentum et Forumjulium Italici regni limites, ad antiquam marchiae formam redierunt, quoad Berengarius [Col. 0083B] eadem loca et regnum retinuit. Hinc cum in Milonis testamento acto in »Runco« Veronensis agri »regnantes DD. nostros Berengarius et Adelbertus filio ejus reges hic in Italia anno 5 sub die decimo ingrediente mense Julii indict. 13,« id est anno 955 (UGHEL., t. V), idem Milo »marchio« appelletur; id videtur referendum sive ad Forumjulium, sive potius ad Tridentum, quae quoque urbs Italici regni limitanea a Liutprando »marchia« vocatur. Berengarius fortassis hanc marchiam, per quam Germanicae copiae in Italiam intrare solebant, Miloni antea comiti Veronensi fautori suo regendam et custodiendam tradidit. Hinc etiam liquet haec loca a Berengario subacta ante annum 955, id est paulo post quam Germanicum bellum in Ottonem et Henricum [Col. 0083C] exarsit, anno 953.

75. Bello in Germania consopito, Otto rex, ut Berengarium reprimeret, Liutulfum filium suum cum copiis misit in Italiam anno 956. Is brevi eo devicto, toto pene regno Italico potitus est. Sed mors, quae anno sequenti die sexta Septembris victorem de medio sustulit, Berengario recuperandi totius regni aditum aperuit. Quare [(3) 1Kb] duo documenta, alterum »actum in civitate Verona« mense Octobri an. 957, alterum »in castro Roveclaria« Veronensis agri an. 959 Berengarii et Adelberti ejus filii regnum »hic in Italia,« notant. Adeo autem Verona ipsa potiebantur, ut ibidem praesentes diploma dederint [XCIX] [(4) 1Kb] anno 958 Idibus Januarii pro monasterio Lenonensi Brixiensis dioecesis, cujus apographum [Col. 0083D] vidimus apud P. abbatem Joannem Ludovicum Luchium; et aliud itidem Veronae dederint anno 961 tertio Kal. Junias, quod editum fuit primum a Muratorio, tom. V Antiq. Italic., col. 403, et iterum ab editoribus Annalium Camaldulensium in [Col. 0084A] Appendice tomi primi pag. 66. Cum porro idem Berengarius omnem praeteritae calamitatis causam retulisset »in episcopos et comites caeterosque Italiae principes; omnes eos odiis et inimicitiis insequens inimicissimos sibi effecit,« ut continuator Reginonis memoriae prodidit. Itaque rex Otto ab his invitatus, iterum in Italiam ingressus est eodem anno 961, Berengarioque Italicum regnum penitus abstulit. Etsi vero totum hoc regnum ipse Otto obtineret, hanc tamen Italiae partem, quae a Verona ad Forumjulium extenditur, veluti regni Germanici limitem esse, et »marchiam Veronensem,« ut antea, appellari voluit. Quare ipsi ducem praefecit Germanum genere, qui eamdem contra caeteros Italos, si qui forte defectionem molirentur, defenderet. [Col. 0084B] Idipsum alii Ottonis successores fecerunt; ac propterea vel Bajoariae, vel Carinthiae duces eidem marchiae praefecti leguntur. Hinc »Veronensis marchiae« nomen sub Germaniae regibus diutius obtinuit, nimirum usque ad saeculum XII, ac proinde Forumjulium proprium comitem habere coepit, sicut et caeterae ejusdem marchiae urbes.

76. Duces hujus marchiae nulli certae sedi affixi, modo hic, modo illic, uti libebat. vel res flagitabat, morabantur. Jus ipsorum in ipsos comites, et in totam marchiam ex eorum placitis, ut indicavimus, liquet. Idem confirmat privilegium anni 998, in quo dum Otto III Berinfredo diacono Veronensi ejusque fratribus atque sororibus concessit, »ut nullius placitum custodiant, nec ad legem faciendam se ante [Col. 0084C] praesentiam alicujus praesentent, nisi ante nos, aut ante nostrum ducem (DIONYS. Collect. diplom., pag. 185);« mundeburdii speciem ipsis indulsit, quo a comitibus [C] caeterisque judicibus exempti, apud solum imperatorem, vel apud ducem marchiae conveniri poterant: quod insignem ducum atque marchionum auctoritatem declarat. Idipsum ex Ratherii quoque operibus manifestum est. In epist. 8 ad Milonem Veronensis sedis invasorem se ab eo comprehensum, et in exsilium abductum affirmat »ad dedecus imperatoris, et, licet dissimulent, inquit, ducum nostrorum:« et post nonnulla sub finem: »Si resipiscere nunquam deliberas, alia moliri, quod coepisti, tenta, suggero, via; imperatoris et ducum nostrorum, si vales, acquirendo utique quo recedam [Col. 0084D] imperium:« quae non tam imperatorem, quam ipsos duces uti Veronensis marchiae praefectos Veronae jus habuisse significant. Eodem referri possunt duo alia loca, quae in Qualitatis conjectura occurrunt, ubi ducem seu ducissam Veronae peculiari auctoritate praeditam [Col. 0085A] memorat. Primum num. 5: »Imperatori (Ratherius) non servit, duci nequaquam.« Rursum num. 14: »Dux inclyta verita, inquit, ne pejus mihi, quam contigit, eveniret, commendavit me tuitioni comitis.« Tandem in Itinerario, num. 4, se »clementia imperatoris, subventu excellentissimae ducis ereptum, reductum,« tradit. Hos »duces nostros, hanc inclytam ducem« eos fuisse, qui Veronensi marchiae praeerant, ex praestitutis liquet.

77. Ut autem intelligatur, quinam isti sub Ratherio fuerint; ducum, qui saeculo X eamdem marchiam administrabant, seriem hactenus non satis perspectam, et rebus pluribus utilem hoc loco contexere et explicare juverit. Primus hujus marchiae dux ab Ottone I praefectus anno 952, quo ipsam marchiam [Col. 0085B] institutam vidimus, fuit Henricus ejusdem Ottonis frater, qui jam inde ab anno 945 Bajoariae ducatum obtinuerat. Hinc dum »Bavariorum dux, et marchio inclytus« a Rotgero appellatur, non marchia orientalis, nunc Austria, cum nonnullis intelligenda est, sed marchia Veronensis. Hic Henricus duxerat Juditham Arnulfi, seu Arnoldi Bajoariorum ducis filiam, ejus, inquam, [CI] Arnulfi, qui cum a Veronensibus invitatus contra Ugonem regem descendisset in Italiam, pluribus Ratherii calamitatibus, quas exposuimus, occasionem dedit. Haec Henrici uxor laudatur [(5) 1Kb] a multis, genuitque ex eo Henricum II [(6) 1Kb] an. 951. Henrico patre vita functo anno 955, Otto rex Henrico II »ejus filio ducatum et marcam dedit,« ut continuator Reginonis et annalista Saxo [Col. 0085C] scribunt, eumdem scilicet Bajoariae ducatum et marcam Veronensem, quibus pater ejus ab eodem Ottone donatus fuerat. Cum porro hoc anno 955, et aliquandiu etiam post hasce nostras regiones Berengarius et Adelbertus tenerent; Henricus II marchiam Veronensem reipsa obtinere non potuit, nisi fortasse iis mensibus, quibus Liutulfus Berengario victo in vivis fuit: at certe obtinuit anno 961, quo rex Otto eumdem expulsurus Italiam repetiit. Hoc autem tempore cum idem Henricus vix decennis esset, Juditha ejus mater filii nomine omnia administrabat. Hinc »duces nostri,« quorum Ratherius meminit in epist. 8, ad Milonem scripta anno 965, sunt Henricus II et Juditha: »Ducem vero inclytam et excellentissimam,« id est Juditham matrem [Col. 0085D] in duobus aliis operibus lucubratis anno 966 expressius appellat potius quam filium, quia filio adhuc minore, mater potiori auctoritate fruebatur. Is Henricus hanc marchiam tenuisse ad annum usque 995, quo e vivis excessit, videri potest ex documento anni 993, cujus deinceps fiet mentio. At non ita est. Alii enim intermedio tempore eamdem marchiam consecuti sunt.

78. Ut marchionum, qui hoc intervallo nostram marchiam rexerunt, notitiam proferamus, rerum [Col. 0086A] gestarum historiam, quae monumentorum penuria in obscuro est, expiscari, et quam brevissime licet, producere oportet. Henrico I et filio ejus Bajoariae ducibus idcirco Veronensis marchia tradita fuisse videtur, quia tunc Bajoariae ducatus Carinthiam totamque regionem ei marchiae conterminam complectebatur, uti complectebatur sub Arnulfo et Bertolfo Henrici I praedecessoribus, quorum primus a Liutprando »Bajoariorum [CII] et Carantanorum dux« appellatur, et in documento Frisingensi vocatur »dux Bavariorum et etiam adjacentium regionum (MEICHELBECH, Hist. Frising., tom. I, part. II, p. 429).« Hinc quidem in diplomate Ottonis II anni 974 Frisingensi Ecclesiae concessae traduntur »interventu Heinrici« secundi ducis Bavariae »quaedam [Col. 0086B] partes sitae in ducatu praefati ducis, et in comitatu Poponis, quod Carniola vocatur.« Si Carniola Carantaniae pars erat in comitatu subjecto ducatui Henrici ducis Bavariae, Carantania utique ad eumdem ducatum pertinebat. Anno sequenti 975, bello exorto inter Henricum II et Ottonem Alemannorum, seu Sueviae ducem, Otto II imperator, qui Ottoni duci favebat, Henricum cepit, et anno 976 ducatu privavit (Annal. Saxo, in Chron.). Tunc Carinthiae et Bajoariae ducatus divisi. Bajoariae dux creatus supradictus Otto Alemannorum dux Liutulfi filius; ac propterea in Vita S. Udalrici episcopi Augustani num. 80, idem Otto vocatur »dux Alamannorum et Bavariorum, Henrico deposito.« Carinthiae vero ducatus Henrico Bertolfi, seu Bertoldi olim Bajoariae [Col. 0086C] ducis filio traditus fuit; ac propterea hic Henricus in diplomate Ottonis II anni 977, quod in Additamentis Ughellianis legitur tom. V, pag. 46, »Carantanorum dux« appellatur. Quandiu vero haec divisio substitit, Veronensis marchia, Carinthiae circumquaque, non autem Bajoariae finitima, illi subjecta fuit, qui vicinae Carinthiae, non autem illi qui remotioris Bajoariae ducatum obtinebat: neque enim Bajoariorum duci invenietur attributa unquam, nisi cum idem Bajoariorum simul et Carantanorum dux esset. Itaque laudatum Henricum Bertoldi filium una cum Carinthiae ducatu Veronensem quoque marchiam regendam accepisse dubitare non licet. Anno 977 sub finem vergente, Henricus II, qui ex loco in quo custodiebatur effugerat (Annual. Saxo.), cum Henrico [Col. 0086D] Carantanorum duce adversus Ottonem Bajoariae ducem conspirans, Pataviam civitatem invasit, ibique mox ab Ottone II imperatore obsidione subactus, una cum eodem Henrico duce Carantaniae in exsilium missus fuit. Hinc Ottoni Bajoariae duci Carantania cum Veronensi marchia attributa videtur. [CIII] Post Ottonis Ducis mortem, quae incidit in annum 982, Otto imperator cum Henrico minore Bertoldi filio conciliatus, in comitiis Veronae habitis anno 983 eidem Bajoariae et Carinthiae ducatum impertitus est. [Col. 0087A] De hoc Henrico Ditmarus scribens libro tertio, solius quidem Bajoariae ducatus meminit: »Henricus minor exsilio solutus, Bavariorum dux effectus est (t. I Rer. Brunsvic., p. 343).« At Carinthiam simul ipsi collatam, et Bajoariorum ducatui annexam, uti sub Ottone antecessore acciderat, idem auctor ostendit libro quarto ad annum 984, dum eum non tam Bajoariae quam Carinthiae ducem demonstrat inquiens: »Propter Henricum ducem, qui tunc Bavariis atque Carentis praefuit (ibid., p. 348).« Ad hunc itaque uti Carinthiae ducem marchia Veronensis rediit: »Tunc,« inquit Ditmarus, id est anno 984, »Bavariis atque Carentis praefuit.« Cum enim anno sequenti 985 Henricus II post Ottonis II obitum »ad se reversus, et vana exaltatione se dejectum conspiciens, [Col. 0087B] veniente rege (Ottone III) in Franconevord, illuc ipse adveniens, in conspectu totius populi complicatis manibus, humilis habitu et actu, vera compunctus poenitentia se regiae reddidisset potestati (Annal. Saxo.);« ab eodem rege ducatum promeruit. Ita vero res conciliatae cum Henrico minore, ut is solo Carinthiae ducatu contentus, illi Bajoariae ducatum cesserit. Hac de causa Ottonis III regis documentum anni 986 apud Hansizium ambos Henricos »duces« praefert, alterum Bavariae, Carinthiae alterum, »interventu. . . . amborum nepotum nostrorum Henricorum, ducum scilicet Bavariae, ac Carinthiae regionum (t. I Germ. Sac., p. 226).« In alio anni 988 apud Ughellium »Henricus (minor) Carentanorum dux« vocatur (t. V Ital. Sac.); sicut [Col. 0087C] et in alio anni 989 dato Kalendis Octobris, ut videre est apud Meichelbech, t. I Hist. Frising., pag. 185. Mortuo autem Henrico minore sub finem anni 989, Henricus II Bajoariae dux Carinthiae ducatum, et annexam Veronensem marchiam recepit. Id manifestum fit ex placito ejusdem Henrici Veronae habito anno 993, in quo nominatur »Henricus dux Bavarorum, seu Karentanorum, atque istius marchiae Veronensium (DIONYS. Collect. diplom., p. 176).« Hic tandem Henricus II obiit anno 995, VI Kal. Septembris. Rursum autem Bavariae ducatus et Carinthiae disjuncti. Ducatus Bavariae in S. Henricum filium ejus, qui postea fuit imperator, transivit (Chronic. Quidlimburg., t. II Rer. Bruns.; Necrolog. Fuld., t. III Rer. Bruns.): Carinthiam cum marchia Veronensi [Col. 0087D] obtinuit Otto, quem Conradus Lotharingiae dux ex [CIV] Luitgarde Ottonis I filia susceperat. Hac de causa idem Otto »Carentinorum dux et Veronensium comes« a Ditmaro et Aldeboldo in Vita S. Henrici imperatoris vocatur. »Comes pro marchione« usurpatur; neque enim Veronae tantum, sed universae marchiae Veronensi praesidebat. »Dux istius marchiae« Veronensis in aliis documentis dicitur (RUBEIS, Monum. eccl. Aquil., p. 497): et annalista Saxo loquens de Brunone ejus filio, qui ad summum pontificatum promotus fuit, Gregorii V nomine assumpto, anno 996; »Brunonem, inquit, Ottonis filium, qui marcam Veronensem servabat,« etc. Si hic Otto Veronensem »marcam« regebat anno 996, [Col. 0088A] palam fit eum Henrico II duci successisse anno 995. Quidam suspicantur hunc Ottonem ejusdem marchiae ducem fuisse anno 983, quo imperator Otto II in comitiis Veronensibus »interventu et petitione ducis Ottonis (ID. ib., pag. 479).« Rodoaldo patriarchae Aquileiensi privilegium concessit. Sed in iisdem comitiis Bavariae et Carinthiae ducatus cum adnexa marchia Veronensi ab eodem imperatore traditus fuit Henrico minori, ut superius vidimus. Porro ad ea generalia comitia omnes Germaniae proceres acciti; ac propterea dux ille Otto, qui pro Rodoaldo patriarcha privilegium petiit, non continuo dux Carinthiae et Veronensis marchiae tum fuisse dicendus est. Is antequam Carinthiam et nostram marchiam ab Ottone III obtineret, Wormatiensis, seu Franciae [Col. 0088B] orientalis, nunc Franconiae dux fuit: quo ducatu subinde in filios ejus traducto, ipse ducatum Carinthiae cum Veronensi marchia obtinuit.

79. Cum sequentium hujus marchiae ducum series explorata sit, hic pedem sistimus. Unum monendum superest, perperam a nonnullis Veronensem marchiam cum Tarvisina confundi, ac si eadem fuerit, quae nunc Veronensis, nunc Tarvisina appellata sit. Verum marca Tarvisina saeculo tantum decimo tertio audiri coepit, cum, Italiae civitatibus in libertatem conspirantibus, marca Veronensis jam defecerat. Solum autem Tarvisium marchiae nomine donatum videtur ea forte de causa, quia inter Italicas civitates libertatem assecutas ea urbs limitanea erat. Sed age jam, ad Ratherium revertamur.



[CV] § XIII.---Ratherius cum Ottone I redit in Italiam anno 961. Difficilis Fulcuini locus expenditur. Eodem Ottone agente, ille in Veronensem sedem restituitur. Accedit summi pontificis et concilii Papiensis decretum. Acta in synodo Papiensi ejusque tempus. Petrus episcopus Ravennas e sede dejectus, in eadem synodo, aeque ac Ratherius, favens decretum obtinet. Edictum Ottonis pro Ratherio. Furtum corporis sancti Metronis, et Ratherii; opusculum de eadem re scriptum anno 962. Imperator episcopum urget ad milites dirigendos pro obsidione Gardae.
[Col. 0088C]

80. Otto I comitiis Wormatiensibus anno 961 celebratis, in quibus die Pentecostes filius ejus Otto Germaniae rex creatus fuit, Saxoniam repetiit, rebusque ibidem compositis, per Bajoariam ac Tridentinam vallem cum exercitu in Italiam ingressus est, ubi »omnes pene comites, et episcopos obvios [Col. 0088D] habuit, et, ut decuit, ab eis honorifice susceptus, potestative, et absque ulla resistentia Papiam intravit (Continuat. Regin. et Annal. Saxo.).« Hac in urbe natale festum ejusdem anni celebravit, ac dein Romanum iter suscepit, ut a Joanne XII summo pontifice imperator coronaretur. Romae imperialem coronam obtinuit die 2 Februarii an. 962. Has circumstantias Ratherius suae restitutioni peropportunas ratus, in Italiam venit, Brunoneque Coloniensi magno ejus patrono apud Ottonem germanum suum agente, Veronensem sedem recepit. Ut hujus restitutionis tempus statuatur, quod assignandum credimus anno 961, primo Fulcuini difficilis quidam locus, qui nonnullis fucum fecit, expendendus est. Is [Col. 0089A] post enarratam Rotgeri verbis Baldrici intrusionem in sedem Leodicensem, et expulsionem Ratherii, haec suis verbis subdit: »Exacto igitur in hac destitutione sua Ratherius ferme biennio, deficiente ab eo militari copia, Italiam revertitur (De Gest. Abb. Lob., c. 24).« Et mox Rotgeri verbis prosequitur: »Ac ne quid in ejusmodi negotio imperfectum restaret, quod curiosis alienarum rerum investigatoribus scrupulum commoveret, cum imperatore germano suo (Ottone I) Bruno id effecit, ut eidem jam bis destituto antiqua [CVI] sedes Veronensis Ecclesiae redderetur.« Plerique hoc testimonium perinde intellexerunt, ac si Ratherius »ferme biennio« post suam e Leodicensi sede expulsionem in Italiam reversus, Brunonis opera in sedem Veronensem [Col. 0089B] ab Ottone fuerit restitutus. Ita hanc restitutionem post »ferme biennium« contigisse putant, anno scilicet 957. Verum Ratherium restitutum anno tantum 961, quo Otto rediit in Italiam, ex certis documentis post pauca demonstraturi sumus: unde exstat instrumentum mensis Martii anni 959, ex quo non Ratherius, sed Milo, Veronensi Ecclesiae hoc quoque anno praefuisse dignoscitur (DIONYS. diplom. Coll. p. 124). Testimonium Rotgeri cum illis verbis careat, quae »ferme biennii« mentionem faciunt, id solum significat, S. Brunonem, etsi violentiae rebellium cesserit instituendo Baldricum Ratherio depulso, egisse tamen postea cum Ottone, ut is antiquae sedi Veronensi restitueretur: quae nullum annum designantes, optime congruunt cum gestis [Col. 0089C] et restitutione mox demonstranda anni 961. Tota igitur difficultas sita est in verbis, quae ex suo Fulcuinus inseruit: »Exacto in hac destitutione sua Ratherius ferme biennio, deficiente ab eo militari copia, Italiam revertitur.« Aliquid vero mendosum, vel hiulcum in hoc textu latere nihil dubitandum videtur. Verba »deficiente ab eo militari copia« nihil aliud innuere credimus nisi milites, seu magnates, qui ita a Ratherio defecerant, ut Bruno nullum ex iisdem adjutorem in ejus defensionem invenire potuerit. Vide Phrenesim in prooemio num. 1. Ii vero defecerunt a Ratherio non »exacto ferme biennio« post ejus destitutionem seu expulsionem e cathedra Leodicensi, sed sub finem ferme biennii, quo eamdem cathedram tenuit. Antequam [Col. 0089D] porro post destitutionem rediret in Italiam, et episcopatum Veronensem Brunone agente recuperaret, non ferme biennium in sua destitutione exegit, sed sexennium et amplius. Hinc pro »destitutione« forte legendum est »institutione« vel aliquid simile, quo significetur exactum a Ratherio in episcopatu Leodicensi, in quo legitime fuerat institutus, ferme biennium ab anno 953 ad annum 955. Quo quidem biennio ferme exacto, cum defecissent ab eo milites, seu magnates, »pulsus ab ea sede« (haec subaudienda, vel potius supplenda) in Italiam petiit, non tamen statim, sed cum Otto eodem descendit, ut sequentibus verbis ex Rotgero sumptis Fulcuinus [CVII] explicat. Haec quidem verba statim ab eo [Col. 0090A] subjecta demonstrant ipsum Fulcuinum, cum scripsit »Italiam revertitur,« scripsisse de eo Ratherii reditu in Italiam, de quo Rotgerus loquitur; aliud enim, iter isto anterius, et posterius anno 955, in medium producere somniari est. Fulcuinus sicut in aliis episcopis annos, quibus Leodicensi sedi praefuerunt, indicare solet; ita cum Ratheriani episcopatus tempus omisisset Rotgerus, ea verba inseruit, quibus eum »ferme biennio« Leodicensem (sicuti vere fuit) episcopum fuisse significaret

81. Quidquid autem de hoc Fulcuini textu probabilius credatur, certe Ratherius Veronensem episcopatum non recepit ante annum 961. Duo ipsius Ratherii testimonia rem exploratam facient: utrumque enim ejus restitutionem Ottoni. cum in Italiam [Col. 0090B] rediit, ascribunt, qui tamen non rediit ante annum 961. Solum unum testimonium exigit annum 961, aliud congruit anno 962, quae quatenus concilianda sint, explicaturi sumus. Id Invectiva furtum corporis S. Metronis, quod Veronensibus subreptum credebatur »sextis exeunte Jano Kalendis,« id est die 27 Januarii, ei tempori auctor assignat num. 3, quo »Otto imperator Augustus Italiam feliciter intraverat triumphaturus.« Id convenit Januario mensi anni 962, qui primus est Januarius post Ottonis ingressum in Italiam. Licet autem hic eodem mense nondum esset imperator Augustus; hoc tamen titulo utitur Ratherius in ipsa Invectiva, quippe eam postea scripsit, cum ille jam imperialem coronam fuerat assecutus. Porro illud furtum [Col. 0090C] accidisse tradebatur, dum Ratherius Veronensem episcopatum obtineret, ut ex admonitione in ipsam Invectivam num. 3, palam fiet. Igitur aliquanto ante diem 27 Januarii anni 962 Veronensi sedi fuerat restitutus: idque probabilius contigit ante finem anni 961, cum Otto Italiam ingressus, Veronae primum ab Italis receptus fuit. Ratherius enim, ut restitueretur, una cum ipso Ottone in Italiam rediisse verisimillimum est.

82. Huic autem sententiae obesse videntur illa Itinerarii num. 4, quibus se »misericordia piissimi Caesaris, praecepto apostolici, qui tunc Romanae praeerat sedi, judicio episcoporum synodaliter restitutum testatur.« Synodus enim, cujus judicio restitutus fuit, ut mox videbimus, est synodus Papiensis [Col. 0090D] [CVIII] celebrata post medium annum 962. Haec vero, quae cum praemissis pugnare videntur, conciliari facile queunt, si dicamus Ratherium suae quidem sedi ab Ottone statim, cum Veronam accessit, fuisse reipsa restitutum anno 961, Milone invasore in ordinem redacto; hoc tamen adhuc obnitente, et jus suum propugnante, eumdem principem, ut ecclesiastico quoque judicio Ratherii episcopatum confirmaret, rem detulisse ad Joannem XII pontificem, cum Romam profectus est; ibidemque re discussa et cognita, nec non subinde in Papiensi concilio, utraque auctoritate causam Ratherio adjudicatam fuisse.

83. Synodum, quae Ratherium restituit, fuisse [Col. 0091A] Papiensem indicatur in Apologetico num. 7 his verbis: »Episcopus sane, ut in synodo est Papiensi quondam clamatum, Veronensium ego si sum,« etc. Obscura et plerumque incognita hujus synodi notitia ex quibusdam indiciis expiscanda est. Tres majores episcoporum causas ad ejus synodi Patres delatas ac definitas invenimus. Concilium Remense anni 992, c. 43 (edit. Wechelii Francofurt. an. 1600 p. 99), duas causas in anteriori concilio simul dijudicatas praefert, alteram Ratherii Veronensis episcopi contra Milonem invasorem, alteram Petri archiepiscopi Ravennatis contra Honestum. »Item quae circa Ratherium Veronensem episcopum, vel circa Petrum Ravennae archiepiscopum usu vel consuetudine provenerunt, ab omnibus abrogata [Col. 0091B] sunt. Uterque enim nec abdicationis porrecto libello, nec sacerdotalibus depositis insignibus successorem acceperat, Ratherius quidem Milonem, Petrus vero Honestum beati Apollinaris abbatem.« Etsi in his verbis nulla synodi Papiensis fiat mentio, utramque tamen Ratherii Veronensis et Petri Ravennatis causam eodem »omnium« judicio dijudicatam fuisse liquet. Cum vero ex descriptis Ratherii verbis pateat hujus causam fuisse decisam in synodo Papiensi, idem de Petri Ravennatis causa dicendum est.

84. Patres Joannes Benedictus Mitarellius et Anselmus Costadonius, qui multo studio et eruditione Annales Camaldulenses digessere, loquentes de Honesto, qui Petro successit, nihil [Col. 0091C] de Papiensi, vel alia synodo, quae Petri causam dijudicaverit, suspicati, haec actorum Remensis synodi verba praecedentibus statim subjecta referunt: »Petrus Honestum monasterii beati Apollinaris abbatem (supple receperat), quem Honestum [CIX] domnus Joannes papa cognomento Bonus ad consecrandum prius sibi oblatum vidit, quam de Petri dejectione, vel fama nuntiante cognoverat.« Duos porro Honestos distinguunt; haec autem verba de Honesto II intelligunt, quem Joannes papa consecravit. Hunc vero Joannem cognomento »Bonum« non Joannem XII, cujus mores reprehensionem incurrerunt, sed Joannem XIII fuisse existimant, qui ad apostolicam sedem ascendit anno 965. Hic autem si consecravit Honestum, Papiensis [Col. 0091D] utique synodus anni 962 de causa Petri contra Honestum judicare non potuit. Censent itaque laudatis verbis synodi Remensis indicari, quod accidit anno 971, quo Petrus Honesto Ravennatem archiepiscopatum dimisisse traditur; ubi tamen monent »non esse veritati plane innixam opinionem illam, quae communis est, Petrum scilicet sponte dimisisse administrationem Ecclesiae Ravennatis (Honesto II), cum dejectum sede fuisse asserant Patres Gallicanae synodi« Remensis. Non assentimur. Qui enim Petrum sedem Ravennatem Honesto dimisisse tradunt, non recentiores auctores sunt, sed antiqui, quos, nisi quid evidenter cogat, deceptos fuisse affirmare non possumus. In his est [Col. 0092A] S. Petrus Damianus, qui libro primo epist. 9, scribit: »Petrus etiam archiepiscopus Ravennatem dimisit Ecclesiam, cui mox adhuc superstiti, Honestus primo videlicet Ottone habenas imperii gubernante, successit.« Eamdem rem, annumque ex alio utique fonte designat etiam Albericus in Chronico editionis Leibnitii ad annum 971: »Petrus Ravennatum episcopatum dimisit, post quem loco ipsius Honestus praeficitur (t. II Access. Histor., p. 19).« Idem alii omnes tradunt, adeo ut hanc sententiam »communem« ipsi Annalium Camaldulensium auctores fateantur. His autem omnibus erroris notam impingere, perinde ac si Petrus anno 971 non dimiserit episcopatum, sed ab episcopatu dejectus fuerit, acta concilii Remensis non solum non cogunt, quin potius videntur [Col. 0092B] exigere, ut dejectionem ejus ac subinde restitutionem evehamus ante annum 971, et idcirco dejectionem ipsius distinguamus a dimissione, quae anno 971 assignanda est. In iisdem nimirum Remensibus gestis non tantum Petri dejectio, quam unam laudati auctores considerarunt, sed et restitutio perspicue innuitur, cum acta contra ipsum, quibus scilicet ab episcopatu fuerat ejectus, »ab omnibus (synodi utique Patribus) [CX] abrogata« tradunt. In ea sententia, qua dejectus creditur anno 971, Honesto ei subrogato, de ipsius restitutione Honesto excluso ne verbum quidem; nec documenta ejus temporis, quae Honestum in sua sede perseverasse ostendant anno 972 et sequentibus etiam post Petri mortem, hujus restitutionem ac remotionem Honesti eo tempore [Col. 0092C] nequaquam patiuntur. Porro in laudatis gestis Remensibus causa et restitutio Petri cum causa et restitutione Ratherii ita conjungitur, ut utraque eodem judicio decisa fuerit, et abrogatis actis contra utrumque, quibus Petro dejecto Honestus, Ratherio autem Milo suffectus fuerat, uterque in suam sedem fuerit restitutus. Sicut ergo acta in Ratherium abrogata fuerunt in concilio Papiensi anni 962, ita etiam ibidem eodemque anno recisa, quae in Petrum Ravennatem gesta fuerunt. Restitutio igitur hujus decreta in synodo Papiensi referri nequit ad annum 971, sed huic anno affigi debet ea episcopatus dimissio, quam S. Petrus Damianus et alii omnes communi sententia prodiderunt. Itaque duo facta distinguenda, quibus omnia conciliantur, ut ne opus sit [Col. 0092D] duos Honestos astruere, ac Remensis synodi verba aliorsum interpretari. Petrus nimirum primo ab episcopatu Ravennate exclusus sub Joanne XII, qui ignarus dejectionis ejus Honestum consecravit. Neque moveat cognomen »Bonus.« Nisi enim in hanc vocem error irrepsit, Joannes XII ironice, vel ex alio titulo quam ex moribus »Bonus« dici potuit. Certe Joanni XIII etsi optimis moribus praedito, non tamen »boni,« sed »gallinae albae« cognomen inditum accepimus. Dein anno 962 synodi Papiensis sententia abrogatis gestis in Petrum aeque ac in Ratherium, ambo suae sedi restituti. Hinc quidem Petri jam archiepiscopi monumenta supersunt annorum 963, 965, 967, et 970. De hoc primo facto loquuntur Remensis [Col. 0093A] concilii Patres. Factum alterum S. Petrus Damianus et antiqui chronistae memoriae tradiderunt. Anno scilicet 971 Petrus, rebus cum Honesto compositis, episcopatum eidem sponte dimisit; ac propterea subsequentia documenta Honesti episcopi mentionem faciunt, qui erga praedecessorem suum gratus, post ipsius mortem anno 974 anniversaria sacra pro ejus anima instituit, ut videre est in documento a memoratis annalistis Camaldulensibus relato tom. I, [CXI] appendicis pag. 93.

85. Nunc tertiam Papiensis synodi causam proferamus. Frodoardus ad annum 962 causam suggerit Hugonis Remensis, quam in Romana primum, postea vero in Papiensi synodo dijudicatam testatur. Mortuo scilicet Attaldo Remorum antistite pridie Kal. [Col. 0093B] Octobris anni 961, de successore eligendo magna contentio fuit, quae ad annum sequentem protracta est. Hugonem enim episcopum antea excommunicatum atque depulsum consanguinei ejus redintegrare moliebantur, favente Hugone duce Francorum. Lotharius Galliarum rex »locutus cum Hugone consobrino suo,« ait Frodoardus in Chronico an. 962, »petitus est ab eo, ut praefato Hugoni Remensem restituat episcopatum; indeque inducias paciscuntur usque ad medium mensis Aprilis. Synodus tredecim episcoporum in pago Meldensi super Maternam fluvium, ex Remensi videlicet ac Senonensi dioecesi celebratur, praesidente Senonensi praesule, satagentibus quibusdam episcopis, ut Hugoni saepe dicto redderetur Remense episcopium; renitentibus autem [Col. 0093C] praecipue Roricone Laudunensi, et Gibuino Catalaunensi praesulibus, et asserentibus, quod a tot episcopis excommunicatus, a minori numero absolvi non poterat. Ita relinquitur usque ad interrogationem papae Romani.« Et post nonnulla eodem anno: »Legatio veniens ab Joanne papa intimat praefatum Hugonem quondam episcopum tam ab ipso papa, quam ab omni Romana synodo excommunicatum, sed ab alia synodo apud Papiam celebrata. Cujus legationis redditi certiores per Brunonem archiepiscopum (Coloniensem) elegimus ad episcopatum Remensem Odalricum illustrem clericum . . . . quique Remis ordinatur ab episcopis Widone Suessionico, Roricone Laudunensi,« etc. Induciae a rege Lothario et Hugone duce idcirco pactae videntur [Col. 0093D] »usque ad medium mensis Aprilis« anni 962, quod sub id tempus controversia in synodo Meldensi dirimenda speraretur. Cum vero episcopi in partes discissi eamdem causam ad Romani pontificis judicium remisissent, Romana synodus post Aprilem habita, et aliquanto etiam posterior synodus Papiensis agnoscitur. Ne porro duas synodos Papiae hoc anno 962 celebratas absque necessitate astruamus, quarum altera de Ratherio Veronensi ac Petro Ravennate, altera de Hugone Remensi sententiam tulerit; tres ejusmodi causas in eadem synodo Papiensi sub medium anni 962 [CXII] cognitas fuisse ac definitas probabilius arbitramur. Ratio, quam Ratherius in epist. 5 ad Joannem pontificem protulit, ut se legitimum [Col. 0094A] episcopum contra Milonem probaret, eo revocatur, quia nullo canonico judicio depositus, nec sponte cedens, sed sola vi exclusus Miloni locum dederat. Haec autem ratio cum illa concinit, quae a Papiensi concilio approbata, in actis Remensis synodi anni 991 indicatur iis verbis: »Nec abdicationis porrecto libello, nec sacerdotalibus depositis insignibus successorem receperat.«

86. Ratherius in epist. 8 ad Milonem, num. 3, imperiale edictum memorat, et jusjurandum, quod non tam Ratherius, quam Milo Ottoni praestiterunt. »Suadeo cogites, inquit, quam contra teipsum, cum persancte imperatori, ut et ego, fidem juraveris, agas; cum editum illius destruere moliris, et illos, qui ei idem jusjurandum fecerunt, quod tu, ad [Col. 0094B] tui in hoc trahendo auxilium pejurare compellis.« Edictum Ottonis, quod Milo postea molitus est destruere, cum Ratherium oppugnare non destitit, et Veronenses clericos fautores suos in eumdem commovit, illud esse videtur, quo laudatus rex Veronam ingressus, Ratherium in suam sedem restituens, ut legitimum episcopum ab omnibus recipi voluit, et ne quid in eum tentaretur, praecepit: unde sunt illa in eadem ad Milonem epistola: »Contra imperatoris mala omnia interdicentis praeceptum.« Jusjurandum vero, quo tum Milo, tum Ratherius, tum caeteri omnes eidem principi fidem polliciti sunt, ejus quoque edicti obedientiam requirebat; ac propterea dum Milo contra Ratherium turbas excitavit, illud edictum nisus fuisse destruere, et una cum fautoribus suis [Col. 0094C] perjurii crimen dicitur incurrisse. Ut Milo ad cedendum Ratherio episcopatum facilius induceretur, sponsio forsitan, aut saltem magna spes succedendi illi proposita fuit, cum alter esset fere septuagenarius, alter vero ad modum juvenis. Hinc Ratherius in memorata epistola inquirens cur a Milone oppugnetur: Haec causa, inquit, »recentior, imo praesentissima est, quod nec morior, nec ineo, ut incitas, fugam:« alterutro enim modo ille in Veronensi episcopatu successisset, uti quidem successit, cum Ratherius anno 968 episcopatum prorsus dimisit.

87. S. Metronis corpus, quod in basilica S. Vitalis martyris continebatur, ac innumerabilibus clarebat miraculis, clam subreptum [CXIII] et alio asportatum fuit die 27 Januarii annii 962, ut indicavimus paulo ante, num. [Col. 0094D] 81. Hujus quidem furti dubium inspergit Ratherius in titulo Invectivae, his verbis: »Exportatio deploratur sextis exeunte Jano Kalendis, inaniter quamvis. Factum namque sit nec ne, temporalium nulli cognitum bene fuerit.« Addens porro »licet verisimile, tunc temporis cum actum est, creditur certe:« vulgarem de furto ejusmodi opinionem significat; ac in ipsa Invectiva furtum ipsum peractum praesumit. Certe vero vel idem sanctum corpus subreptum non fuit, vel non multo post recuperatum; cum ex immemorabili traditione in S. Vitalis ecclesia custodiatur, nullaque alia civitas unquam fuerit, aut nunc sit, quae illud sibi vindicarit, aut vindicet. Confer quae hac de re animadvertit P. Joannes [Col. 0095A] Franciscus Manzonius Oratorii presbyter in opusculo edito Veronae an. 1756, cui titulus: Notizie intorno a santo Metrone. Frequens erat per haec tempora sacras reliquias aut corpora furari. Hoc autem furtum eo facilius accidit, quia cum ex ejus aetatis abusu jam a sexaginta annis laudatae basilicae redditus laicis in beneficium militare traditi essent, nullus presbyter illic degebat, qui sacrum corpus et ecclesiam custodiret. Ut primum furti notitia in vulgum prodiit (forte prodiit die octava Maii, qua depositio S. Metronis celebratur) plures in episcopum culpam rejicere, et acrius obloqui, ac si ipsius negligentia, vel etiam consensu furtum hujusmodi patratum fuisset. Cum episcopus, qui pungebatur, esset ipse Ratherius, Invectivam lucubravit, qua [Col. 0095B] dum in alios culpam refert, se ipsum defendit. Hoc opusculum post tertiam Ratherii restitutionem lucubratum satis indicat Frisingensis codex, in quo integrum describitur: in eo enim ipsius opera post tertiam restitutionem scripta solummodo continentur. Idem multo evidentius confirmat »imperatoris Augusti« titulus Ottoni tributus num. 3, qui mense Februario anni 962 ab eodem assumptus fuit. Licet porro ipsum furtum contigerit die 27 Januarii anni ejusdem, ut fusius in admonitione conjecimus; hoc tamen opusculum deinceps exaratum, eidem anno, vel ad summum ineunti anno sequenti affigendum suadet laudatus Frisingensis codex, in quo cum omnia Ratherii opera in chronologicam seriem videntur disposita, tum vero hoc opusculum primo [Col. 0095C] loco describitur ante Ratherii [CXIV] sententiam in clericos ab invasore ordinatos, quam datam videbimus Idibus Februarii anni sequentis. Idipsum comprobat particula »nuper« in numerum tertium inserta, qua auctor hanc Invectivam non multo post imperatoris ingressum in Italiam scriptam significat. Idem autem opusculum maximi haberi debet: etenim vetustius est documentum, ex quo S. Metronis gesta, licet pressius indicata, ad nos pervenerunt. Dum Ratherius num. 2, veteribus laudatis, qui sanctorum antiquorum acta scripsere; »nunc vero, proh pudor!« subdit, »nostris utique avorumque temporibus . . . tanta orbem inopia invasit scriptorum, ut si qua vel nostris, vel illorum, quos protulit, temporibus aliqua meritorum effulsit praerogativa, [Col. 0095D] magis hoc vulgus, quam quilibet extulerit litteratus;« nullam S. Metronis vitam, nulla miracula scripta fuisse significat; solamque superesse traditionem vulgarem, ex qua una ipse proficere potuit. Verba porro »avorum temporibus« eumdem sanctum »avorum« aetati supparem, vel saltem non multo antiquiorem innuunt, qui propterea ad nonum vel octavum saeculum pertinere videtur. Poenitentiae genus, cui ille sese addixit, ut ferrea catena saxo alligatus ante S. Vitalis martyris ecclesiam tandiu staret, quoad Deus signo aliquo peccata sibi dimissa ostenderet, usu frequenti receptum aliorum exempla a Mabillonio allata declarant (Praefat. ad Saec II. Ord. Boned. n. 4). Alii solum ob crimina publica episcopi [Col. 0096A] praecepto perinde constricti, veniam eorumdem criminum deprecantes, per loca sacra peregrinabantur; sanctus autem Metro catena pedi imposita, plumbo eam in magno lapide ante januam laudatae ecclesiae obfirmans, septennio ibidem poenitens immoratus est, donec clavis, qua catenae seram clauserat, in proximum Athesim ab ipso projecta, Deo disponente inventa fuit.

88. Ad hoc circiter tempus referenda sunt quae narrat Ratherius part. I De contemptu canonum, num. 8. »Nam et ego ipse quondam, cum imperiali praecepto urgeremur Gardam obsidere castrum, et episcopi et clerici istius provinciae, non religionis quidem amore, sed laboris obtenderent odio, sui hoc ordinis minime fore; petulanti, ut saepe, respondi [Col. 0096B] sermone: Ut non permittunt canones clerico pugnare, ita nec stuprare.« Factum indicatur, quod contigerat circa annum 962. Cum enim Otto in Italiam venisset sub finem anni 961, ut Berengarium II [CXV] subigeret, is in S. Leonis oppidum sese recepit, Willa autem ejus uxor in quamdam insulam, quae dicitur ad S. Julium, ac praeterea tres aliae munitiones, Garda, Travallium, et lacus Cumani insula, ab ejusdem fautoribus tenebantur. Anno 962 postquam idem Otto Romae imperator renuntiatus fuit, insulam ad S. Julium coepit. Cum vero alias quoque munitiones oppugnare cogitaret, sub idem tempus episcopos et clericos istius provinciae compulit ad obsidionem Gardae, quae tamen exeunte tantum anno 963 in ejus potestatem venit, ut continuator Reginonis [Col. 0096C] et annalista Saxo tradiderunt. Haec castrum erat munitissimum in dioecesi Veronensi ad oram lacus Benaci, in quo paulo ante Adelaides Lotharii regis vidua (DONIZO Vita Matil., lib. I) a Berengario II captiva detenta fuerat. Episcopi vero et clerici istius provinciae, quos Otto ad Gardam obsidendam incitavit, illi fuerunt, qui hanc Italiae partem Gardae viciniorem incolebant, non vero omnes regni Italici, aut Longobardiae, ut non nemini visum est. Nam Valdo episcopus Comensis in alia militari expeditione occupatus, insulam in lacu Cumano expugnavit an. 964, ut Reginonis continuator narrat. Episcopi nimirum et clerici jam inde a Caroli Magni temporibus arma induere, et in exercitum proficisci ab ipsis regibus cogebantur eo nomine, quod multis [Col. 0096D] regalibus fruerentur, et ferendis vassallorum oneribus crederentur obstricti. Hac quidem de causa »ducitur hodie levissimum, inquit Ratherius, ut quasi propter fidelitatem sui senioris (id est principis) malit presbyter loricatus praeliari, quam perjurus vocari; cum tamen perjurium gravissima poenitentia, istud vero nulla expiari dicatur (Par. I De contemptu can. n. 12, (col. 351, b).«

89. Plura hujus corruptelae exempla affert Muratorius (t. II Antiq. Italic. diss. 26). Licet autem immunitatis privilegium ab hoc servitio eximeret, non tamen eximebat omnino; unde in privilegio immunitatis, quod ab Ottone I concessum episcopo Wormatiensi anno 966 apud eumdem Muratorium [Col. 0097A] describitur, haec leguntur: »Nec ab hominibus ipsius ecclesiae hostilis expeditio requiratur, nisi quando necessitas utilitati regum fuerit, simul cum suo episcopo pergant.« Etsi vero quidam etiam sancti episcopi id servitii praestiterint, ut de S. Udalrico Augustano antistite tradit in ejus Vita Gerardus num. 13 et 36; alii tamen ab hac corruptela abhorruerunt, uti de S. Radbodo Trajectensi [CXVI] episcopo in ejus Vita traditur num. 11 (t. VII Act. SS. Ordin. Bened. pag. 31): »Cumque a rege invitaretur, ut aliquid ei praestaret officii, comiter respondere solebat: Justum est sublimioribus obedire potestatibus, sed episcoporum non esse saecularibus implicari negotiis, in quorum castris milites Christi militant, quisnam ambigit? Debent illi spiritualiter induti armis ecclesiasticis, [Col. 0097B] pro regis et populi salute, pace, et stabilitate cum suis Dominum deprecari, continuis precibus animarum lucra quaerere, non sectari terrena. Milites, militiae regiae cingulo praecinctos, beneficiisque cumulatos id praestare par est.« Ratherius similiter ab hoc militari servitio, quod lege canonica clericis interdictum loco laudato fatetur, alienissimus fuit: unde in Qualitatis conjectura num. 5, de ipso scribitur: »Imperatori non servit . . . in exercitum nunquam.« Solum ubi opus esset, non ut ipse, sed ut ejus milites mitterentur, sibi praeceptum fuisse prodit in Itinerario num. 1, nec non in sermone De Maria et Martha, num. 4. Ex his palam fit, quam perperam quidam crediderit. Ratherium in obsidione Gardae imperatori militare servitium praestitisse, eaque de [Col. 0097C] causa militari beneficio ab eo fuisse donatum, cujus in eodem Itinerario num. 4, meminit, ubi suos clericos alloquens ait: »Cum de mea paupertatula non sim vobis adeo inhumanus, ut militari beneficio habeam, et hoc gratis, decem ex vobis ditatos.« Militaria beneficia dicebantur fundi, qui usufructuario jure laicis collati, militandi, aut milites, cum opus esset, mittendi onus afferebant. Quaedam vero ex his etsi traderentur ecclesiasticis, cum tamen idem militandi aut militum dirigendorum onus imponerent, militarium beneficiorum rationem retinebant. Non solum imperatores ejusmodi beneficia conferebant, verum etiam episcopi, cum ecclesiae fundos eadem cum obligatione cuipiam committerent. Hinc qui beneficia hujus generis ab eisdem obtinuerant, ecclesiarum [Col. 0097D] vassi, seu vassalli evadebant, atque »milites« nuncupabantur. Ratherius itaque cum »de sua paupertatula« militare beneficium decem suae Ecclesiae clericis se dedisse scripsit, non beneficium indicat ab imperatore olim sibi collatum eo nomine, quod ipsi servisset »in exercitu,« ad quem »nunquam« accessit; sed fundum aliquem ex Ecclesiae bonis ad episcopatum et episcopum pertinentibus significat, quo non in ecclesiasticorum, sed in militarium beneficiorum formam eosdem clericos donaverat.



[CXVII] § XIV.---Duo decreta Ratherii anni 963 de clericis a Milone invasore ordinatis. De eadem re libellum cleri sui nomine scribit ad Romanam Ecclesiam. Sermones anni ejusdem, et opusculum de proprio lapsu. Tempore Quadragesimae anni 964 haeresim Anthropomorphitarum in hisce partibus renatam confutat prolixiori sermone, quo etiam perstringit quorumdam errorem circa sanctum Michaelem. Apologia ejusdem sermonis, qua nonnulla loca male intellecta explicantur.
[Col. 0098A]

90. Ratherius Veronensi sedi restitutus ante finem anni 961, cum subinde tum praecepto Joannis XII, tum judicio episcoporum concilii Papiensis celebrati post medium annum 962 in eadem sede confirmatus fuisset, de ordinatis a Milone suae sedis invasore sollicitus esse coepit. Cum enim jam inde a gestis contra eos, qui ordinati fuerant a Constantino Romanae Ecclesiae invasore (vid. P. CHARDON, Histoire des Sacrements, t. V, part. II, c. 6), nonnullorum irrepsisset [Col. 0098B] opinio, ordinationes ejusmodi ab intrusis celebratas, irritas esse; Ratherius quoque dubius fuit, num ii, qui a Milone ad diaconatum vel sacerdotium promoti fuerant, vere essent diaconi vel sacerdotes, an nova ordinatione indigerent. Hinc Dominica secunda Februarii anni 963, quae hoc anno incidit in diem octavam ejusdem mensis, decretum edidit, quo jussit ordinatos a Milone »usque ad venturam legitimae ordinationis diem ab officio, in quo illegaliter ipse eos instituit, abstinere.« Cum vero iidem ordinati magnas hac de re turbas excitassent, episcopus quidem postridie curavit ut idem decretum reciperetur, sed frustra. Hinc alio decreto ad eosdem clericos directo a priori rigore desciscens, eos propriae conscientiae ita dimittere coactus fuit, ut nihilominus [Col. 0098C] ipsorum ordinationes in dubium iterum revocarit. Ex hoc altero decreto perspicuum fit, ordinatos ab invasore in sui defensionem opposuisse inter caetera, nonnullos presbyteros ex iis, qui ab eo fuerant ordinati, ad episcopatum fuisse promotos, nec tamen de eorum episcopali consecratione dubitari. Ratherius etsi hac in re nolit definire, satis tamen dubii inspergit; aliumque [CXVIII] abusum obtrudit, quo quidam diaconi sine presbyteratus ordine episcopi consecrati fuerant. Hanc vero consecrationem, uti vocant, per saltum quanquam non approbet, nihilominus invalidam non affirmat, eo quod ii, qui hos consecrarant, dicerent in episcopatu presbyteratum contineri. Hic nimirum sensus est ut videtur, illorum verborum ejus decreti: »Astruentibus facti [Col. 0098D] auctoribus, qui esset episcopus, consequenter quod presbyter, aut sacerdos utique foret.« Solum optat, ut »qui ordinatione hujusmodi sortiti sunt praesulatum, a legitimo pontifice, (id est non ab invasore) indepti fuerint diaconatum.«

91. Annum 963 maxime comprobat tertium documentum, quod hac super re scriptum, certo certius ad eumdem annum pertinet. Est libellus exaratus quidem stylo manuque Ratherii, at Veronensis cleri nomine inscriptus ad pontificem clerumque Romanum caeterosque Christiani orbis episcopos, quo iidem clerici a Milone ordinati, canones et apostolica decreta sibi ab episcopo objecta ita proponentes inducuntur, perinde ac si causam Romano et [Col. 0099A] episcoporum judicio definiendam subjiciant. Inter canones praecipuam animadversionem meretur fragmentum concilii Lateranensis sub Stephano III de ordinatis a Constantino Romanae sedis invasore, quod ex hoc libello tantum prodiit. Ratherius autem hoc libello usus videtur, ut hac via auctoritates exponeret, ob quas de memoratis ordinationibus ambigendum putabat. Plerique enim textus eo tendunt ut illae declarentur irritae, et sola miserationis gratia clericis perinde ordinatis ille gradus permittatur, quem ante ordinationem hujus generis in sua Ecclesia obtinebant. Parum illis prodesse poterat ejusmodi libellus qui episcopi potius quam clericorum causam propugnat. Minus autem juvabant illa, quibus post recitatos sibi objectos ab episcopo canones, [Col. 0099B] dum praesentientes de se actum fore, si res canonibus decideretur, ad misericordiam judicum confugientes praeferuntur, hancque ut efficacius permoveant, remunerationem et mercedem eisdem non obscure pollicentur si faventem sibi sententiam ferant. »Quod si nobis,« inquiunt, »in tanto animarum succurrere dignamini periculo, quem inde remuneratorem sperare debeatis, doceri nullatenus indigetis. Cum vero plurimi simus, non defuturum promittimus, qui ad vestram redeat sanctitatem, dans in vobis [CXIX] gloriam Deo vestraeque paternitati condignam, quirites, quos hinc specialius precamur, venerandi, mercedem,« Haec fortassis indicio sunt, Ratherium timuisse, ne sui clerici ad extorquendam victoriam ea arte uterentur, quam quidem [Col. 0099C] eos alia occasione postea adhibuisse exploratum fiet § 19. Hunc libellum »Kalendis Augusti« signatum, anno 963 affigendum nihil dubitamus. Id conficitur tum ex inscriptione, tum ex »Kalendis Augusti.« Inscriptio his verbis exprimitur: »Domino sanctae Romanae sedis, quicunque est, apostolico, et universo senatui, sanctaeque et canonicae legis latoribus universis, hinc demum sancto coetui omnium sub catholica fide degentium, clerus omnis sanctae Veronensis Ecclesiae debitae devotionis obsequium.« Verba »Domino sanctae Romanae sedis, quicunque est, apostolico,« illud tempus indicant, quo, cum de deponendo Joanne XII ageretur, Ratherius ignorabat, num idem Joannes, dum haec scriberet, an vero alius Romanam cathedram obtineret. Rumor [Col. 0099D] autem de Joanne XII deponendo serpere coepit »ante Cancrum,« id est ante diem 21 Junii qua sol »in Cancrum« ingreditur, anni 963, teste continuatore Liutprandi: depositus vero fuit in pseudosynodo Romana mense Novembri anni ejusdem. Hunc eumdem annum confirmant Kalendae Augusti: hae siquidem nec Joannis XII pontificatui congruunt, postquam sedem, a qua fuerat depositus, recuperavit, hac quippe recuperata mense Februario anni 964, eamdem non multos post dies morte interceptus amisit: neque cadunt in pontificatum Benedicti V ejus successoris, qui ante Augustum anni ejusdem expulsus fuit. Uni ergo anno 963 conveniunt, cum laudatis Kalendis anni 963 Ratherio Veronae degenti [Col. 0100A] maxime esset incertum, quis Romanae sedi praesideret. Kalendis itaque Augusti hujus anni ipse episcopus praedictum libellum cleri sui nomine lucubravit, ac propterea eidem anno assignanda sunt etiam duo praecedentia ejusdem decreta scripta mense Februario, quae huic libello occasionem dedere.

92. Ratherium non defuisse officio episcoporum praecipuo, nimirum ministerio verbi, ex sermonibus, qui supersunt, colligere licet. Quatuor sermones habitos anno 963 obtigit invenire. Primus de Quadragesima, etsi brevis, perutilem tamen ac praxi congruam jejunii rationem explicat. Primus item de Pascha, ex quo corporis [CXX] et sanguinis Christi sumendi disciplina hoc quoque tempore vigens dignoscitur, quale sit verum paschale gaudium aperit, [Col. 0100B] instructionemque derivat ex S. Paulo ac ex caeremoniis, quae in paschali agno odendo Israelitis praescriptae fuerant. Sermo primus de Ascensione die Dominica ante hoc festum, ut videtur, habitus, de triduo Rogationum potissimum agit. Cum his autem Rogationibus, quas vocamus litanias minores, noster auctor complectens majores litanias, quae pariter intra quinquagesimam paschalem celebrantur, lapsu chronologico litanias generatim primum a S. Gregorio, dein a S. Mamerto Viennensi inductas, tradit, cum S. Mamertus S. Gregorio antiquior minores litanias primum instituerit, tum vero pro pestilentiae necessitate eas praescripserit S. Gregorius, quae subinde diei 25 Maii affixae, majores litaniae appellatae fuerunt. Jejunium porro hisce Rogationum diebus [Col. 0100C] observandum, uti a S. Mamerto fuerat institutum, Ratherius insinuat (quod item ingerit in Synodica num. 10) non minus in minoribus, quam in majoribus litaniis. Hujus autem jejunii, quod a ritu Romanae praesertim Ecclesiae quinquagesimae paschalis tempore erat alienum, apologiam quamdam hoc in sermone videtur attexere. Errorem quorumdam praecavere nititur, qui baptizatos cum sola fide salutem consecuturos ex quodam evangelico testimonio perperam intellecto confiderent. Alium errorem nonnullorum evellere studet, qui grandinem et fulmina a diabolo aut malis hominibus diabolo ministrante immissa arbitrabantur. Tandem primus sermo de Pentecoste hujusce festi celebritatem ejusque celebrandi modum exponit. Alii sermones, quos [Col. 0100D] edax tempus non ademit, aliis annis assignandi erunt.

93. Opusculum De proprio lapsu cur huic anno 963, vel ineunti anno 964 ascribendum putemus, videsis not. 1 in primum sermonem de Quadragesima. Hic »proprius lapsus« linguae lapsus fuit, de quo aliud quoque opusculum exstat inscriptum De otioso sermone. Ejusdem lapsus fit etiam mentio in Qualitatis conjectura, num. 7, ubi Ratherium prae dolore eum lapsum saepius detestatum, ac forte etiam exaggerasse nimium ipsi ejus censores videntur innuere. »Unum etiam verbum otiosum,« inquiunt, »et, ut nos credere cogit, turpissimum tali loco se fatetur dixisse.«

94. Sub [CXXI] hocce tempus innotuit Anthropomorphitarum [Col. 0101A] haeresis renata in dioecesi Vicentina Veronensi finitima, quam confutavit Ratherius sermone II valde prolixo de Quadragesima. »Nudius enim tertius,« inquit num. 29, »quidam nostratium retulit nobis, presbyteros Vicentinae dioecesis, nostros utique vicinos, putare corporeum Deum esse, hac siquidem occasione inductos, quod in Scripturis legatur: Oculi Domini super justos, et aures ejus in preces eorum (Psal. XXXIII, 16); et: Manus tuae fecerunt me (Psal. CXVIII, 73); et: Faciamus hominem ad imaginem et similitudinem nostram (Gen. I, 26).« Id cum permovisset episcopum, habito in populo sermone, quo tanti erroris periculum a commisso sibi grege arceret, deprehendit eumdem ita quibusdam inhaesisse, ut nonnullos etiam Veronenses [Col. 0101B] sacerdotes occuparet, qui episcopi concione audita obmurmurantes dixerunt: »Quid faciemus? Usque nunc aliquid visum est nobis de Deo scire. Modo videtur nobis, quod nihil omnino sit Deus, si caput non habet, oculos non habet, manus non habet, pedes non habet.« Tantum itaque errorem officii sui esse duxit latius refellere in laudato sermone secundo de Quadragesima, qui sic inscribitur: »Sermo valde prolixus de Quadragesima Ratherii Veronensis, vel inefficax se vivente, ut est sibi visum, garritus.« Hunc sermonem pertinere ad Quadragesimam anni 964 ex not. 1 exploratum fiet. Hic sermo, seu potius tractatus divisus in paragraphos 41, unum est ex insignioribus ac perutilibus operibus quae Ratherius scripsit. Etenim cum stylum [Col. 0101C] satis nitidum praefert, tum vero praeter confutationem haeresis Anthropomorphitarum multas alias egregias instructiones continet. Initio perstringit quosdam abusus, quibus quadragesimae observantia inficiebatur. Illos vituperat, qui alterno die jejunantes, et alterno crapulae et ebrietati indulgentes, quadragesimam se observare existimabant, cum viginti tantum jejunii dies vicesimam, non vero quadragesimam facerent. Antiqua jejunandi disciplina jam mitigata, licebat nona hora jejunium solvere. Quidam vero hac concessa hora nihil sumentes, eo fine ad noctem usque quotidie jejunabant, ut »nocte quasi cum licentia ventrem valerent ingurgitare.« Alios arguit, qui jejunii solvendi horam adeo praeveniebant ipso Sabbato sancto, ut hora tertia ob [Col. 0101D] crapulam et ebrietatem pedibus nutarent; nec non illos, qui die Coenae Domini ante nonam missas celebrabant, [CXXII] et subinde jejunium solvebant; nonnullosque exstitisse subindicat, qui violationem jejunii his duobus diebus Coenae Domini et Sabbati sancti ea ratione excusandam putabant, quod hi duo dies compensari dicerent duobus aliis jejunii diebus quadragesimae adjectis, nimirum quarta et quinta feria ante primam Dominicam quadragesimae, cum olim »caput jejunii« a prima Dominica inciperet. Alia atque alia vitia in jejunantes irrepentia notat, quae nostris quoque temporibus communia sunt; veramque explicat jejunandi rationem, qua non tam a cibis, quam a peccatis abstinetur et oratio, eleemosyna, [Col. 0102A] ac poenitentia cum jejunio copulantur.

95. Praeter Anthropomorphitarum haeresi quam latius et naviter refellit, alium crassiorem errorem in eodem sermone perstringit, quo S. Michaelem feria secunda missam cantare quidam existimantes, ecclesiam ejus eodem dic potius quam aliis visitare religioni ducebant. Recta licet et sana esset in his Ratherii doctrina; vitare tamen non potuit reprehensionem nonnullorum, qui aliquot sententias contra Anthropomorphitas, et contra superstitiosum S. Michaelis cultum minus recte fuerant assecuti. Itaque sese clarius explicare debuit, idque appendici apologeticae ejusdem sermonis causam dedit.



§ XV.---Liber Ratherii: De contemptu canonum. Quae causae fuerint scribendi. Vitia et abusus qui in clero grassabantur. De illegitimis clericorum conjugiis. De minus aequa reddituum ecclesiasticorum distributione, et malis exinde profectis. Nisus Ratherii ut aequiorem distributionem induceret, et potestatem episcoporum canonibus assertam vindicaret. Quantum obstiterint clerici, et cur.
[Col. 0102B]

96. Sub tempus (vid. not. in lib. De contemptu can.) quadragesimae anni 964 aliud insigne opus Ratherius edidit duplici titulo inscriptum, Perpendiculum, seu De contemptu canonum. Ut pateant causae hujus operis, quo vitiis in clero grassantibus obviam ire, et sacrorum canonum observantiam revocare studuit [CXXIII], res altius repetenda est. Semper jam inde a sui episcopatus initio inter Ratherium et clericos Veronenses dissidium viguit (Discordia, n. 1, 5), quod ex senteutiarum dissidio [Col. 0102C] originem duxerat. Episcopus enim in sacris canonibus eruditus, eum eos desertos et neglectos videret, eorum observantiam disciplinae zelo volebat inducere. Clerici econtra abusus a disciplina canonum maxime abhorrentes, qui latius inoleverant, consuetudinis nomine licitos rati, episcopo obsistere, ne a suis, uti vocabant, consuetudinibus abducerentur, non desinebant. Hinc in libro Discordiae, num. 1, se nunquam potuisse ait cum iisdem clericis mire concordiam, »cum illi semper consuetudinem antecessorum pontificibus suis incessanter rebellium, sanctis et a Deo decretis praetulerint canonibus: ego sanctos et a Deo decretos canones a diabolo inventis praeferendos putaverim usibus.« Maximus quidem, et a sacris canonibus maxime reprobatus abusus [Col. 0102D] erat clericorum »mulierositas,« quam late et publice grassantem in Discordia his verbis explicat num. 1: »Prohibitas enim in Nicaena synodo mulieres tam consuetudinaliter, tamque publice habere, tam parvipensa Dei et hominum reverentia, ipso quoque timore gehennae intantum posthabito, ut putent adeo fieri non modo licere, sed etiam oportere, ut nemo hoc facere devitans, videatur eis pessimo illo, quod Apostolus in Epistola ad Romanos memorat, scelere posse carere, non tibi videtur diabolum invenisse?« Clerici scilicet ita passim mulieres habebant, ut crederent licitum quod communi usu erat receptum; et non solum licitum, sed necessarium etiam haberent, ne quis mulieribus [Col. 0103A] expers, nefando ac pessimo sceleri, quod detestatur Apostolus, deserviret.

97. Hoc vitium tam late obtinebat, ut eo non solum majores et ditiores clerici, sed minores etiam et pauperiores laborarent. Majores quidem ac ditiores notantur part. 1 De contemptu canonum, num. 4, cum eos potioribus et amplioribus Ecclesiae redditibus ditatos hac de causa inter caeteras tradat, »ut habeant quoque, unde filiis uxores, filiabus acquirant maritos.« Minores vero et pauperiores clerici indicantur in Discordia, num. 6, ubi postquam eos ad mulieres dimittendas imperiali praecepto adactos prodidit, hanc eorum excusationem subdit: »Omnium pene excusatio exstitit, non posse propter inopiam hoc ullo modo fieri; potuisse vero utcunque, si [Col. 0103B] stipendium [CXXIV] debitum ex rebus habuissent Ecclesiae.« Notandae voces »omnium« et »propter inopiam,« quae rem pauperioribus valde communem designant. Quatenus autem »inopiae« per mulieres prospicerent, explicari potest ex epistola coaevi episcopi Attonis Vercellensis ad suum clerum adversus clericos incontinentes (t. I Spicil. ACHER., p. 440). »Sunt qui de feminarum contubernio se excusare quaerunt, dum suam quasi necessitatem exponunt. Aiunt enim, quia nisi ipsarum manibus sustentaremur, iam fame, vel nuditate deficeremus.

98. Dubitari potest, num haec clericorum mulierositas adeo communis et publica, quae licita [Col. 0103C] habebatur, de concubinis, quas ipso divino jure prohibitas ignorare poterat nemo, intelligenda sit. Ratherius quidem »conjugium« intercessisse significat, cum in Qualitatis conjectura, num. 2 clericos ejusmodi mulieribus junctos adulterii accusans, »illegale conjugium nominat adulterium;« et in Apologetico, num. 7 de clericis monogamis ait: »Adulterium publicum dum illegale utique conjugium sit;« et in Discordia, num. 1: »Adulter enim nobis est, qui contra canones uxorius est.« Vox »uxorius« conjugium cum muliere initum praesumit. Hinc decretum synodi Ravennatis contra clericorum mulierositatem tum Romani pontificis auctoritate, tum imperatoris praecepto munitum, Ratherius in Discordia, num. 6. his verbis [Col. 0103D] expressit: »Cum de dimittenda mulierositate Augustalis intonuisset adversus illos voluntas,« etc., in epistola vero ad Nannonem num. 2 vocavit »legationem ipsius papae de uxoribus dimittendis:« ita ut idem sit »de dimittenda mulierositate,« ac »de uxoribus dimittendis.« Uxores igitur habebantur, quae cum clericis cohabitabant mulieres: idque etsi canonibus esset interdictum, et »lex nulla altaris ministris indulgeat conjugia (Itiner. n. 15);« omne tamen hujusmodi interdictum consuetudine abrogatum, et eatenus haec conjugia licere credebantur; et ita credebantur licere, ut absque ulla formidine publice etiam a clericis inirentur. Quare in sermone de Maria et Martha, [Col. 0104A] num. 4, auctor noster clericos notat »canonicae legi adversos usque ad nuptum publicum.« (Neque his contradicunt illa auctoris verba libri V Praeloquiorum, num. 18, col. 155, c. quibus inter alia discrimina ecclesiasticorum a laicis recenset istud, »quod non a nobis, ut ab eis, ducuntur uxores.« Haec enim ab ipso scripta jamdiu ante, ex toto contextu non referuntur ad clericos, sed ad episcopos, de quorum moribus ibidem ex proposito disserit. Alias vero parte secunda De contemptu canonum, num. 2, col. 367, c. ubi agit de moribus clericorum, cum inter discrimina istorum a laicis, iisdem fere Praeloquiorum vocibus referens, quae clericis sunt cum episcopis communia, istud, »quod non ab ipsis, ut a laicis, ducuntur [Col. 0104B] uxores,« idcirco videtur omisisse, quia nuptiae non ita erant a clericis, ut ab episcopis alienae.) Hoc itaque saeculo in nostris regionibus non obscura emicant initia ejus corruptelae quae sequenti saeculo magis multo deferbuit, multoque nisu defensa fuit a multis propugnantibus licere conjugia clericorum. Ita etiam sub hoc tempus »ipsi clerici palam uxores ducebant,« uti habetur (MABILLON. c. 7 Act. SS. O. B. p. 841) in Vita S. Adalberti episcopi Pragensis saeculi [CXXV] decimi num. 11, necnon in Anglia, ut videre est apud Ordericum Vitalem, lib. V Histor. Eccl. pag. 574, ejusque rei indicium exstat etiam in Vita S. Etholvoldi episcopi Wintoniensis n. 16 (MABILL., [Col. 0104C] ib., p. 602). Observandum vero est haec conjugia a clericis saltem plerisque inita ante ordines sacros, ita tamen ut qui sic duxissent uxores non dimitterent clerum, sed in eo permanerent, et ab uxoribus nequaquam separati, ad sacros etiam ordines promoverentur. Hujus rei praecipua videntur indicia in opusculo Ratherii de Nuptu illicito. Nuptum illicitum, cujus causa hoc opusculum scripsit, fuere nuptiae cujusdam clerici, quem pater ejus item clericus cum clerici filia matrimonio junxerat. Aliud quoque alterius clerici conjugium patre procurante initum ibidem memorat. Hos autem et alios similes clericos conjugii causa non evasisse laicos, sed in clero perstitisse innuunt illa num. 4, quibus noster episcopus clericos incontinentes alloquens, »Quocirca,« [Col. 0104D] inquit, »monendi et obsecrandi, fratres, ut quia prohiberi, proh dolor! a mulieribus valetis nullo modo; filios de vobis generatos dimitteretis saltem esse laicos, filias laicis jungeretis, ut vel in fine saltem vestro terminaretur, et nusquam in finem saeculi duraret adulterium vestrum.« Adulterium hic quoque vocat clericorum conjugium. »Nusquam« vero »in finem saeculi« durare potuisset adulterium ex memoratis conjugiis, si filii clerici post conjugium excidissent e clero, et in laicorum gradum transissent. Ideo autem in perpetuum duraturum traditur, quia cum illi post conjugium essent in clero, et ad altiorem etiam ordinem promoverentur, filios ex hujusmodi conjugio susceptos [Col. 0105A] clero addicerent, et matrimonio jungerent, similiterque in finem saeculi contracta clericorum conjugia, adulterium perpetuum redderent. Huc pertinent illa ejusdem numeri: »Cum presbyter, aut diaconus, uxorem legitimam non possit habere si filium de ipsa fornicatione, vel, quod pejus est, adulterio genitum,« subaudi »et matrimonio a patre junctum facit presbyterum; ille alterum de se similiter genitum facit presbyterum; ille iterum suum; suum alter iterum; pullulans illud usque in finem taliter adulterium, cujus est, nisi illius qui illud primitus seminavit?« Notanda distinctio »filium de fornicatione, vel, quod pejus est, de adulterio genitum. Filium de fornicatione« eum auctor appellat, quem clericus ex libera muliere, [CXXVI] seu concubina [Col. 0105B] suscepisset; »de adulterio« autem eum, quem suscepisset ex illegali conjugio, quod Ratherii lingua »adulterium« dicitur. Erant igitur clerici, qui concubinas alebant, erant alii qui uxores. Horum autem filii fere omnes erant in clerum ascripti, adeo ut in »Itinerario« num. 5, vix aliquem puerulum in clero inventum iri affirmet, qui »manzeres,« id est ex fornicatione, aut adulterio natus non esset.« Si manzeres abjicerem, quem ex iisdem puerulis stare in choro permitterem?« Omnes item exceptis puerulis hoc illegali conjugio irretitos innuit scribens. »Si multinubos a clericatu repellerem, quem nisi puerulos in ecclesia relinquerem?« Esto per hyperbolem et exaggerationem scripserit, ex his tamen omnibus negari non potest vitium ejusmodi multos [Col. 0105C] imo plerosque clericos occupasse.

99. Inferiorum clericorum excusationem »propter inopiam« paulo ante indicavimus. Alius nimirum abusus increverat, quo cum majores clerici omnes fere ecclesiae redditus sibi vindicassent, inferiores maxima egestate premebantur. »Causa« id est, res et bona »illorum« clericorum ecclesiae cathedralis »cum Deo gratia non mediocris sit, ita per massaritias et alia hujusmodi exstat divisa, ut quidam illorum inde ditescant, multitudo vero paupertate languescat; et (proh nefas!) qui majus Deo in ecclesia exhibent servitium, aut nihil, aut modicum accipiant; qui pene nihil de famulitio unquam actitant Domini, locupletes de rebus ecclesiasticis fiant.« Ita in Discordia num. 6. »Per massaritias« dividere [Col. 0105D] idem est, ac per campos et vineas dividere, quod inaequalitatem facile induxit (V. not. 7, in Discord.) Potentiores enim et majores clerici plures ac meliores campos sibi vindicaverant, ex quibus praebendarum pinguiorum origo dignoscitur. Similiter in eodem opere num. 2. conqueritur: »Quod generaliter omnibus est clericis delegatum, ita inaequaliter et per massaritias dividitur, ut quidam illorum inde fiant ex pauperrimis locupletissimi, quidam mediocriter, quidam nihil ex eo accipiant omnino per usum et consuetudinem,« qua ea divisio propugnabatur. Et part. 1 De contemptu canonum, num. 4: »Ipsi clerici dividunt inter se, prout quilibet eorum potentior est et non juxta consuetudinem aliarum [Col. 0106A] ecclesiarum omnibus ecclesiae clericis, sed juxta propriam voluntatem solis diaconibus et presbyteris debent, quae Veronensi ecclesiae collata sunt, cedere,« etc. Confer etiam Apologeticum [CXXVII] num. 7. Quod »solis diaconibus et presbyteris« ait, non de omnibus diaconibus et presbyteris intelligendum est, sed de majoribus, quos canonicos appellamus; erant enim alii inferiores presbyteri, qui in Judicato indicantur pauperes, et »presbyteri capellani« nominantur: hos autem ante presbyteratus ordinem in diaconatu aliquandiu constitisse nihil est dubitandum.

100. Haec minus aequa reddituum ecclesiasticorum distributio aliorum quoque vitiorum, quae et majores et inferiores clericos inficiebant, causam praebuisse [Col. 0106B] traditur (De contemptu can., part. I, n. 4). Majores enim ditati, facilius contra episcopum poterant rebellare, et ita dominari inferioribus, ut eos in suas partes, cum vellent, etiam per potestatem laicam compellere, et ad jusjurandum fidelitatis alii episcopo, quem attraxissent, praestandum cogere, et, si non obedirent, de ecclesia etiam ejicere possent. Inferiores autem cum non haberent, unde congrue viverent, et studiis officiisque ecclesiasticis vacarent, haec deserere vel negligere non verebantur; ex quo initia deteguntur et causae cur minorum ordinum officia declinare, ac sensim deficere coeperint. Tantis malis ut remedium praeberet episcopus, aequiorem reddituum distributionem inducendam credidit. Id suae potestatis esse contendebat [Col. 0106C] ex sacris canonibus, quos in hanc rem ante suam secundam expulsionem memoriae juvandae causa collegerat. Neque vero mens ejus erat cathedralis ecclesiae bonis quidquam decerpere, aliisque vindicare; sed id unum prospiciebat, ut quae ejusdem ecclesiae clero generatim fuerant collata, aequiori partitione congruenti omnium cujusque ordinum clericorum sustentationi sufficerent, ne divinus cultus et sacra officia detrimentum caperent, et alii ob nimiam rerum abundantiam atque potentiam insolescerent, alii ob inopiae causationem mulierositati studerent, omnesque in diversi generis vitia dilaberentur. Nihil justius, et sacris canonibus magis consonum. Huic tamen auctoritati et aequitati Veronenses clerici haudquaquam acquiescentes, solam [Col. 0106D] cui innitebantur, praedecessorum suorum consuetudinem opponebant, eamque cuique aequitati, quibusque canonibus anteferendam putabant. Et non solum majores clerici divites, verum etiam (quod mirum accidet) inferiores pauperes congruentiori illi divisioni reddituum, quae [CXXVIII] sibi profuisset, maxime obsistebant duabus de causis (Ibi. n. 4, et Discordia n. 6): prima, ut paupertatis occasione se facilius possent a divino servitio subducere; altera, quod se quisque speraret tandiu victurum, quoad in majorum obeuntium gradum aliquando ascenderet. Ita porro omnibus obnitentibus episcopo nihil episcopalis potestatis sibi relictum queritur »praeter chrismatis confectionem, et chrismandi quidlibet potestatem [Col. 0107A] (De contemptu can. part. XIX):« sola scilicet potestate ordinis ipsi permissa, potestas jurisdictionis, distributiva, et vindicativa omnino impediebatur.

101. Canones, quos contra hosce abusus ante secundam expulsionem collegerat, in memorato libro De contemptu canonum sub quadragesimam anni 964 digessit, et edidit. Hic liber in duas partes distinguitur. In prima post breve prooemium, quo scribendi occasionem indicat, canones et decreta producit, quibus episcopo non solum rerum spiritualium, sed temporalium etiam ecclesiae bonorum cura et dispensatio committitur: qua si careat, in ipsis rebus spiritualibus modicum, aut nihilum poterit. Etenim, inquit, num. 4, »cum rarissime videas gratis aliquos, sed aut timore, aut confoederari amore; [Col. 0107B] unde te verebitur, cui nihil vales auferre? unde amabit, cui nihil potes conferre?« Alia multa addit, quibus etsi ob invalescentem, quem exstirpare studet, Veronensium clericorum abusum eos acriter et acerbiori stylo exagitet (V. Discordiam n. 5.); non tamen vi et praecepto, sed ratione et suasione utitur. Transit ad canonum contemptum, quem tam late patere ait num. 6, »ut neminem invenire eorum valeam curatorem, a vilissimo utique ecclesiae usque ad praestantissimum«, etc. Tanti contemptus causas fusius prosequitur, quarum praecipua erat, eos, qui canonum observantiam promovere, et violatores debebant compescere, in canones ipsos peccare. Aliquot exempla inserit, quae cleri corruptionem canonumque contemptum maximum astruunt. In [Col. 0107C] parte altera, quae multo brevior est, clericorum incontinentiam, aliam peculiarem contemptus canonum causam praefert, ex qua iidem clerici a laicis maximo contemptui habebantur. Sacrorum librorum auctoritatibus et minis potissimum utitur. Ubertus, ad quem hoc opus direxit epistolae nomine, erat episcopus Parmensis Ottonis imperatoris intimus, qui ab eodem comitatum ejusdem civitatis obtinuerat; dein vero ad archicancellarii dignitatem ascendit. [CXXIX] Is quondam a Ratherio petierat, ut aliquam precem, quae ipsi familiaris esset, ad se dirigeret. Nunc eidem satisfacturus, in fine partis secundae »collectam« appendit excerptam e libro liturgico alius Uberti, qui Parmensis erat amicus, »atque ad me, inquit, persequendum socius.« Hinc Ubertum [Col. 0107D] Parmensem Ratherii hostibus favisse suspicio est. Ipsa vero »collecta« in Missae sacrificio recitanda, contra canonum violatores et contra persecutores compacta videtur.



§ XVI.---Ineunte anno 965, Ratherius Milone invasore agente capitur. Restitutus paulo post interventu ducis Judithae. Judicium et compositio contra rebelles. Quanto in periculo adhuc versaretur, et qua sollicitudine sibi caverit. Impulsus ut episcopatum Miloni concederet, renuit. Duae ad Milonem epistolae sub natalitia festa scriptae. Reproducit cum additamento Conclusionem deliberativam. Locus perobscurus de Sikero explicatur.

102. Cum Milo Ratherii aemulus Veronensem clerum memoratis de causis adversus eumdem episcopum [Col. 0108A] concitatum vidisset, tempus opportunum credidit, quo ejusdem cleri capitibus secum ascitis, in eum aliquid violentius tentaret. Hujus conspirationis indicia suboleverunt »inclytae illi duci,« quae Ratherium idcirco tuitioni comitis commendavit, uti traditur in »Qualitatis conjectura« num. 14. »Hujuscemodi in me dux inclyta comperiens mores, indeque mihi inimicos per plures, destitutumque amicorum praesidio, utpote advenam, omnium, verita ne pejus etiam mihi quam contigit eveniret, commendavit me tuitioni comitis non ignoti.« Haec »dux inclyta« erat Juditha Henrici II Bajoariae ducis mater, quae cum Bajoariae ducatum simul et Marchiam Veronensem filii aetate minoris nomine administraret, hoc tempore una cum filio Veronae [Col. 0108B] degebat. Confer. § 12, num. 76 et 77. »Comes« autem »non ignotus« vocabatur Bucco, sub quo haec conspiratio contigit. Vide epistolam 12 ad Ambrosium, num. 3. Hic primum Ratherio fuerat infensus, adeo ut is se ab eo liberari percuperet; sed interventu laudatae [CXXX] ducis eidem favere coepit ac propterea ipsi comiti noster episcopus aptavit illa Ovidii (Ep. II ad Nannon.):

Probra Theraphneae qui dixerat ante maritae,
   Mox cecinit laudes prosperiore lyra.
Et rationem addit: »Postquam enim de illo,« mihi utique infenso, »dixeram: Qui liberavit Israelem de manu Pharaonis, liberet Ratherium de manu Bucconis; dum ille abiturus meliorari coepisset, coepi et ego taliter aggarire.« Quatenus autem is [Col. 0108C] in memoratis angustiis Ratherio faverit, videamus.

103. Erat Veronae in inferiori parte ejus montis, in quo nunc S. Petri castrum situm est, praesidium pro eo tempore satis tutum, quod »Palatium« dicebatur (V. Qualit. conject. n. 14, et not.). Huc ut sese Ratherius reciperet, Bucco mandaverat. Verum episcopales aedes ille deserere noluit. In has itaque armatorum irruptio facta est, qua episcopus captus et abductus fuit. Milonem praecipuum auctorem fuisse liquet ex epist. 8 ad eumdem impetitorem suum scripta. »Me comprehendisti, adduxisti, spoliasti, exsulasti: ad dedecus haec omnia tamen imperatoris, et, licet dissimulent, ducum nostrorum,« nimirum Judithae et Henrici II. In eamdem conspirationem [Col. 0108D] omnes pene clericos consensisse, imo et conjunctis studiis eamdem machinatos in Itinerario scribit num. 4. »Ab eodem invasore« (Milone) »vobis non penitus in tantum ignaris, neque eidem contrariis, ut mille non defuerint, qui vos pene omnes nedum consensisse, hoc crediderint machinasse, postea comprehensum, pulsum, injuriatum, exspoliatum, custodiae mancipatum,« etc. Unum autem prae caeteris »conductorem praecipuum omnium,« qui se comprehenderunt, in »Qualitatis conjectura« testatur num. 16, ubi caeteris calamitatibus, quae hac occasione ipsi fuerunt illatae, ecclesiae direptionem et domus episcopalis destructionem adjicit. Haec Ratherii captura contigit circa diem 21 [Col. 0109A] aut 28 Januarii an. 965. Diem astruunt illa in Qualitatis conjectura, num. 6: »Cum fuisset captus, coepit cantare stultissimus. Ecce quod concupivi jam video. Putabat enim, fatetur, quod esset tunc penitus expellendus; et gaudebat, quod ipse non dimiserit episcopatum, sed episcopatus eum: et hac arte volebat, ut dicit, repetere monasterium.« Verba »Ecce quod concupivi jam video« sunt in antiphona ad Benedictus duorum [CXXXI] festorum S. Agnetis, primum die 21, dein 28 Januarii, quam idcirco cantasse videtur, quia alterutro die captus fuit. Similiter alios versus, et antiphonas dierum, qui dum scriberet decurrebant, usurpare consuevit, ut aliis locis videbimus. Annum vero 965 historiae contextus, quem subjicimus, comprobabit.

[Col. 0109B] 104. Non multo post Ratherius »imperatoris clementia, et subventu excellentissimae ducis« Judithae ereptus et reductus fuit (Itiner. n. 4). Non tamen conquievit rebellio, imo ea erupit apertius, cum non Ratherium tantum impeteret, verum et ipsum comitem Bucconem, qui Ratherio patrocinabatur: unde auctor in epist. 12 ad Ambrosium num. 3, ait: »Bucconis in praesentia conspirationem super eum, meque fecerunt.« Hic comes Ratherium monuerat, ne domui episcopali, in qua tanta pertulerat, sese amplius crederet, sed ut »curtem altam (Qualitat. conject. n. 14) ab episcopio non longe dissitam, quae munitior erat, incoleret. Paruit ille, eamque ex munita munitiorem reddidit. Crescente tumultu idem [Col. 0109C] comes tutius fore duxit, si episcopus memoratum »Palatium« in monte constructum ascenderet. »Obtemperavi,« inquit, »vastissimum erat: recuperari« (id est reparari) »ocius feci.« (Ibid.) Cum vero etiam in Bucconem rebelles conspirarent; is praecepit ut sua uxor ac filii una cum Ratherio habitarent in »Palatio;« ipse vero comes in circum, seu amphitheatrum, quod vel tunc vulgo appellabatur »Arena,« et ex opposito latere civitati praesidio erat, sese recepit. Episcopum una cum comitis uxore et filiis in eodem »palatio« degere visum est perabsurdum. Hinc ille »palatio« relicto, episcopales aedes licet formidolosas repetiit. Non ausus ibidem diutius morari, Gardam munitissimum oppidum proficisci cogitabat, sed cum paschale festum immineret, [Col. 0109D] quod anno 965 incidit in diem 26 Martii; ne episcopalibus officiis in tanta solemnitate deesset, elegit in civitatis angulo locum juris, ut videtur, publici, in quo ut aedificium sibi construeret, comitis licentiam quaesivit. Quidquid autem hoc non solum consentiente, sed etiam opitulante fuerat exstructum, illico concrematum fuit. Dum istud aedificium vellet restruere, comes initio prohibuit, deinde iterum permisit. Restruxit autem melius. Sed cum haec comitis anceps voluntas suspicionem Ratherio injecisset, exactis jam festis paschalibus, Gardam confugere iterum meditabatur [CXXXII]. Interim Joannes diaconus venit, coepitque deplangere porticum sancti Petri ruinam minari, nisi episcopus, ad [Col. 0110A] quem ecclesiarum reparatio per haec tempora pertinebat, ocius subveniret. Porticus intelligitur ecclesiae S. Petri in monte (Ibid). Huc itaque Ratherius statim ascendit, ac restaurationi manum admovit, porticusque, cujus reliquiae nunc ibidem supersunt, ille esse creditur quem Ratherius refecit. Hunc autem sancti Petri situm, ad quem per gradus ascendebatur, suae tuitioni opportunum, ne a civitate et cathedrali longius abesset, haud deserendum putavit. Inimici quidem ejus in reprehensionem vocarunt, quod episcopales aedes non repeteret. Pravum autem illorum consilium detegens in Qualitatis conjectura num. 15: »Tuae malignitatis, inquit, ne sileatur intentio, maluisse te optime scio, tali quod versarer in loco, ex quo inimicis essem adibilis [Col. 0110B] meis, neque te dolere, quod domum suspectam reliquerim, sed quod me in tutiore locaverim.« Hinc ipsum ibidem immoratum videbimus ad annum usque 968, quo ad Ambrosium epistolam scripsit, et subinde Veronam plane deseruit.

105. Post multas ejusmodi vicissitudines judicium tandem de rebellibus institutum. Sed etsi multa crimina et damna versabantur in causa, omnium tamen cognitione praetermissa de uno perjurio actum fuit, quo in conjuratione contra se excitata jusjurandum imperatori praestitum laesum fuerat. »Cum comprehensio mei,« inquit in eodem opere num. 16, »expulsio, spoliatio, abductio, retrusio, ecclesiae direptio, domus episcopalis destructio, eleemosynae imperatoris deletio, facti illius« (quo [Col. 0110C] scilicet Ratherius ab ipso imperatore fuerat restitutus) »diffactio, urbis irruptio, reverentiae imperialis vilipensio, et alia multa his cohaerentia adhuc essent, ut et existunt in causa; melioratione relicta, de sola pejeratione homicidalis perageretur« [forte peracta est] solummodo causa. Melioratio pro discussione et emendatione accipitur: unde in Itinerario num. 4 similiter quaeritur, ea omnia, quae in se commissa fuerant, indiscussa fuisse relicta, quasi in eis nil inveniri valeret quod reprehendi legibus vel leviter posset. Pejeratio, de qua tantummodo actum fuit, ad eam fidem refertur, quam et Ratherius, et Milo et Veronenses omnes Ottoni Veronam ingresso juraverant. Hanc utique Ratherii hostes violarunt, dum persecutionem in eum commoventes, [Col. 0110D] [CXXXIII] irruptionem fecerunt in urbem, et tot alia ipsi et ecclesiae inferentes mala, imperiale illud edictum moliti sunt destruere, quo Otto Ratherium restituens praeceperat ne quid mali in eumdem committerent. Vide quae scripsimus § 13, num. 86. Nihil tamen de tot ac tam gravibus criminibus contra Ratherium perpetratis in judicium deductum fuit. Solum perjurium multatum.

106. Quae autem compositio in hoc judicio pro hujusmodi perjurio constituta fuerit, seu qua multa ob ipsum perjurium rebelles fuerint affecti, explicatur in epist. 12 ad Ambrosium: Ad compositionem deducti, centum libras argenti dare fuerunt compulsi. Cum vero illi tantae pecuniae solvendae impares essent, [Col. 0111A] »me adito,« subdit, »de thesauro ecclesiae triginta fere libras acceperunt mutuo sub hac attamen cautione, ut si ad tempus hoc persolutum non habuissent statutum, dupla componerent emendatione. Sunt jam anni tres, nihil reddunt omnino.« Ex his postremis verbis tempus laudati judicii, et capturae Ratherii palam elicitur. Etenim epistola 12 ad Ambrosium scripta fuit Kalendis Julii anni 968. Triennium ergo, quod a multa illa in laudato judicio decreta, et a mutuo datis libris triginta effluxit, incipit medio circiter anno 965, ac proinde in hoc tempus illud judicium et compositio incidunt. Ut autem congruum tempus detur iis Ratherii vicissitudinibus quae a die capturae ejus ad hoc judicium usque contigerunt, idem captus perspicitur circa [Col. 0111B] diem S. Agnetis anni ejusdem. Hunc eumdem annum confirmat sermo in octavis Paschae habito anno 968. In hoc enim libras ferme quadraginta in restauratione domus episcopalis, quae in memorata rebellione destructa fuerat, se »hoc triennio« expendisse tradit. Ab octavis autem Paschae anni 968, si per »triennium« ascendas, ex quo restaurandae domui episcopali operam dare coepit Ratherius, pervenies ad annum 965.

107. Post illud judicium, quo nihil de malis episcopo illatis actum et multatum fuit, rebellium animi pacis consilia non inierunt. Imo cum nulla conciliationis spes effulgeret, illud unum Ratherio superesse visum est, si »accepto animarum pretio« Miloni episcopatum cederet (Qualitat. conject. n. 16). [Col. 0111C] Hujus consilii incentor ipse Milo, qui episcopos ejusdem consilii fautores invenit. Unus ex his, atque praecipuus fuit Ubertus [CXXXIV] episcopus Parmensis, cujus alibi mentionem fecimus (Qualitat. conject. n. 16). Neque inter Ratherii amicissimos defuerunt qui idem concilium probarent. Unus inter hos pretio, aut muneribus victus, adiit ipsam ducem Juditham Veronae degentem, quae Ratherio favebat, eique affirmavit imperatorem itidem velle, et forte etiam addidit praecepisse, ut ille episcopatum Miloni dimitteret. Hoc molimen sub finem anni 965 maxime efferbuit. Hinc Ratherius instante natalitio festo ad Milonem litteras dedit, in quibus eum »Vicentinum« vocat origine, non episcopatu (Epist. 8); Veronensis enim episcopus contra Ratherium fuerat ordinatus, [Col. 0111D] unde »impetitorem vehementissimum« ipsum appellat. Causas, cur sibi tot mala intulerit, duas proponit, unam vetustiorem, quia ipse ad Veronensem cathedram promotus fuerat, antequam Milo nasceretur; recentiorem alteram, quia nec morte, nec fuga eidem episcopatum dimitteret. Indicat ejus nisus, ut se ad fugiendum compelleret. Constantiam vero suam praeferens in ferendis quibuslibet, ne cessioni episcopatus consentiret, uni tantum imperatoris et ducum imperio, si modo certum sit, et expressum, se cessurum significat. »Si resipiscere nunquam deliberas, inquit, alia moliri, quod coepisti, tenta, suggero, via, imperatoris et ducum nostrorum, si vales, acquirendo utique, quo recedam, [Col. 0112A] imperium, et non per significantiam aliquam« (uti actum fuerat apud inclytam ducem),« sed simpliciter et aperte ad intelligendum, nam caetera omnia moliris incassum.« Memorat »pontifices,« id est episcopos, Milonis »fautores.« In fragmento alterius epistolae ad eumdem (Epist. 9), quae sub idem tempus, eademque de causa scripta fuit, duo hominum genera distinguuntur, quorum alii Miloni consentiebant, alii Ratherio nequaquam opitulabantur. Reproduxit hac occasione Conclusionem deliberativam Leodii scriptam anno 955, cum ad cedendum Baldrico episcopatum Leodicensem pluribus impelleretur. Pauca tantum adjecit in fine, quibus declarat sex et decem priores ejusdem opusculi rationes, quas in Leodicensi casu attulit, aeque valere in Veronensi, [Col. 0112B] easque nunc reproducere, ut »pravigeris compulsoribus« respondeat. Se vero non cessurum unquam profitetur, nisi vel canonico judicio, vel imperiali potestate pellatur.

108. Magnas fuisse ejusmodi angustias, quibus Ratherius partim oblato pretio, partim [CXXXV] importunis etiam episcoporum suasionibus, partim minis ad cathedram Miloni cedendam impellebatur, ex eo cognoscitur, quod idem Milo hoc tempore episcopatum sese evicturum confideret. Id manifestum fit ex facto Sikeri, quod annis quatuor post tertiam Ratherii restitutionem contigit. Hi enim quatuor anni computandi ab anno 961 exeunte, cum Ratherius ab Ottone fuit tertio restitutus, desinunt exeunte pariter anno 965, quo ipse ad episcopatus cessionem [Col. 0112C] maxime urgebatur. Id factum obscure propositum in Qualitatis conjectura num. 9 in eam sententiam, quae multa consideratione explicanda fuit, sic exponendum videtur. Ratherius, antequam secundo pelleretur, Sikero dederat castellum ad jus Veronensis ecclesiae pertinens, ex quo praeter vassallorum servitium libras sex denariorum Veneticorum annis singulis posset percipere. Dum anno 961, Otto Veronam ingressus eumdem episcopum restituit, Sikerus ab eodem Ottone privilegium obtinuit, quo idem castellum sibi confirmatum fuit. Ter ille episcopum offenderat; ac forsitan metuens ne ipse episcopus restitutus hoc castellum sibi adimeret, diploma ejusmodi procuravit, cui episcopus non auderet reniti, aut etiam nollet. Cum vero ille subinde [Col. 0112D] Ratherium sibi fecisset amicissimum, is non solum post suam restitutionem eum in castelli pacifica possessione annis quatuor reliquit, verum etiam ecclesiae Veronensis terram trans lacum Gardae sitam, et forsitan memorato castello proximam eidem concessit. Quatuor porro annis exactis sub finem anni 965, »eo die quo Milo putaverat episcopium super eum« (Ratherium) »evincere,« Sikerus ad hunc descripta misit in breviculo quaecunque ipsi muneris nomine contulerat, simulque affirmabat, se ista »non pro ulla compositione, sed pro terra acquirenda« dedisse: ex quo sequebatur illam terram veluti emptam suam esse, nec ad jus ecclesiae pertinere. Haec forsitan ratione cavere sibi voluit de ipsa [Col. 0113A] terra, sicuti imperiali diplomate de castello caverat, ne forte si Milo episcopatum, uti putabat, evinceret, eam terram repeteret, et in jus ecclesiae revocaret. Cum Ratherius, quaecunque Sikerus dederat, amicitiae causa collata accepisset, hoc audaci Sikeri nisu detecto, poenituit se illi terram dedisse. Imperatoris vero diploma reveritus, nullam de castro quaestionem movens respondit [CXXXVI]: »Sufficeret ei quod ipse dederat castrum.« Illo autem affirmante se et terram velle tenere jure suo, et castrum, quod per »donum« Imperatoris ad se pervenisse mentiebatur, indignatus episcopus eam ipsi terram abstulit.



§ XVII.---Ratherii acta anni 966. Scribit Qualitatis conjecturam. In abbatia Maguzani, submoto abbate male morato, instituit clericos. In Quadragesima synodum celebrat, et Synodicam edit. Opusculum ejusdem de Nuptu illicito. Romanum iter meditatur, et cur. Itinerarium evulgat.
[Col. 0113B]

109. Cum Ratherii hostes intellexissent eum nolle episcopatum Miloni cedere, nisi imperatoris praecepto cogeretur, mores et vitam ejus multis censuris, seu potius cavillationibus coeperunt perstringere, quibus ad imperatorem delatis, imperiale praeceptum quod expetebant eliceretur. Hoc autem molimen ut episcopus elideret, easdem cavillationes ipsorum adversariorum nomine ac verbis publice exponendas duxit in opusculo, quod inscripsit: »Qualitatis conjectura cujusdam.« Censorum suorum malignitatem explicans in Apologetico num. 4. »Quidam, inquit, sive putatis, sive a se magis confictis me jaculant criminibus. Quidam bona, si qua videor [Col. 0113C] agere, sinistris interpretationibus non desinunt infuscare.« Cum porro idem seipsum non vereretur reprehendere, et sua quoque leviora delicta augere et exaggerare soleret, ut in libellum Confessionis observavimus; nil mirum si in Qualitatis conjectura accusatorum ejusmodi indolem secutus, ut iisdem materiam praeberet censurarum, in censuris ipsorum nomine expressis »vera falsis, opinabilia certis« immiscuerit, uti numero primo significat. Rarus, seu potius singularis hic scribendi ac semetipsum criminandi modus, »similem, cui,« ut ipse ait, »ante me, credo, de se nullus fecit:« cum praesertim sui vindicias adeo neglexerit, ut pejora adhuc de se existimari cuique permiserit, addens: »Legat ergo qui volet, et de me proferat pejus [Col. 0113D] quiddam, si valet.« Hinc difficile erit discernere, quaenam censurae in hoc opere Ratherio impactae sint »verae,« quae »falsae,« quaenam »certae,« vel opinabiles »[CXXXVII].« Ex zelo tamen, quo fervebat, ac ex severiore vivendi ratione ipsius valde credibile est, graviora saltem, quae in eum ingeruntur crimina, vel falsa omnino esse, vel nimium exaggerata. Confer Admonitionem in Excerptum ex dialogo confessionali num. 3. Caeterum recte judicantibus, [Col. 0114A] nec ipsa bona et laude digna per se, perversa interpretatione distorquentibus in malum, tota haec cavillatorum censura insigne auctoris encomium videbitur, quo accusatorum malignitas satis detegitur. Episcopum enim exhibet a superbia, a deliciis, a muneribus alienum, contemptorem divitiarum, humilem, pauperem, poenitentem, qui vestibus incomptis et minime pretiosis, aliaque mediocri supellectili utebatur; qui occupabatur servilibus, dormiebat in scamno, aut libentius humi; qui frugem mensam parabat et ad eam pauperes adhibebat; saepe abstinebat a carnibus et fere a vino, unde abstemius vocabatur; qui jejunabat et poenitentiam agebat pro aliis; non quaerebat, imo detestabatur gloriam, nec curabat si quisque de se obloqueretur; quin [(7) 1Kb] [Col. 0114B] oblocutores et conviciantes quandoque praemiis donabat; qui zelo disciplinae abripiebatur in acriorem reprehensionem omnium, nec sibi ipsi parcebat, sed sua quoque crimina palam confitebatur, et nonnunquam etiam, ut innuimus, augebat, exaggerabatque; qui nolebat ministrum vel capellanum habere, non adibat regem aut magnates, nec ab ipsis quidquam postulabat; qui pronus erat ad sacras basilicas struendas, aut restruendas; nihil e rebus ecclesiae in consanguineos volebat conferre; totus erat in libris, frequentiam oderat, amabat solitudinem; a ludis, venationibus et similibus oblectamentis abhorrebat. Haec et alia hujus generis non pauca, etsi maxime commendabilia sint, a censore tamen in reprehensionis argumentum ac speciem proposita [Col. 0114C] in laudato opere praeferuntur. Inseritur episodium contra Judaeos, qui Veronae praepotentes fuisse noscuntur, necnon contra illos, qui Judaeis amicitiam et favorem praestabant [CXXXVIII]. Notantur abusus quibus multa ecclesiae bona aliis atque aliis nominibus fuerant injuste distracta. Quidam enim ecclesiae agri a potentibus occupati, vel etiam ab episcopis primum usufructuario nomine concessi ad tempus, ita postea principis diplomate conferebantur, et confirmabantur, ut velut in jus regium redacti ab ecclesiae jure exciderent. Confer quae de Sikero retulimus sub finem paragraphi praecedentis. Perstringuntur tres contractuum species, quibus ecclesiae bona distrahebantur, id est »commutationes, libelli, et precaria:« haecque omnia partim necessitate [Col. 0114D] episcoporum, partim per fraudis subreptionem contigisse traduntur. Concludit Ratherius cum elogio Ottonis imperatoris, quem ut sibi propitium reddat, suas angustias et periculum paucis explicat. Ne autem suis hostibus falsas criminationes obtrudentibus faciles aures et fidem praebeat, eam ipsorum consuetudinem notat, qua in episcopum culpam rejiciant quorumdam malorum, quorum ipsi sunt rei. Exemplum recentissimum profert cujusdam clerici [Col. 0115A] ad diaconatum ab invasore promoti, qui cum terram juris episcopalis per potestatem saecularem teneret, atque diriperet; »ad pedes nemine persequente confugiens Domini imperatoris, mentitus est quod« (Ratherius) »suum ei beneficium abstulisset.« Cur hoc opusculum affigamus ineunti anno 966, ex notatione prima, quam ipsi subjecimus, exploratum fiet.

110. Hoc eodem tempore, quo Ratherius »malevolorum cavillationibus« acerrime impetebatur, opusculum edidit de Abbatiola Magonziani nunc Maguzani, ubi mutationis in eam inductae rationem exponit. Haec abbatiola, in confinio dioecesis Veronensis, Brixianae proximo sita, cum suo praedio ita dispositioni episcoporum subjecta erat, ut aut [Col. 0115B] obeunte ibidem abbate, aut male morato et incorrigibili, alius Veronensis dioecesis ab episcopo substitueretur, qui efficeret ut militantes in ea monasticam vitam custodirent. Id autem ex fundatoris mente non bene cesserat [CXXXIX]. Hungari, qui hoc saeculo Italiam invadentes, incendiis ac depraedationibus vastaverant, ejusdem abbatiae coenobium incenderant, eoque angustiae res ipsius abbatiae, et temporum corruptela processerant, ut solus ibidem abbas existeret, idemque moribus nequam, qui publico cum scandalo uxorem et filios alebat. Hunc Ratherius ad emendationem revocare studuit; sed frustra. Ter enim fuga se subduxit, ac per internuntios oblata episcopo pecunia, rem cum ipso componere nisus est. Exhorruit Ratherius tantum [Col. 0115C] scelus; haesit aliquandiu quid ageret. »Si enim ego, inquit, possessiunculam Dei Genitrici collatam melius quasi dispensaturus mihi retinerem, aut meorum alicui darem, ne successorum aliquis meorum meo similiter faciens exemplo, eleemosynam illorum bonorum destrueret, non nihil verebar.« Cum autem perrarum et difficile esset eo tempore monachos propositum exacte observantes subrogare, tres presbyteros cum diacono, subdiacono, et aliquot clericis in eadem abbatia collocavit, qui sacris officiis vacarent. Suam cuique taxavit portionem, et declaravit officia. Alium presbyterum graviorem omnibus praefecit, qui disciplinae et reddituum distributioni praesideret. Alia nonnulla desiderantur; nam opusculum fine caret.

[Col. 0115D] 111. Cum (Itiner. num. 5) bis in anno episcopos synodum habere sacri canones jubeant, id exsequi non praetermisisset Ratherius, si quid in synodis utiliter agere se posse credidisset. Verum »scitis,« inquit in Itinerario ad suos clericos, »scitis me semper hoc agere ideo distulisse, quod dicerem me, unde synodare deberem, omnino nescire. Solet enim in synodis, si quid contra canones actum est, emendari. Sed si hoc agere tentavissem, omnibus, quae in canonibus sunt scripta, regyratis, de nullo eorum vos curare viderem omnimodo.« Aliquot subdit exempla, quae temporis pravitatem ac perversitatem declarant. Ut autem experimentum aliquod faceret, hoc anno 966, Quadragesimae tempore [Col. 0116A] dioecesanam synodum convocavit. Qui autem hujus synodi exitus fuerit, refert in laudato opusculo num. 6. Ante synodum praeceperat, ut biduo ante archipresbyter et archidiaconus cum ordinariis, seu canonicis cathedralis, eos qui tum ex titulis urbis, tum ex plebibus ruralibus interesse debebant synodo, discuterent, et si quae essent corrigenda, diligenter inquirerent, ut die tertia, qua [CLX] episcopus synodo praeesse debebat, ipsi emendanda referrent. Non solus archipresbyter, nec solus archidiaconus, sed omnes canonici prae multitudine convenientium ad synodum, ut examen biduo conficeretur, inquirendi officium susceperant. Coacta synodo die tertia cum episcopus residens interrogasset quid actum fuisset, respondit unus, cujus potissimum intererat, eos inquisisse de psalmis et de aliis hujusmodi, »et [Col. 0116B] Deo gratias non malum adeo invenisse.« Ad haec episcopus, qui mala multa non ignorabat, ironice subdidit: »Quid haberem ergo de tot sanctis, nisi Deo gratias dicere?« Et post pauca: »Si de psalmis, et non de alio in isto concilio debet esse conquaestio, me primum ad examen producite; convinci nam possum, me illos non, ut competeret, scire. Unde igitur synodus ageretur, nil amplius quod emendaretur invento? Sciscitatus itaque de fide illorum, inveni plurimos nec ipsum sapere symbolum, quod fuisse creditur apostolorum. Hac occasione Synodicam scribere omnibus presbyteris sum compulsus.« Hanc synodum »mediante Quadragesima« habitam, et in ea Synodicam editam indicat: [Col. 0116C] quod intelligendum de media Quadragesima anni 966 in Admonitione ad ipsam Synodicam probavimus.

112. Haec Synodica maxime insigne est decimi saeculi documentum, ex quo disciplinam ejusdem temporis potissimum agnoscimus. Inscripta est omnibus presbyteris et caeteris ordinibus per universam dioecesim constitutis. Ter eos ad examen in synodo vocaverat: et cum ob multarum rerum copiam ac potiorum capitum ignorationem nihil fere potuisset verbis conficere, hac synodali epistola scriptis vulgata providendum credidit. Ut mederetur ignorantiae circa symbolum, tria symbola scribenda et memoriae mandanda praecepit, id est symbolum seu collationem apostolorum, »sicut in psalteriis correctis [Col. 0116D] invenitur,« illud quod in missa canitur, et illud quod S. Athanasii nomine circumfertur, monuitque neminem ad sacerdotium promovendum, aut in sacerdotio permansurum, nisi eadem symbola memoria teneret, cum »proxime« ad examen vocabitur (Itiner. num. 7). Vocavit autem post aliquot menses, cum hoc eodem anno Romanum iter meditaretur; ac propterea inobedientes inventi tanto metu poenarum fuerunt perculsi, ut non solum promiserint se deinceps omnia quae imperaverat praestituros, verum [CXLI] etiam multae, ut videtur, nomine ad illud iter carpendum opem polliciti sint. Utilissimis porro institutionibus tota Synodica referta est. De sanctificatione diei Dominicae et festorum [Col. 0117A] pluribus agit, necnon de iis, quae clerici callere et in quibus exerceri debent. Dum studii necessitatem inculcat, declarat ordinandos nulla ratione ad ordines promotum iri, »nisi aut in civitate nostra,« inquit (id est in schola ipsius cathedralis) »aut in aliquo monasterio, vel apud quemlibet sapientem ad tempus conversati fuerint, et litteris aliquantulum eruditi, ut idonei videantur ecclesiasticae dignitati.« Peculiaris est abstinentia a carnibus quatuor hebdomadibus ante Natale Domini (festis diebus exceptis) praescripta, sicuti et continentia praescripta conjugatis tum in Adventu, tum etiam diebus viginti post Natale, in octavis Paschae et Pentecostes, in litaniis, et omnium festivitatum vigiliis, sextis etiam feriis, praecipue autem omnibus [Col. 0117B] diebus Dominicis. Quod horam jejunii solvendi Quadragesimae tempore, mitior inducta cognoscitur ecclesiastica disciplina. Cum enim ex veteri institutione idem jejunium protrahendum esset ad vesperam usque, in Synodica solutio ejus conceditur post horam nonam. Hac de re videsis plura in eamdem Synodicam, not. 48. Expetit, ne ullae festivitates sanctorum (exceptis festis B. Mariae, apostolorum, ac ecclesiae patroni) in Quadragesima, et in diebus jejunii quatuor temporum celebrentur, hac ratione allata, quia his diebus »magis jejunium tenendum quam festivitas celebranda.« Cum scilicet ex Ecclesiae disciplina diebus festivis non servaretur jejunium, ut ex ipsis Quadragesimae Dominicis liquet, festa, quae in dies jejuniorum inciderent, transferenda [Col. 0117C] existimabat. Illud tandem non praetermittendum, huic Synodicae, a num. 6 ad duodecimum usque insertam, legi solemnem quamdam ecclesiasticam formulam, quae legenda, aut recitanda in synodo, Admonitio, seu Sermo synodalis in melioris notae codicibus inscribitur; quaeque Sermonis titulo Leoni IV a nonnullis perperam attribuitur. Vide hac de re plura in Admonitione ad ipsam Synodicam num. 2.

113. Cum hac in Synodica episcopus, ut innuimus, sanctificationem diei Dominicae potissimum inculcet, hac occasione commemorandum arbitramur factum quoddam ad eamdem sanctificationem pertinens, [CXLII] ex quo exploratius patebit, quantae curae ipsi fuerit haec observantia. »Cum excommunicatione [Col. 0117D] interdixi,« inquit in epist. 12 ad Ambrosium, »ut ab opere servili Dominica die cessarent. Id cum evincere nullo modo valuissem, portas (subaudi civitatis) obserari contra venientia plaustra praecepi. Num id sub hoc Synodicae tempus, eodemque anno 966 contigerit, an aliquando ante vel post, incertum est. Certe vero hoc factum a malevolis arreptum postea fuit, cum aperta rebellione episcopum multis accusationibus impetiverunt; unde subdit: »Hoc facinus aut morte, aut expulsione mea debere judicant expiari.«

114. Post Quadragesimam anni 966 Ratherius opusculum scripsit de Nuptu illicito (Vid. not. 1). Huic occasionem praebuit Joannes Veronensis Ecclesiae [Col. 0118A] clericus, qui in praecedenti Quadragesima filio suo item clerico uxorem tradiderat. Cum clericorum nuptias episcopus semper est detestatus, tum vero in has praesertim invehitur, eo quod illegalitate duplici et Quadragesimae tempore initae fuerint, et nocte Dominica consummatae. Simile quidpiam antea fecerat Pedrevertus; sed is ea cautione usus fuerat, ut matrimonium a filio contrahetur occulte, Joannes vero »tam manifeste hoc fecit, ut neminem istius civitatis latere valuerit.« Tantum scandalum non ferendum episcopus duxit; »quia si irreprehensum relinquitur, jure factum omnino videbitur: nullus enim non dubitabit exemplum inde capere, quod compererit neminem vituperasse.« Mentem quidem parentum in hisce filiorum nuptiis procurandis eam [Col. 0118B] fuisse existimat, quod in comparatione mali melius esset eos uni uxori conjungi, quam per plures feminas magis mortifere divagari. Sed praeter vetitum nuptiarum tempus illud praecipue malum ob oculos ponit, quod in ejusmodi clericorum nuptiis, quas sacris canonibus interdictas adulterii loco habet, cum patres clerici filios item clericos matrimonio jungant, et similiter filii cum suis filiis se gerant, parentum adulterium transit in filios, et ita perpetuum efficitur. »Quocirca,« inquit, »monendi et obsecrandi, fratres, ut quia prohibere, proh dolor! a mulieribus valetis nullo modo, filios de vobis generatos dimitteretis saltem esse laicos, filias laicis jungeretis, ut vel in fine saltem vestro terminaretur, et nusquam in finem saeculi duraret adulterium vestrum.« [Col. 0118C] Similiter deterret etiam laicos, ne filias cum clericis jungant; ac propterea nobilem [CXLIII] quamdam feminam »dominae« appellatione donatam, quae fratris sui clerici filiam clerico Joannis filio nuptui dederat, his verbis affatur num. 5: »O utinam tu, domina, cui tam bonus frater tanta bona dimisit, hoc antea cogitasses, et filiam ipsius illius bonis benedictam uni bono dedisses laico, et finem ipsius imposuisses peccato,« nimirum illi, quod adulterium vocavit. Iis vero, qui memoratis nuptiis vetitum tempus violarunt, quadraginta dierum poenitentiam imposuit, et, quod in aedificationem maxime cedit, eamdem quoque poenitentiam sibimetipsi praescripsit, quippe qui, ait, »utique hactenus, dum non restiti, consentiens fui.« Haec poenitentia in [Col. 0118D] jejunio potissimum sita erat, »ita videlicet, ut si caeteri fideles reficiuntur tertia hora, nos sexta; si illi sexta, nos nona; si illi nona, nos usque ad vesperam jejunemus.«

115. Otto I imperator, anno 966, Italiam repetiit, ut rebellionem contra Joannem XIII summum pontificem excitatam reprimeret. Hac forte de causa episcopis praecepit ut milites suos tanquam imperii vassallos ad bellum dirigerent. Itaque milites etiam Ratherium mittere jussit. In hanc rem animadvertenda duo testimonia, quae leguntur in duobus nostri auctoris opusculis scriptis eodem anno 966. Imperiale praeceptum de militibus dirigendis indicat in sermone de Maria et Martha lucubrato post medium [Col. 0119A] Augustum anni ejusdem num. 4: »Milites, ait, quando etiam meos ob Caesaris cogo praeceptum.« Ipsum vero praeceptum in expeditionem Romanam sibi jam denuntiatum significat in Itinerario, quod circa festum S. Andreae exaravit, dum num. 1 scribit se Romam profecturum »non imperiali, quia imperatum est minime, jussu, milites solum ut mitterem meos ab eo (Ottone I) cum mihi sit imperatum.« Cum de Romano itinere agat, quod non imperiali jussu, nec belli causa se suscepturum affirmat, procul dubio militaris expeditio, quae a Caesare praecepta fuit, in Romanas partes contra Romani pontificis hostes directa non obscure innuitur. Solos autem Ecclesiae Veronensis milites seu vassallos mitti jussit imperator, non vero ad bellum proficisci [Col. 0119B] voluit etiam Ratherium, qui militiam clericis et multo magis episcopis canonica lege interdictam refugiebat.

116. Memoratum opus, quod Itinerarium vocatur, cur Ratherius (V. not. 1) sub hujus anni finem scripserit, explicandum est. Imperatorem [CXLIV] cum multis tum Italiae tum Germaniae episcopis Romae futurum non ambigebat. »Sapientissimos enim,« ait num. 3, »tam de isto regno (id est Italico) quam et de his, qui cum domino nostro venerunt semper Augusto (utique ex Germania) illic (Romae scilicet) adfuturos cognosco.« Cum ex his plenarium concilium cogi poterat, tum vero convocatum iri sperabat pontificis et imperatoris opera: »quos convocaturos,« inquit, »synodum autumo universalem, concedat [Col. 0119A] Deus sanctae Ecclesiae, ut expedit, utilem.« Hujus itaque concilii spe se Romam profecturum testatur, ut dissidii causis inter se et clericos suos ibidem propositis, quid sibi, quid suis clericis agendum esset, summi pontificis ac tot episcoporum sententia decerneretur. Egregium de auctoritate et doctrina Romanae sedis testimonium inserit num. 2: »Quid enim de ecclesiasticis dogmatibus alicubi scitur, quod Romae ignoretur? Illic summi illi totius orbis doctores, illic praestantiores enituerunt universalis Ecclesiae principes. Illic decretalia pontificum, universorum congregatio, examinatio canonum, approbatio recipiendorum, reprobatio spernendorum. Postremo nusquam ratum, quod illic irritum; nusquam irritum, quod illic ratum fuerit visum. Ubinam ergo [Col. 0119D] melius insipientiae consulitur meae, quam ubi fons sapientiae cernitur esse.« Laudat etiam Joannem summum pontificem, quem nonnulli perperam crediderunt Joannem XII, cum reipsa sit Joannes XIII. Ottonem ipsum imperatorem cum pluribus nominibus laudat, tum ex eo potissimum, quod eumdem Joannem XIII ad summum pontificatum promovendum curaverit. Explicat porro et coarguit more suo clericorum vitia, quibus canones impetebantur; Milonis invasoris et rebellium gesta contra se refricat; dioecesanam synodum in Quadragesima inutiliter convocatam commemorat. Tot ac tantis malis remedium sperabat ex concilii Romani auctoritate, cui imperialis quoque potestatis favor accederet. Hoc opusculum [Col. 0120A] ejusdem est indolis ac illud de Contemptu canonum. Num vero Ratherius Romanum iter susceperit, et in Romana synodo ineunte anno sequenti habita suam causam proposuerit, documentorum inopia ignoratur. Nonnulli quidem existimant ipsum hoc opusculum lucubrasse, ut clericos hac arte ad resipiscendum adduceret. Certum vero est eum interfuisse synodo [CXLV] Ravennati, quae fuit velut appendix concilii Romani, ut ex dicendis paragrapho sequenti manifestum fiet.



§ XVIII.---Acta anni 967. De conciliis Romano et Ravennate. Decretum contra mulierositatem clericorum. Ratherius e Ravennate concilio Veronam regressus, dioecesanam synodum convocat. Acta hujus synodi. Pauperioribus clericis prospicit Judicato, cui subscribunt patriarcha Aquileiensis et comprovinciales episcopi in synodo coacti. Imperatoris privilegium Ratherio concessum. Tumultus clericorum Veronensium, et opusculum Ratherii de Clericis rebellibus. Ejusdem epistola ad Martinum episcopum Ferrariensem.
[Col. 0120B]

117. Imperator Otto, qui anno praecedenti in Germania post medium Augustum comitia celebraverat, mox in Italiam descendit. Dum enim Ratherius Itinerarium eodem anno circa sancti Andreae festum scripsit, ille jam huc cum multis Germaniae episcopis »venerat« Romam profecturus, uti habetur in eodem opusculo num. 3. Romae quidem erat sub finem decembris, ubi natalitia festa celebravit. Illuc cum eodem Augusto plures etiam Italiae episcopi accesserunt. Concilium, quod ibidem ex Germanis Italisque episcopis congregandum sperabat Ratherius, [Col. 0120C] habitum quidem fuisse ineunte anno 967 certum fit ex privilegio ejusdem imperatoris, quod actum Romae in favorem monasterii Sublacensis, Romanae synodi mentionem facit. Hoc privilegium primo a Muratorio editum est tom. V Antiquitatum Italicarum, dissertat. 65; dein a canonica Garampio recusum in opere de Nummo argenteo Benedicti III, pag. 169, ex quo haec verba appendimus: »Otto divina favente clementia imperator Augustus. Petitione Gregorii viri venerabilis ex apostolicae sedis secundicerio religiosi abbatis prioris monasterii beatissimi Benedicti, et sanctae Scholasticae sororis ejus, quod dicitur in Sublacu, qui veniens in gremium basilicae beati Petri apostolorum principis, ubi cum domno Joanne XIII papa sanctae synodo [Col. 0120D] pro utilitate ejusdem Ecclesiae et venerabilium locorum intereramus, circumsedentibus [CXLVI] cum Ravennate archiepiscopo quamplurimis episcopis ex Romano territorio, atque Italia et Ultramontano regno,« etc. Notae chronicae sunt: »Data III Idus Januarii, anno Dominicae incarnat. 967, imperii vero domni Ottonis, piissimi Caesaris 5, indict. 10.« Vides synodum Romanam, cui cum Italicis ac Germanis quampluribus episcopis Romanus pontifex Joannes XIII et ipse Otto imperator interfuere, habitam ante diem 11 Januarii anni 967. Quid in Romana synodo constitutum fuerit, latet. Id solum scimus, post Romanam synodum imperatorem, Ravennam profectum, ibidem celebrasse sanctum Pascha [Col. 0121A] una cum Joanne XIII, ut Reginonis continuator tradit.

118. Ravennae quoque frequens synodus coacta, quae Romanae appendix videri potest. Inter hujus synodi Patres fuit etiam Ratherius, uti constat ex ejusdem concilii, quae sola superest, sententia contra Heroldum archiepiscopum Salisburgensem, cui noster episcopus subscriptus legitur (tom. XI Conc. Ven. edit.). Hanc synodum Ratherius celebratam affirmat »mediante Aprili (epist. 12, num. 1).« Concinit laudata sententia in Heroldum, quae signatur die »VII Kal. Maii.« Locum indicat chronographus Saxo ad an. 969, nimirum »Ravennae in suburbio in ecclesia beati confessoris et episcopi Severi (Leibnit., Access. hist. t. I, p. 177).« Multa in eadem synodo [Col. 0121B] constituta »ad utilitatem sanctae Ecclesiae« continuator Reginonis testatur. Praecipuum consilium fuit restauratio ecclesiasticae disciplinae. Id colligitur ex decreto contra mulierositatem et conjugia clericorum, cujus Ratherius mentionem facit. Veronam enim reversus post Ravennas concilium, mox dioecesanam synodum convocavit, ut ejusdem concilii decreta proponeret, et exsequenda curaret. »Celebrata mediante Aprili,« inquit in epistola 12. Ad Ambrosium num. 1, »universali synodo Ravennae, reversus convocavi ex omnibus nostrae dioecesis plebibus presbyteros et diaconos, relaturus ex praecepto serenissimi imperatoris quae inibi constituta sunt.« Cum haec dioecesana synodus congregata fuerit statim post Ravennatem celebratam »mediante Aprili« [Col. 0121C] anni 967; ut reditui episcopi, et convocatis ad synodum congruum tempus tribuatur, affigenda videtur mensi Junio, vel Julio. Porro inter ea, quae in synodo edixit Ratherius, unum ibidem memorat praeceptum de mulierositate dimittenda. Hoc igitur inter praecipua Ravennatis concilii constituta [CXLVII] fuit. In hoc vitium, quod inter clericos tam late et publice grassabatur, exstirpandum, et ecclesiastica et imperialis potestas conspiravit; ac propterea laudatum constitutum concilii Ravennatis de mulierositate, seu de uxoribus dimittendis nunc imperatoris, nunc summi pontificis praeceptum a Ratherio appellatur. »Praeceptum serenissimi imperatoris« vocat in laudata ad Ambrosium epistola 12, »Augustalem voluntatem« in Discordia num. 6 »legationem (seu [Col. 0121D] praeceptum) papae« in epistola 11 ad Nannonem, num. 2.

119. Licet omnes ad synodum evocasset episcopus, non tamen omnes convenerunt. Nam »versutia mihi semper rebellium,« inquit in epist. 12, num. 1, »vitaeque meae insidiantium nostrae matris Ecclesiae majorum (id est canonicorum) venire quidam sunt dedignati.« Hos »non venientes cum iterum atque iterum vocare curassem, adfuit missus, nomine Giselpertus, et ex parte sui magistri interdixit per hannum, ne venirent ullo modo ad nostrum concilium.« Hoc interdictum, in epistola 11 ad Nannonem num. 2, ipsi Nannoni Veronae comiti, qui Bucconi subrogatus fuerat, tribuitur. »Presbyteros ad [Col. 0122A] synodum venire, et legationem ipsius papae de uxoribus dimittendis audire, et omnimodo episcopis obedire adeo prohibetis, ut eos more militum in vestris manibus recipiatis, et eis in omnibus abominationibus, quas contra Deum faciunt, patrocinium ferre non omittatis; et quasi vobis dictum sit,« Quodcunque solveris super terram, solutum erit et in coelis, »ita nostram interdictionem eos parvipendere faciatis.« Nanno igitur »magistri« nomine intelligendus est, et Giselpertus ejus »missus.« Quid autem ii, qui ad synodum convenere? »Ex his aliqui,« ait loco citato ad Ambrosium, »cum maxima deliberaverunt superbia, quod neque mulierositatem relinquerent, neque ab officio cessarent.« Hinc colligere licet, Ravennatis concilii decretum [Col. 0122B] contra clericos incontinentes bipartitum fuisse, nimirum ut vel mulieres dimitterent, vel si qui nollent dimittere, tanquam depositi ab officio cessarent. Non defuere, qui huic decreto parere noluerunt. Hos Ratherius, »comprehendi et custodiae mancipari usque ad satisfactionem praecepit. «Satisfactionis nomine pecuniariam poenam, seu multam intelligit, ut indicant quae statim subjicit. »Satisfactionis summam in restauranda, seu, quod verius est, decoranda beatae Dei Genitricis ecclesia [CXLVIII] (scilicet cathedrali) spe hujusmodi contuli, ut quia illi in agenda poenitentia inefficacissimi, utpote ebriosissimi erant, Matris intercessio Domini illis saltem obtinere dignaretur veniam, qui ex se emendationem aliam facerent nullam.« Nam hae [Col. 0122C] inobedientium comprehensio et multa in synodo dioecesana acciderint, an postquam illi ipso facto demonstrassent, se nec mulierositatem velle deserere, nec ab officio cessare, incertum est. Ita pariter incertum, num ad synodi tempus referenda sint tria alia, quae statim subdit gesta. »Quosdam vero de civitate pro diversis sceleribus accusatos, cum ad satisfactionem venire dedignati fuissent, missis e latere meo (supple bacularibus) cum ostiariis ecclesiae comprehendi, ut moris est, feci, et satisfactionem factam in idem opus expendi. Quidam presbyter me os vulvae appellavit, quem similiter comprehendi; et fuga cum fuisset elapsus, abstuli ab eo quod potui, non tamen ecclesiae contuli; quia injuriae meae vindictam offerre Deo ausus minime, [Col. 0122D] cujus potius laxator quam ultor esse debueram, fui. Quidam diaconus, quem anno praeterito contra spem quoque ordinarium (id est canonicum) feci, unam cum ex parte mea ex melioribus plebem cum curte haberet, ego cum nullam, me fellonem, bausiatorem atque perjurum appellavit; eam abstuli, et mihi, quia fuit necesse, retinui.«

120. Dum in synodo dioecesana Ratherius urgebat praeceptum de mulierositate dimittenda, »omnium pene (inferiorum cathedralis praesertim ecclesiae clericorum) excusatio exstitit, non posse propter inopiam hoc ullo modo fieri; potuisse vero utcunque, si stipendium debitum ex rebus habuissent ecclesiae (Discordiae num. 6);« quem textum [Col. 0123A] latius explicavimus § 15, num. 97. Huic itaque inferiorum clericorum inopiae ut provideret, cum aequiorem reddituum ecclesiasticorum distributionem inducendam intelligeret. Hac de re, quam antea frustra tentaverat, iterum post dioecesanam synodum cum canonicis egit; potiores enim querelae erant clericorum ecclesiae cathedralis. »Hujus rei gratia volui, inquit, agnoscere omnia, quae sive ab antecessoribus meis concessa, sive a Deum timentibus viris sunt eis collata.« Ex ipsis enim donationum instrumentis convinci posse credebat, cathedralis ecclesiae bona ac redditus generatim fuisse collatos, non ut majores clerici, seu canonici fere omnia perciperent atque ditescerent, caeteri nihil aut modicum accipientes [CXLIX] inopia laborarent, sed ut oblata ad [Col. 0123B] normam Actorum apostolorum IV, 35, dividerentur singulis, prout cuique opus esset. Huic autem aequiori reddituum distributioni, quam ex ipsis instrumentis inducendam cogitabat episcopus, illi adeo restiterunt, »ut mori se antea malle proferrent quam hoc factum viderent.« Tunc episcopus sacros canones ipsis ostendit: illi econtra solam praedecessorum suorum consuetudinem ingerebant (Ib. d, n. 7). Hac de re agebat episcopus, dum sperabat comprovincialium episcoporum synodum Veronae congregandam, de qua post pauca erit sermo. Ad hanc synodum quaestionem ejusmodi deducere cogitabat. Interim quosdam civitatis primarios viros ad canonicos misit, qui eos adjurarent per fidelitatem, quam sibi non semel juraverant, ut si quam authenticam [Col. 0123C] haberent rationem, seu instrumenta authentica, quibus eorum cousuetudo muniretur, non celarent, ne cum utrique venirent in synodum verecundia episcopum afficerent, si exigentem aliam reddituum divisionem, injustum aliquid exigere probavissent. Id quoque nihil profuit. »Ut enim, inquit, in illorum sacramentis nullam mihi monstrarent habere potuisse unquam fiduciam, dixerunt, proh nefas! se satis scire multis multa jurasse, quae nullatenus valerent implere (inter alios non minus juraverant Ratherio, quam Miloni invasori), adjicientes stultum esse, ut me conarentur docere. Mandavi rursum illorum quibusdam, quod in utroque delinquerent, si aut me contra se, aut se contra me permitterent scienter contendere. Respondit, cujus maxime intererat [Col. 0123D] quod stultissime faceret, si vel me toto saeculo praedicatum, vel magistros suos docere praesumeret.« Caetera hujus concertationis verbis ipsius prosequamur (Ib. b). »Hoc nihil juvante, conatus alio eos modo ad pacem non quidem mundi, sed Christi compellere: cum quidam illorum (canonicorum) de meo haberent beneficia, interminatus sum, quod si mihi interdicerent quod mihi competeret (aequiorem scilicet distributionem inducere); ego quod illis concesseram tollerem. Responderunt in tantum se non curare, ut si quod alicui illorum dedi, auferrem, non mihi inde minus fideles essent; tantum de istis (quae canonicis ex consuetudine fuerant assignata) illos nullatenus inquietarem.« Et post [Col. 0124A] nonnulla num. 8: »Quod causa protuleram comminationis, in effectum vertere non distuli [CL] actionis, et praecepto usus dicentis: Da bono, et ne susceperis peccatorem (Eccli. XII, 5), illis ablata, bonis duobus, id est beatae Genitrici sanctoque Stephano protomartyri contuli, vel potius reddidi; faciens de quibusdam insuper scriptum quoddam, quod nominant Judicatum, id est, decretum, pauperioribus clericis (quorum causa scilicet tantum pertuleram laborem) ejusdem ecclesiae, hoc est, presbyteris capellanis, subdiaconibus de secretario septem, cantoribus septem, acolhytis de secretario septem, cantoribus quinque, ostiariis sex, non ut mihi fideliores tamen, sed in servitio Domini fierent promptiores et cessante paupertatis occasione, studiosiores [Col. 0124B] in Domini diebus ac noctibus fierent servitute.«

121. Hic cum canonicis congressus Ratherii, ut pauperiorum clericorum inopiam sublevaret, cum habitus fuerit post synodum dioecesanam celebratam mense Junio, vel Julio anni 967, et ante concilium provinciale, quod Veronae coactum videbimus eodem anno, ineunte Novembri, incidit in Augustum circiter vel Septembrem. In hoc congressu ut ad aequiorem reddituum partitionem eosdem canonicos induceret, non vi, sed ratione usus est, nec in redditibus, qui ex consuetudine ipsis obvenerant, iisdem invitis quidquam tetigit, vel decerpsit. Solum ut inferioribus clericis aliqua ratione consuleret, minatus est se quaedam beneficia adempturum, quae ipse nonnullis canonicis contulerat. Neque tamen [Col. 0124C] id absolute praestitit, sed postquam illi in id assensum praebuere, dummodo bonis ex consuetudine ad canonicos pertinentibus parceret. Id autem non praestitit in ipso congressu post eorum assensum, sed tunc praestitit, cum post congressum bona eis abs se collata auferens, in alios pios usus convertit, pauperioribusque clericis per Judicatum providit. Decem canonicos beneficiis militaribus ex bonis, quae juri cedebant episcopi, in beneficiorum militarium rationem collatis ditaverat; ut in Itinerario tradit num. 4: »Cum de mea paupertatula non sim vobis adeo inhumanus, ut militari beneficio habeam (et hoc gratis) decem ex vobis dilatos.« Confer in Discordiam not. 25. Hos ergo decem canonicos beneficiis a se concessis spolians, in triplicem usum [Col. 0124D] ejusmodi beneficia convertit, alia enim cathedrali ecclesiae, quae sanctae Dei Genitricis titulo gaudet, alia ecclesiae sancti Stephani protomartyris tradidit, seu »potius [CLI] reddidit.« Verbum »reddidit,« quo Ratherius utitur, indicare videtur ea beneficia, antequam in militarium beneficiorum rationem traderentur canonicis, fuisse bona, quae ad easdem ecclesias spectarent. Omnia autem ecclesiarum bona, excepta portione clericis ipsarum assignata, cum eo tempore juri et dispositioni episcopi cederent, poterant ab ipso, cui expedire videretur, concedi. Quae igitur ex iisdem bonis Ratherius quibusdam canonicis contulerat, nunc adempta ipsis ecclesiis reddidit, in earum, ut videtur, restaurationem sive ornatum, [Col. 0125A] qui ad curam episcopi pertinebant. Tertiam tandem et fortassis potiorem partem in pauperiorum clericorum provisionem contulit eo fundationis, uti vocant, instrumento, quod Judicatum nominavit.

122. In hoc opusculo intolerandum abusum atque scandalum deflet, quo inferiores clerici, qui majorem in ecclesia laborem ferebant, fortiori paupertate oppressi, non solum »sine intermissione murmurarent,« verum »ob inopiam ad sacros ordines illegaliter etiam accedere festinarent,« ut hac via aliquid subsidii ipsis proveniret; et accederent quidem, »cum nec aetas utique eos admitteret, nec scientia commendaret, nec morum probitas illustraret.« Hujus fundationis redditus aequaliter dividendos decernit, »non per campos tamen et vineas, [Col. 0125B] sed per modios atque sextaria, ut nec rixae locus aliquis detur, neque invidiae.« Nolebat nimirum certos campos et vineas inter clericos dividi; hac enim ratione fere omnia clericis majoribus et potentioribus obvenerant, caeteris inferioribus et imbecillioribus in inopia relictis. Distributio autem per modios atque mensuras aequalitatem facilius servat, et a praepotentium fraudibus cavet. Simili de causa redditus abbatiae de Maguzano inter clericos ibidem institutos non per campos et vineas, sed per mensuras dividi jussit. Omnibus inferioribus cathedralis ecclesiae clericis, qui tum vivebant, presbyteris capellanis comprehensis, hoc beneficium commune esse voluit. His obeuntibus omnia aeque dividenda praecepit inter solos inferiores ordines tres, subdiaconorum, [Col. 0125C] acolythorum et ostiariorum, videlicet inter septem subdiaconos de secretario et septem alios subdiaconos cantores, inter acolythos de secretario septem et alios acolythos quinque cantores, necnon et ostiarios sex. Notanda »presbyterorum [CLII] capellanorum« mentio, qui scilicet a presbyteris majoribus seu canonicis distinguebantur, uti nunc quoque in nostra cathedrali ecclesia distinguuntur illi presbyteri, qui, cum non sint canonici, »capellani« vocantur. Notanda pariter distinctio inter subdiaconos et acolythos »de secretario,« qui scilicet episcopo celebranti in sacris inserviebant, et alios subdiaconos atque acolythos »cantores,« qui canebant in choro. Presbyteris autem capellanis, subdiaconis, atque acolythis de secretario, praeter [Col. 0125D] certorum reddituum portionem aequaliter cum subdiaconis et acolythis cantoribus atque ostiariis dividendam, alia quaedam bona assignavit, quae ipsorum tantum utilitati cederent, nec cum cantoribus atque ostiariis dividerentur. Peculiarem porro addit rationem, cur tribus istis subdiaconorum, acolythorum et ostiariorum ordinibus providendum putaverit. »Consideravi namque, inquit num. 4, quia cum, praeter id quod in ecclesiastico agunt ministerio, hi tres ordines peculiarius caeteris omnibus pontificali insudent servitio, specialius aliquid accipere ab episcopo pro specialiter illi impenso debuissent obsequio. Parum vero eis ideo contuli, quia et dandis non adeo abundabam, utpote qui ubi alii dominabantur, ego [Col. 0126A] solum moerens cantarem, et invidiae contra illos causas vitare debere me crederem.« Si quae vero alia a piis hominibus eidem inferiorum clericorum collegio legarentur, omnia quoque aequaliter inter ipsos dividi jubet. Cavet ne episcopi, aut caeteri praesertim majores clerici cathedralis post hanc inferiorum clericorum provisionem iisdem quidpiam subtrahant ex eo, quod antea ipsis tribui solebat, »quasi valeant dicere: Habetis vestrum stipendium (ex iis quae Ratherius contulit), sufficiat istud; aut si vultis vobiscum nostra partiri, mittite quod vobis datum est, in nostrum commune.« Alia atque alia apte disponit, atque praestitit; ac tandem imperatoris elogio concludit, »cujus, inquit, auxilio fretus, sum ista molitus, ac per hoc magis ipsius, [Col. 0126B] quam meum est opus.«

123. Ut intelligantur verba, »cujus auxilio fretus, sum ista molitus,« explicanda sunt illa quibus »fiduciam imperialis praesentiae« memorat in Discordia num. 5, eamque »fiduciam imperialis nil aliud quam quod justum est decernentis praesentiae »appellat in sermone de Octavis Paschae num. 4. Cum nimirum episcopus multis experimentis [CLIII] edoctus canonicis nihil fideret, quando beneficia abs se ipsis collata renuntiare visi sunt, vehementerque metueret ne potestates contra se laicas commoverent, ut memoratam fundationem, seu Judicatum irritum redderent; noluit eamdem fundationem prodire in publicum, nisi imperatoris favore ac patrocinio muniretur. Brevi eum Veronam accessurum [Col. 0126C] sciebat, ut Ottoni II filio suo ex Germania in Italiam venienti occurreret. Occurrit autem Veronae sub finem Octobris anni 967, hicque cum eo Omnium Sanctorum festum celebravit Kalendis Novembris (Annal. Saxo, anno 967). Hac ergo occasione Judicatum antea a se paratum imperatori significasse videtur, et sperasse fore ut illud Caesar sua auctoritate protegeret, hacque »fiducia« ipsum subinde edidisse. Certe ut potestatibus caeteris, quas contra se et contra suam hanc fundationem canonici poterant excitare, frenum imponeretur, ab eodem imperatore insigne diploma obtinuit datum »Balsemate (est locus dioecesis Veronensis prope Mincium) Nonis Novembris anno Dominicae incarnationis 967, imperii vero domni Othonis, [Col. 0126D] piissimi Caesaris 6, Indictione 11.« In Qualitatis conjectura num. 13, se nonnulla ab imperatore petiturum scripserat, quae in hoc diplomate conceduntur. Non solum enim confirmantur privilegia Veronensi ecclesiae ab antecessoribus concessa, verum etiam castella et personae episcopatus a jure comitum et caeterarum inferiorum potestatum eximuntur. Ratherio autem speciale privilegium conceditur, quod »mundeburdium« vocatur, cujus vi adeo erat protectus, »ut si quis eum amplius, ut usque nunc, praesumpserit inquietare, aut rebellis existere, vel Deo contradixerit, quod suum ministerium est, exhibere, si clericus est, omnibus quae habet in potestatem ipsius redactis, de ecclesia usque ad satisfactionem [Col. 0127A] legitimam atque condignam pellatur; si servus, quod servorum est, subeat, et in potestatem ipsius ut ex debito maneat,« etc. Coercetur etiam omnis comitum et aliarum potestatum auctoritas, ne se in ea, quae episcopi sunt, contra voluntatem ipsius ullatenus ingerant, aut clericum vel famulum ejus, ipso non concedente, in patrocinium recipiant, aut contra ea quae episcopo statuenda videbuntur (uti fuit, quod in Judicato constituit), obtinentibus auxilium aut favorem praestent. Tandem libellarii [CLIV] contractus, commutationes et precariae, quibus ecclesiae bona dolose fuerant alienata, rescinduntur; quod in votis episcopi fuisse ex Qualitatis conjectura loco laudato didicimus (V. sup. n. 109). Haec, quae ab imperatore Ratherius obtinuit, fiduciam [Col. 0127B] ejus in imperiali praesentia non inanem fuisse demonstrant. Porro una cum imperiali praesentia duobus in locis antea indicatis jungit etiam synodum congregandam, in qua se quoque confidisse significat. »Licet nunc, inquit in Discordiam num. 5, fiducia imperialis praesentiae et synodi adunandae in propatulo sit designata;« et similiter in sermone De Octavis Paschae num. 4: »Fiducia imperialis nil aliud quam quod justum est decernentis praesentiae, et synodi congregandae« etc. Quid fuerit justum illud, quod imperialis praesentia decrevit, ex memorato diplomate perspicuum fit. Satis ex hoc tutum videbatur quod episcopus in Judicato instituit.

124. Quaenam vero fuerit »synodus congreganda,« et num aliquid circa Ratherii Judicatum egerit, nunc [Col. 0127C] videndum. Judicatum quidem chartae nomine auctor indicans in epist. 12 ad Ambrosium num. 4, »manu patriarchae, et mea, omniumque nostrae provinciae coepiscoporum firmatum tradit.« Ut nimirum ea fundatio non tam imperiali quam ecclesiastica potestate rata esset et firma, patriarchae Aquileiensis metropolitani sui caeterorumque episcoporum hujus provinciae subscriptionibus confirmandam curavit. Hos Veronae convenisse, cum Otto imperator huc advenit, nihil est ambigendum. Id enim in more positum erat, ut episcopi imperatori in provinciam advenienti occurrerent, eidemque obsequium praestarent. Id autem multo magis praestandum erat Veronae hac occasione, qua imperator filium suum e Germania in Italiam primo ingredientem ibidem recepit. [Col. 0127D] Patriarchae ergo et comprovincialium episcoporum Veronam confluentium coetus, quem Ratherius cogendum praesenserat, fuit illa »synodus congreganda,« quam cum imperatoris praesentia duobus in locis conjunxit; eaque reipsa videtur coacta, cum patriarcha ac caeteri hujus provinciae episcopi Judicato subscripserunt. Cum in utroque textu Ratherius synodum congregandam imperiali praesentiae subjiciat; haec synodus statim post imperatoris discessum habita videri potest, antequam illi in suas sedes remigrarent. Hinc Judicatum antea [CLV] quidem a Ratherio paratum, non vero editum, nisi postquam imperatoris assensus, seu per memoratum diploma imperialis tuitio, necnon patriarchae et episcoporum [Col. 0128A] subscriptiones accesserunt. Nisi librarius ex Ratherii schedis hoc opusculum transcribens, chronicas notas et subscriptiones omisisset, sicut aliis quoque documentis nonnunquam accidit, certius tempus elucesceret (Epist. 12. num. 4). Missum fuit ad Ambrosium imperatoris cancellarium, ut suo quoque apud Caesarem patrocinio negotium tueretur.

125. Judicatum, hac duplici tantaque auctoritate munitum, quis non satis tutum credidisset? Haec quidem erat etiam Ratherii »fiducia.« At spes omnis incassum cecidit. Imo discordia, quae inter clericos et episcopum semper antea viguit quidem, sed clanculo serpebat, ex Judicati editione palam erupit, et episcopum aperte impetere coepit. »Qui dicebant, inquit in Discordia num. 8, se non curare si quod [Col. 0128B] de meo habebant, ab eis auferrem, neque ob hoc mihi minus fideles existerent, tantum eos de his, quibus eos interpellaveram (scilicet de redditibus inter ipsos olim divisis) inquietare cessarem; securi nunc de mea cessatione (quantum ad laudatos redditus) de meo ab eis ob ingratitudinem illorum recepto me satagunt per potestatem quorumdam patrociniis inquietare.« Illi nimirum, ut obtinerent, ne Ratherius in sua bona ac redditus novam distributionem induceret, protestati fuerant, se non curare, si privarentur iis beneficiis, quae ab ipso acceperant. Cum vero ex ipso Judicato explorate perspexissent, se satis securos in bonis et redditibus propriis, beneficia sibi olim collata et novissime ablata, tanquam sua repetere per potestatem studuerunt. In [Col. 0128C] hanc rem patrocinia potentium captata, et aliquis ad imperatorem clam directus, qui Ratherium accusaret, et ipsum Caesarem ad Judicatum episcopi rescindendum, quibuscunque rebus posset, permoveret. Hanc manifestam rebellionem statim post editum Judicatum erupisse liquet ex opusculo de Clericis rebellibus, quod (V. not. 1) scriptum fuit in Adventu anni 967. Eximia moderatio episcopi ibidem proditur, quippe qui cum rebelles tam manifestos tum canonica, tum imperiali auctoritate excommunicare et de ecclesia posset extrudere, divinam tamen misericordiam imitatus noluit. »Hac itaque de causa, ait num. 2, Apostolo conveniens [CLVI] dicenti.« Estote imitatores Dei, sicut filii charissimi (Ephes. V, 17), »quos ille misericorditer, [Col. 0128D] ut puto, exspectat, non ausus crudeliter insequi, spe forsitan, licet inani, conversionem mihi pollicens vestram, cum proposuissem vos uti rebelles . . . . ut et legaliter et imperialiter sancitum est, ab Ecclesia extrudere; pepercit animus diploide confusionis induere (Ibid.).« Quid quod sciebat canonicos ad imperatorem nuntium misisse, qui contra se ageret; ipse autem ex parte sua neminem mittendum credidit, totumque negotium divinae providentiae commisit. Canonicorum nuntius potentium patrociniis fultus ab imperatore obtinuisse credebatur, ut peculiaris ejus »missus« Veronam veniret, qui in utriusque partis momenta inquireret, et ad imperatorem referret. Quod si in hanc rem peculiaris »missus« [Col. 0129A] Veronam directus non fuit, certe tamen duae personae Veronae dominantes idipsum praestitisse videbimus circa Pascha anni sequentis 968. Interim Ratherius etsi noluit rebelles ex ecclesia pellere, id tamen ab eis petiit, ne in cathedrali sacra officia peragerent, sed aliam quamcunque ecclesiam eligerent. Id autem se expetere ait, non quod fraternitatem contemneret, sed quod »rustico illo monente exemplo, quo dicitur:« Quod oculus non videt, cor non dolet, »videtur, inquit, quaedam et pernecessaria doloris fore levigatio, si eis non visis, qui mihi tanta mala fecerunt, et facere non desinunt, absit aliquantisper malorum ipsorum recordatio, dum auctores eorumdem quantulacunque obnubit oblivio.«

[Col. 0129B] 126. De epistola ad Martinum episcopum Ferrariensem, quae pariter in Adventu anni 967 exarata fuit, pauca indicare sufficiet (V. not. 1, in ep. 10). Hunc Ratherius in Ravennate saltem concilio agnoverat. Reprehensionem suorum ille incurrerat duplici ex causa, quod pueros aetate canonica expertes ordinaret, idque pretio intercedente perageret. Haec epistola Ratherii zelum demonstrat, qui episcopi licet senioris vitia corrigere studuit.



[CLVII] § XIX.---Acta anni 968. Rutherius Quadragesimoe tempore sermones habet de pace. Scribit libellum, cui titulus: Discordia. Canonici Romam mittunt nuntium, qui rescriptum pro ipsis retulit. Episcopus Apologeticum edit. Inquisitio contra eumdem. Alii sermones Ratherii, ejus Testamentum. Nanno, ut imperatoris missus, placitum habet contra eumdem, qui tribus epistolis de hoc placito queritur. Everaclus episcopus Leodicensis ipsum invitat. Is tandem episcopatum dimittit, et in Belgicum revertitur.
[Col. 0129C]

127. Cum rebellio publice in dies contra episcopum effervesceret, is in omnibus sermonibus, quos in Quadragesima anni 968 ad populum habuit (Discordia, num. 7), rebelles ad pacem revocare contendit, quam sese cum ipsis libentissime initurum spopondit, »tantum in vera pace hoc vellent efficere.« Sed frustra. Id enim potius eorum augebat superbiam, et accendebat malitiam, adeo ut pejores in episcopum criminationes spargerent, quam quae in Qualitatis conjectura nuperrime Ambrosio tradita referuntur. Has criminationes indicans in Apologetico num. 4: »Quidam, ait, sive putatis, [Col. 0129D] sive a se magis confictis me jaculant criminibus«: quae num. 8 »tanta, talia, tam foeda, tam turpia, tam incredibilia, et ipsi etiam aetati meae contraria« vocat. Cum itaque rebelles ad pacem non posset deducere, eadem Quadragesima lucubravit opusculum inscriptum, Discordia inter ipsum et clericos, quod dissidii initia et causas detegit. Quatuor hujus discordiae causas memorat; 1o morum episcopi et clericorum dissimilitudinem; 2o episcopi sollicitudinem in promovenda legum ecclesiasticarum observantia; 3o ejusdem nisum, ut ex concilii Ravennatis ac Romani pontificis decreto, necnon imperatoris mandato clericorum mulierositatem tolleret, 4o quod minus aequam reddituum [Col. 0130A] ecclesiasticorum divisionem, ex qua plura mala et scandala consequebantur, episcopus ferre non posset. Gesta refert synodi dioecesanae post Ravennatense concilium coactae; describit congressum post eamdem synodum cum canonicis habitum, [CLVIII] ut pauperioribus clericis provideret; et eorumdem molimina apud imperatorem indicat. Tandem suae causae fiduciam praeferens, repetitis illis Job: Causam quam nesciebam, diligentissime investigabam (Job XXIX, 16), id unum se metuere ait, ne per potentium patrocinia atque malevolorum calumnias imperatore circumvento, sibi miserrimo contingat, quod miseris contigit, de quibus legitur, illis, qui etiamsi apud Scythas causam dixissent, inculpati absgue dubio dimissi fuissent.

[Col. 0130B] 128. Haec dum scribebat, imperatorem clericos adiisse persenserat; ad Romanum vero pontificem eos pariter confugisse ignorabat. Verum illi, ut judicium institueretur contra Ratherium, quo rescinderetur ipsius Judicatum, et bona sibi ablata redderentur, imperatorem exorandum putarunt. Ut autem in posterum bona ad se pertinentia in tuto essent, et a jure episcoporum eximerentur, apostolicae sedis auctoritatem implorandam censuere. Clam igitur Romam legatum direxerunt; et fortassis idem ille, qui ad comitatum missus fuerat, in mandatis habuit, ut, negotio apud imperatorem exacto, Romanum pontificem adiret (Apologet. num. 7). Is autem »quasi apostolicas litteras« retulit, quibus sub poena anathematis interdicebatur, [Col. 0130C] ne Ratherius aut successores ejus sese in res canonicorum intromitterent. Durioribus verbis hoc factum describit episcopus. Dum autem pretium in hanc rem intercessisse affirmat; pecunia quidem corruptum non credimus ipsum Joannem XIII summum pontificem, cujus probitas pluribus testimoniis, et ab ipso etiam Ratherio commendatur (Itiner. n. 2). Canonici, qui divitiis pollebant, sicut pecunia potentium patrocinia aucupati, imperatoris animum Ratherio propensum subverterunt, ut deinceps patebit; ita eadem arte Romanos quosdam patronos nacti, obtinuisse videntur, ut negotium Ratherio absente et inconsulto transigeretur, et apostolicae litterae contra ipsum scriberentur. Cum episcopus sese in bona et redditus [Col. 0130D] clericorum cathedralis ecclesiae intromittere studuit, mens ejus fuit, non ut quidquam ex iis, quae ipsorum erant, decerperet, ac in alios usus traduceret, sed ut ex ipsis rebus, quae generatim cathedralis ecclesiae clericis legata fuerant, ita inter eos partirentur, ne inferiores premerentur inopia, et divinus cultus detrimentum caperet. Hac autem mente episcopi, hisque rerum circumstantiis [CLIX] non cognitis injustum videri poterat, eumdem episcopum, qui pluribus accusationibus ad imperatorem delatis male audiebat, in laudata bona ac redditus contra veterem consuetudinem velle novam distributionem inducere, cui ii ipsi inferiores clerici, quorum causa agebatur, obstabant. Hinc rescriptum, [Col. 0131A] quo iidem redditus a potestate episcopi eximerentur, uti ea in hypothesi aequitatis plenum facile subripi potuit. Hujus rescripti notitia ante Pascha anni 968 Veronam allata fuit; siquidem Ratherius in Apologetico, quod instante Paschate anni ejusdem lucubratum fuit, istud factum »nuperrime« accidisse testatur num. 7. Rodoaldi patriarchae Aquileiensis sententia in eamdem rem hoc eodem anno subinde edita, cui tum alii episcopi, tum ipse Ratherius assensi fuisse traduntur, veluti commentitia in Appendice proferetur.

129. Otto imperator, cum anno praecedenti Veronae fuit, aliquid argenti Ratherio episcopo dederat, ut basilicam sancti Zenonis reficeret. Multum incommodi ac sumptus haec imperatoris praesentia [Col. 0131B] attulerat episcopo, uti exploratum faciunt illa Apologetici num. 2. »Postquam omnia, de quibus habueram victitare, ejus (Ottonis) obligurierat, non dico potentia, nego violentia, sed certe praesentia.« Forte in tacitam quamdam horum sumptuum compensationem Augustus, quidquid illud fuit argenti, episcopo tradidit eo nomine, ut laudatae basilicae reficiendae inserviret. Cum mox episcopus omnia ad imperatoris mentem fuisset exsecutus, malignus cavillator, canonicus ille quidem, sed non (V. not. 13) Veronensis, Ratherii adversariorum fautor atque defensor praecipuus, tam rectum et justum opus in malum traducere seu interpretari contendit. Judae enim imitatus exemplum, eam pecuniam in pauperes [Col. 0131C] debuisse expendi dictitabat (Matth. XXVI, 9). Haec censura Apologetico refellitur. Negat primo Ratherius se potuisse eam pecuniam in alium usum convertere, quam in eum, cui ab imperatore tradita fuit. Addit nullos Veronae exstitisse pauperes, qui ita indigerent, ut pro eis ab ecclesiarum restructione supersedendum esset. Liberalitatem Veronensium laudat, qui ita erant in pauperes effusi, ut sine ullo delectu illis quoque largius tribuerent, qui crapulae et ebrietati servirent; eosque etiam ad id ante horam, jejunii [CLX] quoque quadragesimalis tempore, compellerent. Quantum hisce pauperibus praeferenda sit ecclesiarum restruendarum necessitas, demonstrat. Etenim »ecclesiae istius patriae,« inquit num. 5, »passim aut [Col. 0131D] incendio paganorum (id est Hungarorum, qui hoc saeculo religione Ethnici, pluries in Italiam irruerunt) aut incuria pseudoepiscoporum (qui in Ratherii locum intrusi fuerant) sunt universae aut penitus dirutae, aut magna ex parte destructae.« Haec autem ecclesiarum restauratio et cura tota tunc temporis ad episcopum pertinebat. Is porro rebus pluribus, ac praesertim hospitibus ita erat gravatus, ut non haberet, unde satis congrue se atque domesticos aleret; ac propterea num. 2. »Nullos, gratias Deo, (pauperes) hic esse comperio,« inquit, »nisi, mirabile dictu! incredibileque auditu! me, et quos alere ut domesticos debueram ipse.« Cum itaque major esse ecclesiarum, [Col. 0132A] quam caeterorum necessitas pauperum cur ipse, qui omnium pauperrimus restruendis ecclesiis ex suo non sufficiebat, in pauperes conferret illud imperiale munus, quod sancti Zenonis basilicae reficiendae traditum fuerat? Hac porro occasione de rebellione clericorum non pauca inserit. Multis agit de rescripto Roma novissime allato, quo cavebatur, ne in res clericorum sese ullo modo ingereret. Ipsum rescriptum, quo maxime angebatur, latiori quam par est interpretatione extendens, in eo »rerum« nomine non solum bona externa, verum etiam animas clericorum ab episcopi potestate subductas colligit; hinc vero quot absona et absurda consequerentur, latius prosequitur. Haec illatio quam sit exorbitans, nemo [Col. 0132B] non videt. Ea autem, quem recentissimi vis doloris expressit, condonanda est homini, qui clericos sibi parere renuentes, eoque rescripto elatos, contra episcopum alia atque alia moliri experiebatur.

130. Hos quidem gravius aliquid contra se machinatos eo quoque die Dominicae coenae, quo illos communicavit, non obscure innuit sermone secundo de Paschate, quem ipso die Paschatis anni praesentis 968 habuit. Postquam enim omnem inimicitiam adjiciendam, et vel a laesis pacem ineundam evangelicis verbis ostendit, haec addit num. 3: »Hujus, sed proh dolor! consilii in tantum contempores quosdam conspexi, et utinam non illos praecipue, qui debuerant aliis bonum [CLXI] exemplum [Col. 0132C] praebere, ut etiam ipsi, qui panem sanctum eis mittebat in ore dicendo: Corpus Domini nostri Jesu Christi prosit tibi in vitam aeternam, non cessarent perditionis laqueos tendere, et quasi Pilato diebus eisdem, Crucifige, crucifige clamare, non recordati dicentis. Vae impio proditori, vae complicibus, hodieque in ecclesia, ejus.« Hos, ni resipiscant, Judae imitatores futuros praenuntiat, in quem post buccellam introivit Satanas, »utique per pravi operis effectum, qui jam in eo per malignae voluntatis erat affectum.«

131. Quid autem illi molirentur, statim post Pascha apparuit. Hac de re agit Ratherius in sermone de Octavis Paschae num. 1. »Cum post buccellam,« inquit, »introisset in eos Satanas [Col. 0132D] (Joan. XIII, 27) per operationem malignam, qui ante in eis jamdiu per intentionem fuerat pessimam; quasi audissent ab eo, qui eis eamdem porrexerat buccellam: Quod facis, fac citius (Ibid.), abhinc non cessaverunt quantocius exsequi, quod jam antea, praecipue tota ista quadragesima, fuerant machinati . . . . . contra eumdem scilicet, quem me fore nemo utinam sciret, omnia insidiarum molimina, omnes falsissimas concinnationes in palam per quoscunque valuerunt mittentes, taliaque de eo fingentes, qualia nemo posset credere, nisi cui aut eadem, aut similia multa contigisset fecisse. Subdit porro, quid in ipsa paschali hebdomada actum fuerit; unde rebellium [Col. 0133A] malignitas, et iniquum contra se molimen palam prodiit. Episcopales aedes partim hospitum causa, partim vicinorum malitia pessum ierant. Hospitantes inibi vi et potestate non cessant, inquit illam (domum episcopalem) destruere, me non valente scilicet illorum alicui resistere . . . . . imperiali cum constet eos de exercitu praesertim redire, vel ad illum venire.« Et post pauca: »In tantum illam, hospitantes in ea, destruunt potestative, ut si aliquis, cujus scilicet refert, illuc consideratum veniat famulorum, statim eum comprehendant, et gravissime flagellatum, loris constringant.« Hos hospites fuisse praesertim Bajuarios ex epistola 12 ad Ambrosium discimus, ubi etiam explicans; quinam fuerint »vicini« [Col. 0133B] eamdem domum destruentes, »Bajuarii, inquit num. 4, et juxta positi clerici, et famuli praecipue destruunt.« Ostia »partim furto,« id est clam, »partim vi ablata« ibidem commemorat, et quadraginta fere libras in restaurationem ejusdem domus se expendisse testatur, sexiesque ostia restituisse; sed nihil [CLXII] profuit. Ea vero fuit inimicorum malignitas, ut qui ea damna patiebatur episcopus, eorumdem damnorum auctor traduceretur. Haec una ex praecipuis accusationibus fuit, quae ut satis probata ad imperatorem deferretur, in ipsa paschali hebdomada duae personae in urbe dominantes, pretio corruptae, ad considerandam episcopalem domum circumductae fuerunt. Una fuit [Vid. not. 5 in serm. de Oct. [Col. 0133C] Paschae] Nanno Veronae comes Ratherio infensissimus, altera forsitan fuit vicecomes. Rebelles autem totam culpam rejicientes in episcopum, »me mendacissimi, ait num. 1 de Octavis, conductis consideratoribus accusant eamdem destruere, quasi possit esse credibile, ut quod ego tanto mei construxi dispendio, aut destruam ipse, aut destrui patiar sponte.« Haec mala nonnulli eo referebant quod episcopus in episcopalibus aedibus non moraretur. Verum respondet in epistola 12 ad Ambrosium num. 4. »In ea (domo) illum versari inconvenientissimum fuit, ne aut comprehenderetur ut olim, aut, si se defendere conaretur, igne adhibito (quid enim vulgus Veronense non audet?) circumpositae propter eum basilicae [Col. 0133D] cremarentur. Si neutrum vero contingeret, quid faceret, cum exeunte ex ea uno ex vestratibus (id est Germanis ad imperatoris exercitum proficiscentibus, vel exinde redeuntibus) principe, alter ei succederet, illi alius, alius item illi? Poteratne cum illis episcopus in una domo versari?« Idipsum aliis verbis tangit in sermone de Octavis Paschae num. 2. Interim non destitit rebelles adhuc ad pacem hortari. Vide ipsum sermonem de Octavis Paschae, alium post Pascha, et secundum de Ascensione Domini, qui hoc eodem anno 968 recitati fuerunt

132. Anno eodem Ratherius Testamentum scripsit, cujus exordium pietatem spirat: legata vero eum [Col. 0134A] pauperem potius quam opulentum declarant. In appendicula, quam ipsi postea addidit, dum se sperare ait »elongationem promissam,« haec »elongatio« illa esse videtur, de qua in epistola 13 ad Adelaidem imperatricem ait: »Elongari potius salubriter, et habitare in monasterii mei desidero solitudine.« Cum scilicet tot tantisque Veronensium machinationibus vexatus, in episcopatu pacem sperare non posset, de eo tandem dimittendo cogitare coepit: quem tamen cum sponte dimittere [Vid. supra n. 66.] illicitum crederet, imperiale praeceptum, quo Verona cogeretur decedere, et ad monasterium posset redire [CLXIII] desiderasse, et hujus quidem praecepti indicium accepisse videtur, dum in hac appendicula »elongationi [Col. 0134B] spromissae« mentionem fecit.

133. Non diu sane dilata res fuit. Nanno enim Veronae comes tanquam missus de parte imperatoris in festo commemorationis sancti Pauli die 30 Junii contra Ratherium placitum habuit. »Ipsa beati Pauli apostoli solemnitate (uti legitur in epistola 12 num. 4) pene tota civitas adfuit, et sedens Nanno pro tribunali ita orsus est loqui.« Quatuor accusationum capita Nanno populo proposuit. Primum de prato juxta flumen Athesis, quod cum venientes et abeuntes non cessarent detundere, et vineta ei contigua devastarent; episcopus arari jusserat, ac in eo millium seminari. Nannoni autem interroganti, »Quid vobis videtur de isto prato, quem exaratum videtis? [Col. 0134C] responderunt unanimiter omnes: Pessime.« Secundum caput ad domum episcopalem spectabat. Nannoni vero quaerenti: »Quid judicatis de ista domo, quam sic destructam videtis? Culpa est episcopi, omnes respondent. Tertium caput Ratherii Judicatum respiciebat, quo beneficia quaedam ingratis majoribus clericis, seu canonicis ab eo ablata, inopum clericorum sustentationi addicta fuerant. Quid,« inquit idem Nanno, »de istis clericis (id est majoribus), qui sua beneficia ita perdiderunt? Exclamaverunt omnes: Nihil pejus.« Quartum caput fuit: »Quid de eo quod, si clericus, aut famulus ipsius per suam voluntatem non adit vocatus episcopum, ille suos baculares mittit, et per potestatem eum rapiunt, et ad episcopum [Col. 0134D] ducunt? Hic, cum omnes illud Terentianum valuissent justissime respondere: O factum bene! porcino magis universi concrepaverunt stridore.« Nanno tandem imperiali auctoritate sententiam tulit his verbis: »Missus vobis existo de parte imperatoris et dominae meae (nimirum Adelaidis imperatricis) ut si amodo aliquis illorum hoc agere fuerit ausus, ab omnibus ei resistatur pro viribus.« Ita rebellium animos contra episcopum acuit et excitavit. Mox vero Judicatum ejusdem episcopi plane irritum declaravit. »Cumque hoc dixisset,« addit Ratherius, »quidquid omnibus adversariis meis abstuleram, et per chartam vobis (id est Ambrosio) missam pauperculis clericis [Col. 0135A] contuleram . . . . . totum eis reddidit dicens, jurasse imperatorem, quod nunquam hoc stabile fore permitteret.« Quam tumultuarium et illegitimum [CLXIV] fuerit hoc placitum, in quo judex rebellium sententiam secutus est inaudito Ratherio, qui rebus pluribus poterat objectas criminationes refellere, facile quisque perspiciet.

134. Ex his episcopus magnum sibi periculum imminere intelligens, mox tres epistolas scripsit. Una data est ad Nannonem comitem, quam in annotationibus exaratam probavimus die prima Julii octava festi S. Joannis Baptistae; altera ad Ambrosium imperatoris cancellarium; ad Adelaidem imperatricem tertia (Vid. not. I in epist. II). Nanno comes Bucconi successerat. Sed cum iste [Col. 0135B] initio episcopo fuisset infensus (licet ipsi postea faverit); Ratherius ut Nannonis novi comitis gratiam sibi conciliaret, aliqua eidem munera impertitus videtur. Sed haec fuere inutilia, propterea quod eamdem erga ipsum liberalitatem deinceps non exhibuit. »Ita enim est comparatum, inquit in epistola II, num. I, ut vetera subruas beneficia, nisi ea posterioribus fulcias.« Ratherii hostes locupletioribus muneribus eum sibi contra episcopum captivarunt. In epistola autem queritur praevaluisse adversariorum mendacia, ipsumque comitem eorum vitiis ac rebellioni cum animarum periculo patrocinium praestare: »Vos ipsas animas eis aufertis, dum presbyteros ad synodum venire, et legationem ipsius papae de [Col. 0135C] uxoribus dimittendis audire, et omnimodo episcopis obedire adeo prohibetis, ut eos more militum in vestris manibus recipiatis, et eis in omnibus abominationibus, quas contra Deum faciunt, patrocinium ferre nullatenus omittatis, et ita nostram interdictionem eos parvipendere faciatis.« Cum ille in placito non tam imperatoris quam imperatricis mandatum laudasset; illam quidem deceptam, et contra se fortius praeoccupatam Ratherius innuit; at simul aliquam adhuc praefert in imperatore fiduciam, quem haud credit eorum beati (Job XXIX, 16), verborum immemorem: Causam, quam nesciebam, diligentissime investigabam. Hinc etiam addit: »Te precor sane, ut de parte piissimi semper mihi Caesaris me terrificare, [Col. 0135D] cum nequeatis, cessetis; millies enim vos magis formido quam ipsum.« Nihil scilicet dubitabat, quin imperator, si ipsam causam diligenter investigaret, calumnias et malignitatem detegeret.

135. In altera ad Ambrosium epistola (Epist. 12) primum refert quid post Ravennas concilium egerit, ut corruptos clericorum mores [CLXV] emendaret, quantumque isti Nannone patrocinante restiterint. Nannonis placitum describit, et singularum accusationum, quibus judicium innixum fuit, iniquitatem patefacit. Res tandem eo adductas ostendit, ut ni promptum afferatur remedium, de sua vita actum sit. Itaque rogat, ut de re tota imperatorem [Col. 0136A] instruat, obtineatque imperiale rescriptum. quo tota conspiratio reprimatur.

136. Epistola tandem ad Adelaidem imperatricem hanc praesertim in Ratherium male praeoccupatam praesumit (Epist. 13). Causa potior, quae illam permoverat, ea fuisse videtur, quod ipsi persuasum fuerit, Ratherio episcopo res episcopatus Veronensis ita in dies detrimentum capere, ut si non amoveatur brevi omnia extremum exitium sint subitura. Huc spectant illa: »Si pro episcopatu hoc agitis.« Rogat vero, ut sinat saltem se tutum Veronae consistere, quoad cathedralem ecclesiam perficiat. Caeterum se paratum exhibet ad dimittendum episcopatum, et ad monasterium suum repetendum. Ipsi autem imperatrici per falsas delationes subreptum, et suam [Col. 0136B] causam exactius cognoscendam insinuat his postremis verbis: »O vero quam omnibus, qui in potestate sunt constituti, ut non semel vestrae dominationi suggessi, prodesset, si non tam praecipites ferrent sententias, sed illud beati Job attendissent: Causam, quam nesciebam, diligentissime investigabam.« Timens porro ne his litteris imperatricem exacerbaret, additamento quodam brevissimo veluti post scripto sese excusare eo nomine studet, quia stomachu aloe amaro tumens, dulcedinem mellis eructare non potest.

137. Ex hac quidem epistola Ratherius magnas in angustias conjectus agnoscitur; cumque sedandorum rebellium, rerumque aliquando componendarum nulla spes afflulgeret, despondens plane animo, dimittendi [Col. 0136C] sponte episcopatus consilium, antequam vi pelleretur, mente volvere coepit. Contrariis vero animi motibus conflictatus, ad Everaclum episcopum Leodicensem, et ad Fulcuinum abbatem Lobiensem litteras dedit. Baldrico Leodicensi antistite vita functo anno 959. Everaclus Bonensis Ecclesiae decanus, quem alii Evracrum, seu Eraclium vocant, suffectus fuerat. Is autem restituendae monasticae regulae studiosissimus, Lobiensi monasterio, cujus abbates [CLXVI] per haec tempora erant ipsi Leodicenses episcopi, anno 960 proprium abbatem restituit, Aletranumque eidem coenobio praefecit. Hic autem cum e vivis sublatus fuisset anno 965, Fulcuinus monachus subrogatus est. Igitur Ratherius ad Everaclum episcopum, quem antea noverat, quoddam munusculum [Col. 0136D] cum litteris misit, quibus repetendae patriae et monasterii consilium, sed aliquot difficultatibus suspensum significavit. Ille autem epistolam reddidit, qua cum insigne de Ratherii virtutibus testimonium ponit, tum eum ad reditum in patriam enixe hortatur, et allicit (Epist. 14): »Nativa vobis supplex tendit manus patria, ut redeatis invitat. Omnes quotquot sunt utriusque ordinis clericalis seu militaris, mente, voluntate, studio, voce, ut veniatis clamant; vos videre desiderant. Servitio vobis impendendo nec numerum, nec modum praefigimus ullum. Omnia nostra erunt in manu vestra, secundum quod animo vestro insederit, o dilecte Ratheri.«

138. Ad Fulcuinum vero noster episcopus non [Col. 0137A] tam litteras, quam librum direxit, qui in desiderio est. Audiatur idem Fulcuinus (de Gest. abb. Lob., c. 28): »Ratherius adhuc Veronae erat, qui pertaesus civium insolentiam, simulque suspectam habens innatam illis et peculiarem perfidiam, de reditu cogitabat, proponens illud, quod in aliena patria saepe quidem bene vivitur, sed male moritur. Mittit igitur ad Abbatem (erat ipse Fulcuinus) librum, quem praetitulavit Conflictus duorum, pro eo quod in eodem disputans, utrum reverteretur necne, anxius fluctuaret.« Inclinasse vero tandem in reditum ostendunt sequentia: »Simul et rogans (fortassis in epistola, qua laudatum librum miserat) ut mitterentur ei equi et comites, quo expeditius ad nos iter accelerare posset.« Annuit ocius Fulcuinus: [Col. 0137B] »Factum est, inquit, missum est, venit ille.« Quod porro subjicit, »auferens secum auri et argenti non dicam pondera, sed, ut ipsius verbis utar, massas et acervos,« incredibile prorsus videtur. Quam Ratherius alienus in tota vita fuerit a divitiis congregandis, cum multa probant quae de divitiarum contemptu ac liberalitate ejus aliquot in locis referuntur, tum vero illa Everacli episcopi Leodicensis in litteris ad ipsum Ratherium scripta, cum is in eo esset ut Veronam postremum desereret, luculenter testantur: »Non modo non rapuisti, sed nec quidem appetisti aliena: largitus [CLXVII] es propria, aliorum condolens miseriis, non felicitatibus invidens alienis.« In paupertatem sane ita erat propensus, ut »tam se velle diceret mori mendicum, [Col. 0137C] ut alterius eleemosyna ejus contegatur cadaver.« Quanta autem sub Veronensis episcopatus finem esset ipsius pauperies atque egestas, ex Apologetico, quod paulo ante Pascha hujus anni 968 exaravit, audivimus. Quam porro angusta ipsi esset res familiaris, Testamentum hoc eodem anno scriptum demonstrat, in quo haec de pecunia leguntur: »Denarii si mihi fuerint aliqui, ita volo fiant divisi. Una si fuerit libra, detur curatoribus funeris mei; altera nisi defuerit, clericis ecclesiam possidentibus sanctae Mariae Consolatricis cum caeteris in eodem Judicato descriptis. Quidquid supererit, sive sit multum, quod non credo, sive parum, aut certe nihil, quod non discredo, habeat Martinus, loculorum nunc servator meorum, aut [Col. 0137D] qui, quando obibo, tunc idem habuerit officium.« Qui tanta denariorum angustia laborabat anno 968, paulo antequam Verona discederet, quomodo hinc abiens afferre secum potuit »auri et argenti non dicam pondera, sed massas et acervos?« Id si dixit Ratherius, haud dubie per ironiam more suo dixit. Si quid vero auri et argenti secum attulit, quod non videretur exiguum, id clericorum praesertim rebellium, quos valde divites et profusos vidimus, et Veronensium liberalitati tribuendum, qui scilicet ut sese ab episcopo sibi tam molesto et inviso aliquando expedirent, multis magnisque muneribus copiosoque viatico abeuntem prosecuti sint. Forte etiam Milo, qui ipsi in episcopatu successit, ut pacifice sedem [Col. 0138A] obtineret, in eamdem rem aliquid contulit. Abiit autem Ratherius non multo post Nannonis placitum mense Julio, vel ad summum Augusto anni 968. Ex tabulario (De' vesc. e gov. di Verona, p. 123) enim ecclesiae sancti Proculi editum est a Biancolino Milonis jam episcopi documentum cum his chronicis notis: »Anno imperii domini nostri Magni Ottonis septimo, filii ejus primo, indictione 11.« Sunt characteres anni 968, cumque hoc anno indictio 11 desierit mense Augusto, istud documentum scriptum liquet ante Septembrem, quo inchoavit indictio 12. Cum porro exstet aliud documentum mensis Maii anni ejusdem (DIONYS. Collect. diplom., pag. 128), qui Ratherium Veronae episcopum praefert, idemque Veronae adhuc esset die 30 Junii, quo Nanno placitum [Col. 0138B] habuit, necnon [CLXVIII] die prima Julii, quo ille ad Nannonem, Ambrosium et Adelaidem litteras dedit, ibidemque postea aliquandiu sit immoratus, quoad ad Everaclum et Fulcuinum datis epistolis, responsa et equos ad iter faciendum accepit; palam fit eum abiisse sub finem Julii, vel initio Augusti, ac sub idem tempus Milonem, quocum multiplex fuerat de episcopatu contentio, in ejus locum successisse ante Septembrem.



§ XX.---Ab Everaclo Leodicensi episcopo, et Fulcuino abbate Lobiensi receptus, aliquot abbatiolis praeficitur. A Simoniaca emptione abbatiae S. Amandi purgatur Locus Praeloquiorum, quo verum factum de hac abbatia exponitur, huc referendus. Abbatiae Lobiensi ab Everaclo praeponitur Fulcuino remoto, qui a Notkero Everacli successore restituitur. Ratherii mors, et annus mortis.

[Col. 0138C] 139. Ratherium Everaclus episcopus Leodicensis, uti spoponderat, recepit quam humanissime, eique, Fulcuino teste, Alnam villam cum suis redditibus tradidit (cap. 28). Hanc eamdem villam ejusque abbatiam illam esse, quam post expulsionem ab episcopatu Leodicensi ad congruum vitae subsidium a Baldrico Everacli praedecessore acceperat anno 955, satis probabiliter conjecimus § 11. Fulcuinus quoque abbas Lobiensis fratrum consensu eidem dedit villas Stratam et Gosniacas et abbatiolam sancti Ursmari, et aliam quam Waslare monasterium vocabant. Duo alia monasteria, id est, sancti Amandi et Altimontis, pecunia subinde mercatus ab eodem Fulcuino traditur, sed ita ut utrumque ex levitate mox deseruerit, Alnamque reversus sit. »A Lothario rege, inquit, [Col. 0138D] est mercatus sancti Amandi abbatiam, quam vix una nocte potitus, eam (ut erat mirae levitatis vir) derelinquens, Alnam revertitur villam, quam munificentia domni episcopi promeruerat. Inde quoque simili modo monasterium, quod Altummontem nominant, dato magno pretio comparavit, ubi quidquid praecipuum sibi in ornamentis et vestimentis ecclesiasticis fuerat, quaeque antea ipse ecclesiae nostrae (Lobiensi) largitus fuerat, sed postea resumpserat, [CLXIX] facta donatione congessit. Hoc quoque derelicto, Alnam denuo revertitur.«

140. Cum nonnullae simultates inter Ratherium et Fulcuinum subinde intercesserint, quas post nonnulla explicabimus; in hisce duobus factis, quae [Col. 0139A] Simoniacas emptiones praeferunt, Fulcuino non leviter fidem adhibendam suspicatus est Mabillonius (t. VII Act. SS. Ordin. Bened., pag. 479). »Ex aliis enim ejus« (Ratherii) factis, inquit, »quantum Simoniam aversatus sit noster episcopus, intelligimus. Illud inter caetera exemplo sit, quod cum ex abbatiola quadam Veronensi ecclesiae subjecta, quae Magonzianus vocabatur, abbatem ob pravos mores, qui incenso ab Hungaris coenobiolo solus illic residebat, expulisset, is Ratherium Geziaca lepra per internuntios conatus est inficere, hoc est, ut accepta ab eo pecunia sineret eum ibidem consistere . . . . . repulit pseudoabbatis Simoniacam oblationem Ratherius, ne Geziaca labe inficeretur. An idem ipse tentaturus fuisset, ut abbatias dato pretio sibi [Col. 0139B] compararet? Certe id nequaquam verisimile videtur. Sed forsitan id hausit Fulcuinus ex adulantium relatu, quod ipse in Ratherium offensus non aegre credidit, et litteris mandavit. Sane idem Fulcuinus ob similem causam in Erluinum abbatem Gemblacensem non satis aequus fuit in cap. 25, ut suo loco ostendemus.« Hactenus Mabillonius. Aliud factum addi potest ex Confessionis libro, ubi Ratherius Oderadi Simoniacam emptionem gravissime detestatur. Adde quod incredibile est Ratherium utramque abbatiam tam cito deseruisse, si eas magno pretio comparasset; easque tanto crimine comparasse, cum nulla egestate premeretur, satisque sibi tum ab Everaclo, tum ab ipso Fulcuino provisum fuisset.

141. Certe quod de Simoniaca emptione abbatiae [Col. 0139C] sancti Amandi tradit Fulcuinus, ex iis quae in Praeloquiorum libro quinto num. 33 narrat Ratherius, falsum convincitur: »Lauduni namque cum essem, inquit, Nativitatis Domini die, rogavit me abbas, ut in festivitate sancti Stephani in capitulo sororum venirem, et (ut verbis ipsius loquar) eis aliquid boni dicerem. Annui, et post consuetam lectionem petita et accepta benedictione dixi: Rogatus aliquid boni vestrae dicere charitati, non invenio aliud, nisi qualecunque sit, quod ista nocte mihi contigerit, vestrae referam dominationi. Sollicitatus nimium heri pro recipienda provisione abbatiae sancti Amandi, cum ad nocturnale officium vigilando, ut, proh [CLXX] nefas! saepe somnians starem, dum lector ad eum pervenisset tractatus [Col. 0139D] beati Hieronymi locum, ubi Dominus in Evangelio quibusdam praefatis prosequitur dicens: Venient haec omnia super generationem istam (Matth. XXIII, 36); et ego explanatione ejusdem jam fati doctoris hoc ita intellexissem, quod qui hodie fratrem suum, hoc est Christianum aliquem, injuste interficit, tanto majorem noxam sibi contrahit ab his qui ab Abel justo ad sanguinem Zachariae filii Barachiae aliquos occiderunt (Luc. XI, 51), quanto et illam (noxam) omnem pro consortio generationis utique habet, et suam insuper, quam imitatione commisit ipsorum. Cumque me hoc nimium terruisset, ut saepe contingit; ex aliis alia colligens, et quod de homicidio sensum fuerat sentiri, et de caeteris criminibus ratio [Col. 0140A] evidens postularet valere, coepi intra me dicere: Tune ergo debes abbas cum hujusmodi conscientia fieri? Monachus primum efficere, nam de praesulatu tum temporis exciderat, nisi quod et hunc indigne subierant multi.« Cum liber quintus Praeloquiorum, in cujus fine hoc factum describitur, lucubratus fuerit ineunte anno 936, idem factum ad priores Ratherii annos pertinere nonnulli putarunt, antequam scilicet ille ad Veronensem episcopatum promoveretur. Verum eo tempore abbatiam Elnonensem sancti Amandi commendatam fuisse nobilibus viris laicis, qui abbatis locum tenebant, luculenter ostendimus § 2, num. 9, ac propterea ibidem probavimus factum ejusmodi non contigisse antequam Ratherius eum Praeloquiorum librum scriberet. In posterius [Col. 0140B] itaque tempus istud factum rejiciendum, uti sane post Veronensis episcopatus dimissionem illud retulit Fulcuinus, cui quidem tempori congruunt etiam illa Ratherii: »Nam de praesulatu tum temporis exciderat;« quia scilicet id factum accidit non juvenili illa aetate, in qua episcopatum nondum fuerat assecutus, sed eo tempore, cum dimisso jam episcopatu Veronensi de praesulatu non amplius cogitabat. Cum hoc quoque tempore concinit et anonymus poeta, qui seriem abbatum Elnonensium prosecutus est. Is enim idem factum narrat post Genulfi abbatis obitum, quem e vivis excessisse anno 969 constat ex chronico Elnonensi (MARTEN. et DURAND., Anecd. t. III). Hinc id factum, quod ipsi anno 969 assignandum agnoscitur, a Ratherio libris Praeloquiorum [Col. 0140C] posterius additum liquet. De eodem sane facto et Ratherium et Fulcuinum agere [CLXXI] manifestum fit ex mentione unius noctis, qua de eadem sancti Amandi abbatia actum fuisse uterque prodit. Totum discrimen in quibusdam circumstantiis situm est, quas Fulcuinus aliter, aliter Ratherius profert. Major autem Ratherio, qui sua vitia palam accusare, imo et aggravare, non vero minuere consuevit, est adhibenda fides. Ipsa porro facti descriptio apud Ratherium Simoniacam labem prorsus abstergit. »Sollicitatus,« enim traditur »pro recipienda provisione abbatiae sancti Amandi,« in recitando autem nocturno officio a recipienda, quae offerebatur, abbatia, meditatione quadam fuisse absterritum atque abductum. Nondum ergo eam abbatiam receperat, nec [Col. 0140D] pretio fuerat mercatus, quam non ipse quaesivit, sed ut reciperet, ab aliis Lauduni irrite sollicitatus fuit. Deceptus itaque est Fulcuinus, cum Simoniacam emptionem referentibus credidit; ac deceptus item laudatus anonymus, sed multo recentior poeta, qui non solum eodem Simoniae vitio notavit Ratherium, verum etiam eamdem abbatiam non a Ratherio sponte rejectam, sed fratribus expellentibus ipsi ad emptam his versibus tradidit (Apud MABILL. Annal. Ben. t. III p. 557):

At vix ingressum fratrum commota caterva
   Aedibus extrudit, submovet atque domo.
Hujus autem abbatiae sancti Amandi emptione exclusa, alterius quoque abbatiae Altimontis emptio [Col. 0141A] aliquo pari fuco Ratherio afficta, et a Fulcuino incaute ebibita satis videtur abstergi. Aliam etiam emptionem Fulcuinus c. 28 refert ecclesiae sancti Dionysii, quam Ratherius »comite Rotberto emerat, viginti librarum taxato pretio.« Ex abusu ejus aetatis ecclesiae, quae redditus habebant, in militaris beneficii formam laicis tradi solebant. Illam sancti Dionysii, quae in Rotberti comitis beneficium transierat, Ratherium viginti libris redemisse, et in jus ecclesiasticum voluisse restituere conjici potest.

142. Nunc simultatis, quae Fulcuino cum Ratherio intercessit, ratio explicanda est. Rem sic exponit idem Fulcuinus. »Ipse« (Ratherius) »locum nostrum semper exsecrans, abbati« (Fulcuino) »insidias machinabatur, instigantibus eum ad hoc nonnullis. [Col. 0141B] Quid multis morer? Ad hoc res venit, ut abbas cederet loco, sciens sic quoque [CLXXII] episcopum« (Everaclum) »velle, nam de eo nihil nostrum aliud est dicere. Ratherius ut ostenderet prioris inimicitiae causas, locum invadit, et metuens abbatis animositatem, simulque cognationem ejus, quae non erat infima, claustrum in modum castelli cingit, de mammona sibi, ut dicebat, residuo, quorumdam principum ad hoc empto adjutorio. Ecclesia quoque sancti Dionysii, quam emerat a comite Rotberto viginti librarum taxato pretio, hujus rei causa sponte caruit; nec quid, quantum, cuive ob id daret, quidquam pensi habuit. Quid plura? Annus ille sic ductus est, usque dum defunctus est Evracrus episcopus, et in loco ejus Notkerus successit . . . . qui [Col. 0141C] nolens primordia sua levia, aut praecipitata haberi, evocatis abbatibus, Werinfredo videlicet a Stablaus, et Heriberto ab Andagino cum aliquibus fratribus, primum conspirationis exordia quaerit, inventa trutinat et discutit, discussa demum judicio utitur. Ubi perspexit omnia esse frivola, fratres abbati reconciliavit, ipsum restituit.« Ex his duo manifeste eliciuntur. Primo dissidium aliquod non exiguum fuit inter monachos Lobienses et Fulcuinum eorum abbatem, cujus causa illi a Fulcuino aversati, Ratherium sibi abbatem poposcerunt. Dissidium satis declarant illa, quibus Fulcuinus non ante restitutus traditur quam ipsi fratres abbati reconciliarentur. »Fratres abbati reconciliavit, ipsum restituit.« Hos autem Ratherium expetiisse abbatem, [Col. 0141D] imo etiam sollicitasse, ut eorum partibus favens, Fulcuini exclusionem procuraret, innuunt illa, »instigantibus eum ad hoc nonnullis.« Secundo nihil hac in re egit Ratherius sine auctoritate ejus episcopi, cui Lobiense monasterium suberat. Certe [Col. 0142A] in institutione Ratherii nulla vis intercessit: ac propterea Fulcuinus non vi expulsus, sed »cessisse loco« traditur, »sciens sic quoque episcopum velle.« Ille igitur sese legitime institutum credidit: condonandaque est Fulcuino aemulo formula »invadit;« quia »omnia,« quae huic instituendo causam dederant, »frivola« ratus, ut posteriori judicio agnitum fuit, eum tanquam invasorem habuit. Solum postquam Ratherius legitima episcopi auctoritate abbas fuit institutus, metuens ne Fulcuinus ob animositatem et consanguineorum potentiam locum, cui cesserat, vi repeteret, claustrum in modum castelli cinxit, atque muneribus potentium patrocinia quaesivit: eademque de causa ecclesiam sancti Dionysii, [CLXXIII] quam viginti libris redemerat, [Col. 0142B] dimisit. Vix anno in Lobiensis monasterii possessione fuit, quandiu scilicet vixit Everaclus episcopus, qui eum instituerat. Obiit autem Everaclus mense Novembri anni 971. Notkerus vero ipsi successit ineunte anno 972. Itaque Ratherius abbatiae Lobiensi praefectus ineunte anno 971, Fulcuinus vero Notkeri judicio restitutus anno 972. Tum ille Alnam rediit; et subinde cum Fulcuino conciliatus, ibidem reliquum vitae tempus transegit sine querela.

143. Non multo autem post supervixit. Namurcum enim subinde digressus, »cum ibi forte apud comitem moraretur, decessit,« ut Fulcuinus (cap. 28) memoriae prodidit. Mortem ejus quidam affigunt anno 973. At praeferendi sunt Sigebertus, ac praesertim Chronicon Lobiense, qui eum obiisse tradunt [Col. 0142C] anno 974 (MARTEN. et DURAND, Anecd. t. III). Diem vigesimam quintam Aprilis emortualem ejus designat Chapeauvillius [CLXXIV) (t. I Gest. Pont. Tungren., c. 45). Corpus ipsius ad Lobienses monachos delatum laudato Fulcuino teste, »Pontificalibus exsequiis solemniter celebratis, honorifice est tumulatum in ecclesia S. Ursmari ad partem aquilonarem.« Ecclesia haec, ut notavit Mabillonius (Act. SS. O. B. t. VII, pag. 479), est locus coemeterii Lobiensis, modo paroechialis, ubi omnes istius coenobii viri illustres sepulti sunt, in colle sita, ad cujus pedes stat monasterium ad Sabim. Tumulo ejus haec epigraphes insculpta, quam in calce Praeloquiorum Ratherii exhibet codex Lobiensis:

VERSUS SUPER TUMULUM EJUS.
[Col. 0142D]
Veronae Praesul, sed ter Ratherius exsul,
   Ante cucullatus, Lobia postque tuus.
Nobilis, urbanus, pro tempore morigeratus,
   Qui inscribi proprio hoc petiit tumulo.
Conculcate, pedes hominum, sal infatuatum;
   Lector propitius subveniat precibus.




RATHERII EPISCOPI VERONENSIS OPERUM PARS PRIMA CONTINENS PRAELOQUIORUM LIBROS ET OPUSCULA.




[Col. 0143]
ADMONITIO IN SEQUENTES PRAELOQUIORUM LIBROS.

Libros Praeloquiorum, seu Agonistici, cum aliis nonnullis Ratherii opusculis ex Lobiensi codice transcriptos P. Lucas Acherius memorat in notatione subjecta elencho tomi secundi primae editionis Spicilegii, eosdemque typis sese daturum tomo tertio in monito ad Ratherii Opera pollicitus fuerat. Cum vero fidem non liberasset, iidem libri ex apographo, quod laudatus Acherius apud patres Benedictino Parisienses S. Germani a Pratis reliquerat, curantibus PP. Edmundo Martene et Ursino Durando (tom. IX Collect. Vet. Script et Mon., col. 787 et seqq.) prodierunt Parisiis anno 1733. Hi libri primi sunt qui ex Ratherii Operibus ad nos pervenerunt.

II. Fulcuinus de Gestis abbatum Lobiensium cap. 20, hos libros a Ratherio in exsilio scriptos testatur. »In illo sane, inquit, quo se Ratherius positum dixit exsilio, vacans episcopio edidit librum, quem appellavit Agonisticon. Exsilium vero Papiense memorans Liutprandus, Ticinensis eo tempore Ecclesiae diaconus, ejusdem operis (lib. III Hist., c. 14) mentionem facit. Ratherius . . . . . episcopus ab eo (Hugone Italiae rege) captus, Papiae exsilio relegatur, in quo faceta satis urbanitate de exsilii sui aerumna librum componere coepit, quem si quis legerit, nonnullas ibi hac sub occasione res expositas inveniet quae legentium intellectui non minus placere possunt, quam prodesse. Haec, quae ex Liutprando a Sigeberto aliisque pluribus exscripta fuerunt, sequentibus libris plane conveniunt. In his enim plura de suis aerumnis, quae Liutprando erant exploratae, Ratherius inspersit, multaque alia ex proposito disseruit, de quorum utilitate mox dicturi sumus. Exsilium porro, quo Papiam fuit relegatus, primum ipsius exsilium fuit. Cum autem Papiae in carcere seu, ut ait in epist. 5, ad Joannem XII, n. 4, in quadam Papiae turricula diu steterit,« hoc opus ab eodem in ejusmodi carcere lucubratum dubitare non licet. Hinc non solum in prioribus libris aerumnas, quas in eodem carcere patiebatur, identidem ingerit; verum etiam in sexto et ultimo num. 9, ubi de quadam re agens, »quae nudius tertius« acciderat, se adhuc »in carcere positum tradit.« Quod si duae particulae in ipsis libris inveniuntur quae carceri non congruunt; hae a Ratherio posterius additae et insertae fuisse dicendae sunt. Una est quaedam ipsius admonitio, quae formam epistolae ad Widonem et Sobbonem episcopos praeferens, legitur libro quinto num. 12. Hanc vero Comi additam ostendemus notatione 38, in eumdem librum quintum. Altera est factum, quod Ratherio Lauduni contigit, descriptumque invenietur in eodem libro num. 32. Hoc vero ad posteriora ipsius tempora pertinere, cum Veronensem episcopatum jam penitus abdicasset, demonstravimus in auctoris Vita § 20.

III. Cum porro in Papiensem carcerem Ratherius fuerit adductus post Hugonis regis victoriam (vid. Vit. Auct. § 4 et 6.) Februario mense anni 935, ibidemque inclusus steterit duobus annis cum dimidio, id est usque ad Augustum circiter anni 937; jam hoc opus scriptum agnoscitur inter Februarium anni 935, et Augustum anni 937. Librum secundum scribebat mense Septembri anni 935, ut ex notatione 23 in eumdem palam fiet; librum vero quartum, in quo solemnitatem sanctorum Innocentium commemorat, lucubrabat sub finem anni ejusdem, ut patebit ex nota 70. Quinto tandem libro Ratherium dedisse operam ineunte anno 936 colliges ex not. 30.

IV. Hoc opus maxime utile Agonisticum vocavit, quia athletam Christianum instruit ad pugnam. Patet autem quam latissime: omnes enim cujuscunque gradus, conditionis, sexus et aetatis homines instruit. Hinc quidem id opus omnium locupletissimum, optimisque documentis refertum ab auctore maximi habitum est, adeo ut ejus exemplum gravissimis et »eruditissimis, quos noverat, miserit, Sobboni videlicet et Widoni archiepiscopis, Godescalco et Aurelio praesulibus, nec non et Brunoni et Rotberto Galliarum archiepiscopis nobilissimis, et in philosophicis studiis eruditissimis, ad extremum Frodoardo Rhemensi,« ut Fulcuinus testatur (Gest. abb. Lob., c. 20). Supersunt adhuc epistolae, quibus idem opus ad memoratos viros directum fuit, excepta illa ad Frodoardum Rhemensem, quae desideratur.

V. Hosce libros sui potissimum causa se lucubrasse in praefatione affirmat, ut nimirum contra eas aerumnas, quibus cum in Papiensi carcere conflictabatur, se ipsum armaret. Alias duas scribendi causas notat libro sexto, num. 26. Prima est, ut ea, quae multa lectione didicerat, retractando recoleret, ne forte e memoria moerore debilitata exciderent. Secundam vero causam ejus verbis referre libet. »Secunda, inquit, ut, quia, ut dixi, desunt libri, desunt confabulantes socii, adest tristitia excrucians, moeror ipse animum indesinenter corrodens, haberem in hoc (opere) aliquod solatium, uterer eo quasi quodam colloquente amico, refoverer eo quodam veluti socio.«

VI. Animadvertendum tandem est auctorem nostrum ibidem affirmare se suasque vicissitudines in eodem quidem opere descripsisse, ea tamen cautione adhibita, ut non suos, sed aliorum casus recensere credi possit. »In praefationibus (hos Praeloquiorum libros intelligit) quidem, ait, me pene totum depinxi, [Col. 0145] conditionem, genus, nomen, officium commissum, fortunam, si dici audeat, ipsam, tortorem ipsum quibusdam indiciis scriptitans meum . . . . . Quae cum omnia quasi sub personis aliorum, ne facile valeant expiscari, videantur prolata, mihi tamen ita sunt aptata, ut mox fiant aperta, cum obtutibus fuerint praesentata.« Cum vero non solum adversariorum, sed aliorum etiam, et multorum, et maximae quoque tum saecularis, tum ecclesiasticae dignitatis hominum vitia carpat; ne quem tamen offenderet, propriis ipsorum nominibus pepercit. »Cauto,« inquit in prooemio libri tertii, »gradientes vestigio, sic tangamus dignitatis chordam, ut citharoedi taceamus personam; sic alloquamur ordinem, ut ordinati omittamus nomen.« Hinc etiam quaedam gesta leviter tantum innuit, aliaque vix indicata abrumpit. Quo respiciens libro quinta num. 12 ait: »Sermonem quidem hinc texere satis possumus longum, sed multo magis hic eum censemus devorandum propter illud quod in praefatione nos superioris libelli meminisse recordamur periculum, ne quod videlicet pariat nobis ipsa veritas odium. Supprimantur hic ergo tam infanda talium acta, ne si fortuitu insolenti relatu producta proferri cogantur agentium vocabula, maximam discordiae turbam (sint) factura.« Multa idcirco perobscura et explicatu difficilia occurrunt: cumque documenta hujus aetatis, quae lucem afferant, perpauca supersint; magno licet studio adhibito, nihil quandoque certi producere licuit, solisque conjecturis indulgendum fuit. Non modicum etiam laborem attulit textus, qui cum luxatus alicubi, ac non paucis, nec levibus vocum mendis, et depravata quoque interpunctione vitiosissimus esset, nullum identidem et obscurissimum frequenter sensum reddebat. Meliorem interpunctionem, et quae tute emendari potuerunt, in textum inserere non dubitavimus. Caeteras emendationes non ita certas, et voces quasdam, quae supplendae visae sunt, vel in marginem, vel in notationes rejecimus.




[Col. 0145]
RATHERII EPISCOPI VERONENSIS PRAELOQUIORUM LIBRI SEX. [(7*) 1Kb] Meditationes cordis in exsilio cujusdam Ratherii Veronensis quidem Ecclesiae episcopi, sed Lobiensis monachi, quas in sex digestas libellos volumen censuit appellari Praeloquiorum, eo quod ejusdem quoddam praeloquantur opusculum, quod vocatur Agonisticum.



INCIPIT PRAEFATIO.

[Col. 0145A] Vacanti [(8) 1Kb] mihi, et congruentia temporis, [(9) 1Kb] situs et causa pariter arridente, visum est pauca in nomine Domini, ex innumerabilibus divinae auctoritatis medicaminibus, in isto libello congerere, quibus athleta Dei in hoc saeculi [(10) 27Kb] schemate cum adversario luctaturus, viribus jam exertis, lacertis excussis, quotidie perungatur, quo certans legitime, coronam mereatur victoriae. Quod ut perspicacius cuilibet 10 forsitan minus libenter haec ita [Col. 0146A] cupienti expropriem, conabor, inquam, quantum Deus dederit, piae verba supplicationis unde unde colligere, quibus agonitheta noster, [(11) 1Kb] imperatorem palaestritam, editiores spectatores, suaeque partis fautores alloquens, sibi ut faveant, inimicum ut formidine, ictibus, pariterque clamore perterrefaciant, exoret. Noverit autem lector, sive quilibet decursor ejus [subaudi libelli], illi potissimum eumdem congruere, qui omnibus sollicitudinibus saeculi praesentis [Col. 0147A] exutus, cunctisque rerum transeuntium, quae speculam mentis obtenebrant, curis 11 penitus exoccupatus, sive ob veram philosophiam sectandam, seu pro justitiae veritatisque defensione, quod proprie beatorum est (Matth. V, 10) ipso Domino teste, vel, ut saepe assolet, [(12) 1Kb] pro suae alicujus culpae emendatione aliquo recluditur sua sponte, aut alterius jussione. Quem [scilicet libellum] mei quidem causa descriptum, plurimis vero si dignentur necessarium, si quis in aliquo sibi expertus fuerit utilem, mecum, precor, ut vocitet Agonisticum sive medicinalem. Nempe et ad pugnam suasorium, et ad medicinam utillimum invenire poterit, si ea quae continet, ut sunt, judicare velit. Nam ex uno latere te ad pugnam provocat; ex altero inflictas ab adversario [Col. 0147B] plagas, fotu mirificae artis medetur et curat. Hinc fortem et robustum incitat ad praelium, illinc fractum et enervem reformat, et reparat elisum. Nunc humilem et timidum ut audeat erigit, nunc elatum et de suis viribus praesumentem arguendo humiliat, et de cujus viribus debeat praesumere monstrat. Modo tollit securitatem segniter vacantium, modo pandit remunerationem fortiter dimicantium. Nunc praedicit tentationum pugnam, nunc promittit victoriae palmam. Age itaque nunc, aggredere cursum regendo, et cuncta haec an ita se habeant, per temetipsum explorato; nil pene meum, quod fastidium gignere debeat, invenies; cuncta ex sanctorum Patrum dictis deflorata reperies. Primitus istam, si libet, admonitionem praefationis, senis distinctam praeloquiorum [Col. 0147C] libellis, brevem satis quidem, quantum ad rem, aestimatione vero paulo verbosiorem releges. [Col. 0148A] Foritsan enim istic aliquod capies emolumentum, quod tuum ad sequentia accendat desiderium, imo demonstret ad liquidum, cujus rei gratia nobis edere libuerit istum. Obsecro praeterea, et obtestor te, lector, sive transcriptor operis istius, per viventem in saecula, et ejus tremendum examen, perque illam charitatem, qua »Deus dilexit nos, et tradidit semetipsum pro nobis oblationem et hostiam Domino in odorem suavitatis (Ephes. V, 2).« ut hoc quod hic cautelae gratia praemitto, nequaquam omiseris, si quando aut ad legendum, aut ad describendum idem operam dederis. Quaedam in istis opusculis inveniuntur, quae nec auctor ipse penitus approbat, ut sunt (verbi gratia) ea, quae de cujusdam [(13) 1Kb] Origenis gestis, vel passionibus in libris tertio et quarto commemorat; [Col. 0148B] sed quia occasione horum, magis divinae auctoritatis testimoniis idem est opus suffultum, da veniam, quaeso, lector, partim visa, partim audita, partim ambigua, partim comperta narranti, non curans de gestorum [(14) 1Kb] continentia, vera, falsa sit, aut dubia, 12 dummodo veritatem, sanamque doctrinam sermonum tanto libentius percipias, quanto minus a tramite rectitudinis deviare consideras.

Continet istud vero Praeloquium I [id est sequens Praeloquium] Privatum quemlibet, II. Militem, III. Artificem, IV. Medicum, V. Negotiatorem, VI. Causidicum, VII. Judicem, VIII. Testem, IX Procuratorem, X. Patronum, XI Mercenarium, XII. Consiliarium, XIII. Dominum, XIV. Servum, XV. Magistrum, [Col. 0148C] XVI. Discipulum, XVII. Divitem. XVIII. Mediocrem, XIX. Mendicum.



INCIPIT LIBER PRIMUS.
[Col. 0147]

[Col. 0147C] 1. Dominica praecepta cum omni generaliter Ecclesiae congruant omnia, quaedam tamen specialiter singulis pro temporum, ordinum, conditionum, aetatum, morum, affectuum, sexuum, sive causarum diversitate conveniunt singula. In pace etenim dari praecipitur tunica (Matth. V, 40), cum in persecutione poni jubeatur ipsa etiam pro fratre anima (I Joan. III, 16). Dicente autem Domino: »Vende omnia quae habes, et da pauperibus, et veni sequere me (Matth. [Col. 0147D] XIX, 21),« si omnes istud statim implerent, quis terram excoleret? Rursum si omnes uxores relinquerent, [Col. 0148C] unde propago subsisteret? Dicente autem: »Date eleemosynam (Luc. XII, 33),« quid dabit, qui nihil sibi retinuit? Dicens vero: »Omni petenti te tribue,« ut [(15) 1Kb] Matthaeo videtur, omnibus convenit, cunctis suasit, nullum dimisit. Si enim habes quod des, da, ne moreris; si non habes, da teipsum, praebe benignum munificae mentis affectum. »Gloria enim in excelsis Deo, et in terra pax hominibus bonae voluntatis (Luc. II, 14);« et Psalmista: [Col. 0148D] »In me sunt,« inquit, »Deus, vota tua (Psal. LV, 12).« Rursus dicendo: »Diliges Dominum Deum [Col. 0149A] tuum ex toto corde tuo, et ex tota mente tua, et ex omnibus viribus tuis, et proximum tuum sicut teipsum, et non furaberis, et non occides, non moechaberis, non falsum testimonium dices, non concupisces rem aut uxorem proximi tui (Luc. X, 17);« omnes alloquitur, juvenes et senes, mares et feminas servos et liberos, divites et pauperes, clericos et laicos, nulli parcit, neminem excludit, omnes comprehendit. Nullus his praevaricatis innocens, nemo ista committere valet sine crimine. Videtur itaque hujusmodi [(16) 1Kb] esse distantia.



TIT. I.---Christiani officia.

2. Vis esse Christianus, bonus Christianus de 13 multis Christianis, de populo, de coetu, de concione, de plebe, de circumforaneis, de agrestibus? [Col. 0149B] Esto laborator non solum justus, sed et assiduus, tuis contentus, nullum fraudans, neminem laedens, neminem vituperans, non aliquem calumnians. Time Deum, sanctos precare, ecclesiam frequenta, sacerdotes honora, decimas et primitias laborum tuorum Deo offer, eleemosynas pro viribus facito, uxorem dilige, praeter ipsam nullam cognosce, ab ipsa etiam certis, id est festis et jejuniorum diebus, cum ipsius consensu pro Dei timore te contine, filios in Dei timore educa, infirmos visita, mortuos sepeli; quod tibi vis, alii impende; quod vero tibi fieri non vis, ne alieno feceris.



TIT. II.---De militibus.

3. Miles es: praeter ista, audi quid dicit Joannes Baptista: »Neminem,« inquiens, »concutiatis, neque [Col. 0149C] calumniam faciatis alicui, et contenti estote stipendiis vestris (Luc. III, 14).« Quod si non vales militando acquirere stipendium, laborando manibus sectare victum, et fuge praedam, cave homicidium, devita sacrilegium. Quod, inquis, sacrilegium? Illud nimirum, illud quod quam terribiliter Psalmista commemorat, audi: »Qui dixerunt: Haereditate possideamus sanctuarium Dei; Deus meus, pone illos ut rotam, et sicut stipulam ante faciem venti; sicut ignis qui comburit silvam, et sicut flamma comburens montes, ita persequeris illos in virtute tua, et in ira tua turbabis eos, etc.« (Psal. LXXXII, 13) Sanctuarium autem Domini est [(17) 1Kb] , quidquid Domino oblatum, ad ejus pertinet domum. Sic enim habes, [Col. 0149D] Moyse dicente: »Omne quod offertur Domino sanctum, sanctorum est Domini, et ad jus pertinet sacerdotum (Lev. XVIII, 23).« Praeda vero quantum Deo displiceat, audi: »Propter miseriam inopum et gemitum pauperum nunc exsurgam, dicit Dominus (Psal. II, 6).« Exsurgens vero, id est, ad vindictam se praeparans, quid ipse agat, manifestat dicens: »Dominus autem non faciet vindictam electorum suorum clamantium ad se, et patientiam habebit in illis. amen dico vobis, quia cito faciet [Col. 0150A] vindictam illorum (Luc. XVIII, 8).« Vindicta autem hujusmodi quae sit, audi: »Vindicta,« inquit, »carnis impii ignis et vermes (Eccli. VII, 19).« Ac tunc erit, inquis, ignis, sed exstinguibilis, vermes, sed mortales. Propheta e contra: »Vermis, ait, eorum non morietur, et ignis non exstinguetur (Isai. LXVI, 24).« Carne autem totum hominem expressum accipe a parte minori, sicut saepe in Scripturis per animam solam intelligitur a parte majori. Itemque: »Non accipiet Dominus personam in paupere, et deprecationem laesi exaudiet. Non despiciet preces pupilli, nec viduam, si effundat loquelam gemitus. Nonne lacrymae viduae ad maxillam ejus ascendunt [l. descendunt], et exclamatio ejus super deducentem eas? A maxilla enim ascendunt usque ad coelum, [Col. 0150B] et Dominus exauditor non delectabitur in illis (Eccli. XXXV, 16). Denique panis egentium vita pauperis est; qui defraudat illum, homo sanguinis est; qui aufert in sudore panem, quasi qui occidit proximum suum (Eccli. XXXIV, 25, 26).« Sanctus autem ait apostolus Joannes: »Quia omnis homicida non habet haereditatem in regno Christi et Dei (I Joan. III, 15).«

14 4. Sed forte Domino dicente: Facite vobis amicos de mammona iniquitatis (Luc. XVI, 9), putas te ex eadem rapina redimi posse. Audi eumdem qui supra: Immolantis, inquit, ex iniquo, oblatio est maculata, et non sunt beneplacitae subsannationes injustorum; itemque: Dona iniquorum non probat Altissimus, nec respicit in oblationibus iniquorum, nec in multitudine [Col. 0150C] sacrificiorum eorum propitiabitur peccatis. Qui enim offert sacrificium ex substantia pauperis, quasi qui victimat filium in conspectu patris sui (Eccli. XXXIV, 21-24). Unde et Maximus de jejunio agens: »Quid prodest, inquit, proprium non edere panem, et victum diripere miserorum?« Itemque - »Recte, inquit denarium dabis pauperi, si illum alteri non abstulisti.« Rursus vero qui supra: Noli offerre munere prava; non enim suscipiet illa Deus, quoniam Dominus judex est, et non est apud illum gloriatio personae (Eccli. XXXV, 14). Propheta quoque: Vae, inquit qui praedaris, nonne et ipse praedaberis? (Isai. XXXIII. 1.) Job etiam: Anima, ait, vulneratorum clamabit, et Dominus inultum abire non patitur (Job XIV, 12). Et vere: Tibi enim, dicit Psalmista, derelictus est pauper, [Col. 0150D] pupillo tu eris adjutor (Psal. IX, 34). Haec pauca itaque cum infinitis divinae legis testimoniis conferens, sic exerce temporaliter militiam, ut aeternaliter viventem nequaquam perdas animam.



TIT. III.---De artificibus.

5. Artifex es? Audi: Deprecatio artificum in operatione artis, accommodantes animam, et conquirentes in lege Altissimi (Eccli. XXXVIII, 39); ut intelligas ipsis tuis operibus te posse Deo offerre acceptabilem laudem, orationum videlicet, si Deo accommodare [Col. 0151A] animam, legem requirere studeas Altissimi in custodiendo sermones ejus praecepti: quod fit, si ipsum artificium, dum adest tibi ad corporis subsidium, satagas ut sit aliquod et animae suffragium. Ex ipso denique fac eleemosynas, da Domino decimas. Memento quia ex omnibus quae contulit, semper quod suum est exigit. Time, ne si illi tuleris partem suam, tibi potius adimas tuam, praesentem scilicet et futuram.



TIT. IV.---De medicis.

6. Et ut a genere, aliquem artificum commonendo transeamus ad speciem, medicus es? Audi etiam juxta litteram tibi praecipientem Dominum: Medice, cura te ipsum (Luc. IV, 23), id est, [Col. 0151B] dum in aliis curas aegritudinem corporum, satage in te valetudinem mederi morum. Quod fit, si ipso medendi ingenio servire studeas Creatori tuo; erga pauperes eo utens praecepto, quod Dominus dicit in Evangelio: Gratis accepistis, gratis date (Matth. X, 8); erga divites illo Apostoli [(18) 1Kb] : Nemo circumveniat in negotio fratrem suum, quoniam vindex est Dominus de omnibus (I Thess. IV, 6), et.; ut videlicet pauperibus gratis pro Dei amore misericorditer subvenias, divitibus vero pro mercede accepta medelam fideliter impendas, ne Deum vindicem eos circumveniens sentias. At tu, non gratis, inquis, accepi, ut dicis; quia et magistros mercede, et species medicaminum pretio emi, vigiliis quoque multisque laboribus, medicinae infirmorumque causa, [Col. 0151C] saepissime afficior. Dominus contra: Sine me, inquit, nihil potestis 15 facere (Joan. 15, 4). Apostolus quoque: Quid habes, quod non accepisti? (I Cor. IV, 7.) iterumque: Quis prior dedit ei et retribuetur ei? (Rom. II, 35.) Jacobus etiam: Omne, ait, datum optimum, et omne donum perfectum desursum est (Zach. I, 17). Nam quasi te modo Deus conveniat, quis tibi, inquiens, dedit, quam largitus es mercedem? nonne ego? Magistro tuo scientiam instruendi, tibi intellectum capiendi? nonne ego? An mente excedit: Omnis sapientia a Domino Deo est? (Eccli. I, 1.) Voluntatem quoque, qua te saltem pro mercede doceret, si ego penitus avertissem, quis dare poterat? Pretium pro medicaminibus collatum quis [Col. 0152A] tibi ut dares concessit? Facultate, affectu, atque solamine in laboribus cujus ope frueris? Ad postremum te operante quis effectum tribuit operi? Nonne in multis expertus es tuum laborem nil valere, nisi ego salutem decreverim praestare? Cum e duobus alterum, id est in morbo consimili, medicamen recuperavit ad vitam, alterum destinavit ad sepulturam, omnia vero haec tibi unde? quibus tuis meritis? qua praerogativa? quo praemio? quibus obsequiis? Me ergo, me munerum largitorem, me operum intelligens dispunctorem, ita hanc humiliter, charitative, prudenter atque cautissime exsequere artem, ut me utrique cogites praesentem, quatenus et hic effectu potiri operis proficuo, et illic remunerari pro labore merearis proprio.

[Col. 0152B] 7. Discretionem quoque inter lucem et tenebras, inter veritatem et falsitatem, inter opera diaboli et benignitatem Dei non modicam esse sentiens, quid ad medicinam, quid pertineat cogita ad maleficorum fallaciam. Pigmentis [(19) 1Kb] enim, herbis, diversisque creaturae speciebus ea in nomine ejus exsequi, quae peritissimorum ab eo inspirata invenit solertia, ad medicos; auguriis, praecantationibus, vel aliis sacrilegarum observationum superstitionibus uti pertinet ad mathematicos, vel Marsos [(20) 1Kb] . Mathematicorum genus est in Africa, cui non nocent serpentes; et quando volunt filios suos probare, utrum sui sint, an non, mittunt illos inter serpentes, et si sunt extranei generis, illos devorant serpentes. Aliter Psylli [(21) 1Kb] in Africa, Marsi fuerunt in Italia incantatores [Col. 0152C] serpentium, qui eos aut interficiebant, aut nocere non sinebant. Carbunculi enim, vel malae pustulae, quem malum vulgo dicunt malampnum [(22) 1Kb] remedium est, ut dicunt, si herba, quae specialiter franciloquo dicitur radix [(23) 1Kb] sermone, optime trita, atque extorta, eidem superponatur, usque ad eamdem qua 16 posita fuerat horam super vulnus mansura, observato scilicet ut simul succus radicis eidem in haustum aegro tribuatur, ne scilicet virus ad cor redeat introrsus, incessanterque usque ad horam qua positum est, paulatim, ne forsitan fastidium generet, in esum quantum potest, sumatur. Quiddam vero infandum, hic nec commemorandum, in schedula instar coronae conscriptum, et vulneri [Col. 0153A] superpositum, licet idem videatur praestare, nullum confert remedium, quia est maleficium, sed animae lethale nimium affert periculum. Sed quid, quod talia veram persaepe videntur corporis sanitatem afferre? Ego, imo ipsa ratio econtra. Quid quod diabolus, cum nunquam in veritate Domino steterit teste, saepe videtur vera dicere? Nunquid nam ob hoc verbum cassabitur Veritatis dicentis: Ille homicida erat ab initio, et in veritate non stetit unquam, quia non est veritas in eo? (Joan. VIII, 44.)

8. Verum ne ex hoc te penitus ignarum errori relinquam, et aut mentiaris exsecranda ea cuilibet Christiano ut decipias, aut opineris ut decipiaris, profero non ex meis, sed ex illorum verbis, unde non possis omnino dubitare, quaedam, quibus ex [Col. 0153B] hoc capere possis satisfactionem omnimodam. Dicit enim augustae recordationis Aurelius Augustinus in libro de Trinitate quarto (c. 17): »Potestates aeriae, superbae atque fallaces, etiam si quaedam de societate et civitate sanctorum, et de vero mediatore, a sanctis prophetis vel angelis audita, per suos vates dixisse reperiuntur; id egerunt, ut per haec aliena vera fideles etiam Dei ad sua traducerent falsa. Deus autem id egit per nescientes, ut veritas undique personaret fidelibus in adjutorium, impiis in testimonium.« Et istud quidem ad illud edocendum, cur plerumque [suppl. diabolus] videatur vera dicere. Cur autem salutem corporis videatur diabolus aliquando praestare, audi ex verbis Marci martyris, ut in passione sancti legitur Sebastiani: »Haec, [Col. 0153C] inquit, tota belli calliditas, hoc fraudis consilium diabolicae, a suppliciis corpus eripere, et vitiis animam subjugare. Nos econtra contendamus hosti non cedere, corpus contemnere, animae subvenire.« Quod ita esse etiam ex ipsius mendacissimi, per Bartholomaeum apostolum vi divina torti, patet confessione, sicut in ejusdem sancti legitur passione. Et haec quidem [(24) 1Kb] de voluntate fallendi verbis, et decipiendi commodis 17 diaboli semper iniqua, qua saepe per falsa bona ad vera, Deo juste permittente, pertrahit mala. Nunc de potestate justa, qua saepe, Deo miserante, nolens licet, fideles erudit ad bona, impios perducit ad debita: istos, dum per hanc flagellati corriguntur; illos, dum huic subacti puniuntur, cum scilicet et per hanc decepti, ipsi eam ascribunt deceptori, [Col. 0153D] aliqua, ut in supradicto ejusdem operis libro tertio ab eodem sunt posita Augustino, dicenda; quibus suadibilius aliquid si requiris, hominem excedere cupis, cum scriptum noveris: Altiora te ne quaesieris (Eccli. III, 22). [AUG., l. III de Trin. c. 7.] »Video, inquit quibusdam ex hac re antepositis, quid infirmae cogitationi possit occurrere, cur scilicet ista miracula [Col. 0154A] etiam magicis artibus fiant: nam et magi Pharaonis similiter serpentes fecerunt, et alia similia (Exod. VII, 12). Sed illud est amplius admirandum, quomodo magorum illa potentia, quae serpentes facere potuit, ubi ad muscas minutissimas deventum est, omnino defecit; cinifes enim musculae sunt brevissimae, qua tertia plaga superbus Aegyptiorum populus caedebatur. Ibi certe deficientes magi dixerunt: Digitus Dei est hic (Ibid., 19). Unde intelligi datur, ne ipsos quidem transgressores angelos et aereas potestates, in imam istam caliginem, tanquam in sui generis carcerem, ab illius sublimis aethereae puritatis habitatione detrusas, per quas magicae artes possunt, quidquid possunt, valere aliquid, nisi data desuper potestate. Datur autem vel ad fallendos fallaces, sicut [Col. 0154B] ut in Aegyptios, et in ipsos etiam magos data est, ut in eorum spirituum seductionem viderentur admirandi, a quibus fiebant Dei veritate damnandi; vel ad admonendos fideles, ne tale quid facere pro magno desiderent, propter quod etiam nobis Scripturae auctoritate sunt prodita; vel ad edocendam, probandam, manifestandamque justorum patientiam. Neque enim, parva visibilium miraculorum potentia, Job cuncta quae habebat amisit, et filios et ipsam corporis sanitatem. Nec ideo putandum est istis transgressoribus angelis ad nutum servire hanc visibilium rerum materiam, sed Deo potius, a quo haec potestas datur, quantum in sublimi et spirituali sede incommutabilis judicat: nam et damnatis iniquis etiam in metallo servit aqua et ignis et terra, ut faciant [Col. 0154C] inde quod volunt, sed quantum sinitur. Nec sane creatores illi mali angeli dicendi sunt, quia per illos magi resistentes famulo Dei, ranas et serpentes fecerunt. Non enim eas ipsi creaverunt. Omnium quippe rerum, quae corporaliter visibiliterque nascuntur, occulta quaedam semina in istis corporeis mundi hujus elementis latent. Alia sunt enim haec jam conspicua oculis nostris ex fructibus et animantibus; alia vero illa occulta istorum seminum semina, unde 18 jubente Creatore produxit aqua prima natatilia et volatilia, terra autem prima germina et prima sui generis animalia. Neque enim tunc in hujuscemodi fetus ita producta sunt, ut in eis, quae producta sunt, vis illa consummata sit: sed plerumque desunt congruae temperamentorum occasiones, quibus erumpant, [Col. 0154D] et species suas peragant. Ecce enim brevissimus surculus semen est: nam convenienter mandatus terrae, arborem facit. Hujus autem surculi subtilius semen, aliquod ejusdem generis granum est, et hoc hujusque nobis visibile [(25) 1Kb] . Jam vero hujus etiam grani semen, quamvis oculis videre nequeamus, ratione tamen conjicere possumus; quia nisi talis vis [Col. 0155A] esset aliqua in istis elementis, non plerumque nascerentur ex terra, quae ibi seminata non essent; nec animalia tam multa, nulla marium feminarumque commistione praecedente, sive in terra, sive in aqua, quae tamen crescunt, et coeundo alia pariunt, cum illa nullis coeuntibus parentibus orta sint. Et certe apes semina filiorum non coeundo concipiunt, sed tanquam sparsa per terras ore colligunt. Invisibilium enim seminum creator, ipse creator est rerum omnium; quoniam quaecunque nascendo exeunt ad oculos nostros, ex occultis seminibus accipiunt progrediendi primordia, et incrementa debitae magnitudinis, distinctionesque formarum ab originalibus tanquam regulis sumunt. Sicut ergo nec parentes dicimus creatores hominum, nec agricolas creatores frugum [Col. 0155B] quamvis illorum extrinsecus adhibitis motibus, ista creanda Dei virtus interius operetur: ita non solum malos, sed nec bonos angelos fas est putari creatores, sed pro subtilitate [(26) 1Kb] sui sensus et corporis, semina nobis istarum rerum occultiora noverunt, et ea per congruas temperationes elementorum latenter spargunt, atque ita gignendarum rerum et accelerandorum incrementorum praebent occasiones. Sed nec boni haec, nisi quantum Deus jubet, nec mali haec injuste faciunt, nisi quantum juste ipse permittit. Nam iniqui malitia voluntatem habet injustam suam; potestatem autem non nisi juste accipit, sive ad suam poenam, sive ad aliorum vel poenam malorum, vel laudem bonorum.«

9. Itemque post pauca: (c. 9) »Aliud est, inquit, [Col. 0155C] ex intimo ac summo causarum cardine condere atque administrare creaturam: quod qui facit, solus creator est Deus; aliud autem pro distributis ab illo viribus et facultatibus aliquam operationem forinsecus admovere, ut tunc vel tunc, sic vel sic exeat, quod creatur. Ista quippe originaliter ac primordialiter in quadam textura elementorum cuncta jam creata sunt, sed acceptis opportunitatibus prodeunt. 19 Nam sicut matres sunt gravidae fetibus, sic ipse mundus gravidus est causis nascentium, quae in illo non creantur, nisi ab illa summa essentia, ubi nec moritur, nec nascitur aliquid, nec incipit esse, nec desinit. Adhibere autem forinsecus causas accidentes, quae tametsi non sunt naturales, tamen secundum naturam adhibentur, ut ea quae secreto [Col. 0155D] naturae sinu abdita continentur, erumpant quodammodo, et foris creentur, explicando mensuras, et numeros, et pondera sua quae in occulto acceperunt ab illo, qui omnia in mensura et numero et pondere disposuit (cap. II, 21), non solum mali angeli, sed etiam mali homines possunt, sicut exemplo agriculturae supra docui. Sed nec de animalibus quasi diversa ratio moveat, quod habeant spiritum vitae cum sensu appetendi, quae secundum naturam sunt, vitandique contraria; etiam hoc est videre quam multi homines noverint, ex quibus herbis aut carnibus, [Col. 0156A] aut quarumcunque rerum quibuslibet succis et humoribus, vel ita positis, vel ita obrutis, vel ita contritis, vel ita commistis, quod [l. quae cum Aug.] animalia nasci soleant, quorum se quis tam demens audeat dicere creatorem? Quid ergo mirum, si quemadmodum potest nosse quilibet nequissimus homo, unde illi vel illi vermes muscaeque nascantur; ita mali angeli pro sublimitate sui sensus in occultioribus elementorum seminibus norint, unde ranae serpentesque nascantur, et haec per certas et notas temperationum opportunitates occultis motibus adhibendo faciunt creari, non creant? Sed illa homines quae solent ab hominibus fieri non mirantur. Quod si quisquam celeritates elementorum [(27) 1Kb] forte miratur, quod illa animantia tam cito facta sunt; attendat, [Col. 0156B] quemadmodum et ista, pro modulo facultatis humanae, ab hominibus procurentur. Unde enim fit ut ea corpora [(28) 1Kb] citius vermescant aestate quam hieme; citius in calidioribus quam in frigidioribus locis? Sed haec ab hominibus tanto difficilius adhibentur, quanto desunt sensuum subtilitates, et corporum mobilitates in membris terrenis et pigris. Unde qualibuscunque angelis vicinas causas ab elementis contrahere quanto facilius est, tanto mirabiliores in hujusmodi operibus eorum existunt celeritates. Sed non est creator, nisi qui principaliter ista format; nec quisquam hoc potest nisi ille penes quem primitus sunt, omnium quae sunt mensurae, numeri et pondera; et ipse est unus creator Deus, ex cujus ineffabili po entatu fit etiam, ut quod possent [Col. 0156C] hi angeli, si permitterentur, ideo non possint, quia non permittuntur. Neque enim occurrit alia ratio, cur non potuerint facere minutissimas muscas, qui ranas serpentesque fecerunt, nisi quia major aderat dominatio prohibentis Dei per spiritum suum [(29) 1Kb] ; quod etiam ipsi magi confessi sunt, dicentes: Digitus 20 Dei hic est (Exod. VIII, 19). Quid autem possint per naturam, nec possint per prohibitionem, et quid per ipsius naturae suae conditionem facere non sinantur, homini explorare difficile est, imo vero impossibile, nisi per illud donum Dei, quod Apostolus commemorat dicens: Alii dijudicatio spirituum (I Cor. XII, 10). Novimus enim hominem posse ambulare, et neque hoc posse nisi permittatur; volare autem non posse etiam si permittatur. Sic et [Col. 0156D] illi angeli quaedam possunt facere, si permittantur ab angelis potentioribus ex imperio Dei; quaedam vero non possunt, nec si ab eis permittantur, quia ille non permittit a quo illis est talis naturae modus, qui etiam per angelos suos et illa plerumque non permittit, quae concessit ut possint. Exceptis igitur illis quae usitatissimo transcursu temporum in rerum naturae ordine corporaliter fiunt, sicuti sunt ortus occasusque siderum, generationes et mortes anima lium, seminum et germinum innumerabiles diversitates, nebulae et nubes, nives et pluviae, fulgura et [Col. 0157A] tonitrua, fulmina et grandines, venti et ignis, frigus et aestus, et omnia talia; exceptis etiam illis, quae in eodem ordine naturae rara sunt, sicut defectus luminum et species inusitatae siderum, et monstra, et terrae motus, et similia: exceptis ergo istis omnibus, quorum quidem prima et summa causa non est nisi voluntas Dei: unde et in psalmo cum quaedam hujus generis commemorata essent: Ignis, grando, nix, glacies, spiritus tempestatis (Psal. CXLVIII, 8); ne quis ea vel fortuitu, vel causis tantummodo corporalibus, vel etiam spiritualibus, tamen praeter voluntatem Dei existentibus agi crederet, continuo subjecit, Quae faciunt verbum ejus. Sed his, ut dicere coeperam, exceptis, alia sunt illa quae, quamvis ex eadem materia corporali, ad aliquid tamen divinitus [Col. 0157B] annuntiandum nostris sensibus admoventur, quae proprie miracula et signa dicuntur.«

10. Habes hic tanti auctoritate doctoris, et multa posse daemones per angelicam illam suam naturam, quae etiam non possunt per prohibitionem divinam; nil vero posse, nisi data desuper potestate, vel ad fallendos fallaces, sicut Aegyptios, quorum similes sunt, qui fallacias diaboli aut venerantur tanquam divinas, aut desiderant tanquam proficuas, cum multum etiam illis sunt detestabiliores, qui eas exercent, imo per quos exercentur, tanquam virtutes; vel ad admonendos vel ad probandos fideles: admonendos, ne similia facere cupientes, eorum efficiantur similes; probandos vero, ut his eruditi, exercitati, atque manifestati monstrent, quantum [Col. 0157C] diabolo erecti [f. erepti], Deo vero sint subjecti. Quis enim eorum, qui hodie in talibus usque ad perditionem animae intantum decipiuntur, ut etiam eis [(30) 1Kb] , quas ait Gen. Herodiam illam Baptistae Christi interfectricem quasi reginam, imo deam 21 proponant, asserentes tertiam totius mundi illi partem traditam, quasi haec merces fuerit prophetae occisi; cum potius sint daemones talibus praestigiis infelices mulierculas [(31) 1Kb] , hisque multum [Col. 0158A] vituperabiliores viros, quia perditissimos, decipientes: quis, inquam, talium videns tanta miraculorum potentia (et hoc per daemones) flagellari aliquem, sicut Job illum admirabilem, hortaretur dicere, imo crederet juste dici: »Dominus dedit, Dominus abstulit; sicut Domino placuit, ita factum est (Job I, 21)«: quin potius non solum malignis angelis, sed etiam quibusdam miserrimis hominibus illud ascribens, quemlibet immissorem [(32) 1Kb] , aut propulsorem, ut dicitur, tempestatum evocari [(33) 2Kb] , donisque, ut hoc mederi dignaretur, placari; ut videlicet Mercurius socios Ulyssis tactu quondam caducei. Ne dicam enim de tanto tantae gloriae, ut beati Job fuit, damno, hoc non facerent de vilissima recula, hoc est, vel cultello vel corrigia; id saepe [Col. 0158B] vidimus fieri ab his, quibus in corde illud nostri istius jam saepe fati non sonuit Augustini: »Gaudes quia res tuas invenisti, non es tristis quia tu peristi; multo magis periret tunica tua, quam anima tua.« Et illud Psalmistae: »Confundantur omnes facientes vana (Psal. XXIV, 3);« Apostoli etiam de culpa scilicet valde minori: »Dies,« inquit, »observatis et menses et annos, timeo ne sine causa laboraverim in vobis (Gal. IV, 10).« Et illud de Regum lib. IV: »Nunquid non est Deus in Israel, ut eatis ad consulendum Belsebutb Deum Acharon?« Quamobrem haec dicit Dominus Ochoziae regi: »De lectulo super quem ascendisti non descendes sed morte morieris (IV Reg. I, 16).«

11. Et ecce hoc exemplo, cum per talia sanari [Col. 0158C] plerumque quidam videantur, Dei scilicet aut misericordia ad poenitentiam exspectati, aut justitia sibi ipsis derelicti, quid mereantur Dei judicio comprehensi. Si enim justus judex cuncta in hoc saeculo vindicaret, illo ultimo judicio opus non esset; si autem nullas res humanas curaret [(34) 1Kb] , nullus pene crederet. Non convenire igitur scias juxta cujusdam sapientissimi sententiam, vilissimorum spirituum te praesidia captare, quem sapientia in hanc vult excellentiam [Col. 0159A] componere, ut Deo similem, quantum scilicet ad ejus spectat concessionem, possit efficere; eamque mentium naturam esse, eodem ipso docente, perpende, ut quoties abjecerint veras, falsis opinionibus 22 induantur; et illud magis exerce, quod, ut in primordio locutionis suggessi, a Deo inspiratorum medicorum vera, quia probata invenit solertia, quam quod infelicium meretricularum diabolo acta conjectavit dementia. Ita fit ut nulla infidelitatis caligo verum illum, quo videri quidpiam solet agendum, confundat intuitum; et propter sapientiae bonum, et medelae a Deo concessae subsidium a regibus, imo, ut legitur, a Rege utique regum omnium, tam temporale quam aeternum accipies donum (Eccli. XXXVIII, 2-8); disciplina quoque exaltabit [Col. 0159B] caput tuum, et collaudaberis in conspectu magnatorum; ad agnitionem hominum virtus tua erit, scientiam quoque tibi Altissimus honorari in mirabilibus suis dabit; in his curans mitigabis dolores et facies pigmenta suavitatis, et unctiones conficies sanitatis, et non consummentur opera tua, sed pax Dei semper erit super faciem terrae tuae.



TIT. V.---De negotiatoribus.

12. Negotiator es? Audi: Propter inopiam multi deliquerunt, et qui quaerit locupletari, avertet oculum suum. Sicut in medio compaginis lapidum palus figitur, sic et inter medium venditionis et emptionis angustiabitur peccatum. Conteretur cum delinquente delictum. Si non in timore Domini tenueris te instanter, cito subvertetur domus tua (Eccli. XXVII, 1); [Col. 0159C] itemque: Avaro nihil est scelestius. Nil iniquius quam amare pecuniam; hic enim animam suam venalem habet (Eccli. X, 9). Dominus autem in Evangelio: Intuemini, ait, et cavete ab omni avaritia; quia non in abundantia cujusquam vita hominis est super terram ex his quae possidet (Luc. XII, 15). Itemque qui supra: Multos, inquit, perdidit aurum atque argentum (Eccli. VIII, 3); et: Viro cupido et tenaci sine ratione est substantia, et qui acervat injuste, aliis congregat, et in bonis illius alius luxuriabitur (Eccli. XIV, 3); rursumque: Difficile, ait, exuitur negotiator a negligentia, et non justificabitur caupo a peccatis labiorum (Eccli. XXVI, 28). His itaque sic se habentibus, perpende, quaeso, quam periculosum animae tuae sortitus sis officium; et scito te, paulo [Col. 0159D] licet excusabilius, cum praedonibus appellari publicanum. Vitio enim te deservire, nec modico, id monstrat vocabulum, quo te a multis vocari audis cupidenarium [(35) 1Kb] . Radix enim omnium malorum, Apostolo teste, cupiditas (I Tim. VI, 10).

13. Attamen ne desperes, quia scriptum est: Benedictio Domini supra caput vendentium (Prov. II, 26); sed considera quorum. Fac itaque, dum adhuc dies est, quod 23 tibi suggero: Fenerare [Col. 0160A] proximo in tempore necessitatis illius; quia facit misericordiam, qui feneratur proximo, et qui praevalet manu, mandata servat (Eccli. XX, 2). Voca igitur Christum ad domum tuam, praepara ei convivium et coenam, pedes lava, lacrymis riga, capillis terge, pasce eum, vesti, calefac, pota, hospitio suscipe, non dedignabitur ad domum tuam divertere; imo frontuose ingerit se; ipse quotidie ut suscipiatur rogat, cum tu deberes cogere; consulit non suae indigentiae, sed tuae avaritiae: tum demum ad domum ejus propera, discipulos ejus alloquere, munera, deprecare, ut tibi veniam, tibi consilium, tibi indulgentiam et ipsi praebeant, et a Deo exposcant. Perpende dum domi congeris lucrum, quantum animae comparas detrimentum. Quid enim, ait Dominus, [Col. 0160B] prodest homini, si universum mundum lucretur, animae vero suae detrimentum patiatur? (Matth. XVI, 26.) Et Apostolus: Mundus, inquit, transit, et concupiscentia ejus (I Joan. II, 17). Verere ergo, ne dum insatiabiliter inhias transitoriis, priveris mansuris. Esto potius tibi bonus medicus; de instrumento avaritiae subsidium confer animae; Facite, inquit Dominus, amicos vobis de mammona iniquitatis (Luc. XVI, 9). Nec hoc dicens hortatur ad fraudem, sed postquam fraudem fecisti, invitat ad emendationem. Verbi gratia, debuisti quidem nil rapere, nil malo ingenio congregare, neminem in aliquo negotio circumvenire, certus, praedicente et testificante Apostolo, vindicem super hoc omnipotentem Dominum esse (I Thess. IV, 6), diei victu contentus [Col. 0160C] manere, a Deo omnia sperare, qui ipsa quoque volatilia pascit quotidie (Matth. VI, 26); quod ipse dedisset, cum gratiarum actione et ipse sumere, et aliis participare: quod dare noluisset, nec cupere, sed ipsius justitiam glorificare.

14. Sed quare haec transgressus rapuisti violenter, congregasti fraudulenter, usuram et superabundantiam amasti, ingenio tuo te concessisti, Deo cuncta licet indigno danti ingratus exstitisti, alii secundum Domini praeceptum non communicasti; quod dare illi non placuit, saepe quaesisti, nec adeptus multoties murmurasti? Post haec omnia, quae minime debuerant contingere, non adhuc te vult perdere. Monstrat tibi divitias bonitatis suae, et de ipso veneno avaritiae antidotum tibi conficit [Col. 0160D] indulgentiae, ut dum defeceritis, inquiens, recipiant vos in aeterna tabernacula (Luc. XVI. 7). Illis ergo male quaesitum, pejus inventum, pessime congregatum eroga, qui cum defecerit vita, tibi in coelis reddere tributa, compensare collata, coadunare, imo centuplicare valeant dispersa. Observa tamen, ut, si fieri potest, id est, si praesentes sunt quibus aliquid tulisti, et copia favet, primitus secundum Zachaeum (Ibid., 19), etsi non vales, aut voles quadruplum, [Col. 0161A] saltem restituas simplum. Memento etiam quot perjuria in ipsa taxatione, quot mendacia in ipsa protuleris auctione; et tibi super his consule, sciens veracissime patrem mendacii diabolum esse (Joan. VIII, 44), ipso Domino testante, qui et per legem cognoscitur clamasse: Non perjurabis in nomine Domini Dei tui (Levit. XIX, 12); et per semetipsum: Ego autem dico vobis non jurare 24 omnino (Matth. V, 34); unde et idem sapiens qui supra: Potius, inquit, fur quam assiduitas viri mendacis; perditionem tamen utrique haereditabunt (Eccli. XX, 17); itemque: Jurationi non assuescas os tuum; multus est enim casus in illa. Nominatio vero Dei non sit assidua in ore tuo, et nominibus sanctorum non commiscearis, quoniam non eris immunis ab eis (Eccli. [Col. 0161B] XXIII, 9). Alibi quoque: Loquela, ait, multum juvans, horripilationem capiti statuet (Eccli. XVII, 25). Horripilatio vero, id est horror pilorum, qui ex subito pavore, vel nimio rubore solet contingere, si vis nosse ubi contingat, maxime audi Apostolum: Horrendum est, inquit, incidere in manus Dei viventis (Hebr. X, 31). Et Job de locis poenalibus: Ubi nullus, ait, ordo, sed sempiternus horror inhabitat (Job X, 31). Sed ne forsitan minus nostra auctoritate, quae nulla est, ductus, consilium a nobis capere nolis, audi quaedam verba ipsius Spiritus sancti, ut et habentur in agiographis, tuae saluti congruentia. In tota, inquit, anima tua time Deum, et sacerdotes illius sanctifica. In omni virtute tua dilige eum, qui te fecit, et ministros illius non derelinquas. Honora [Col. 0161C] Deum ex tota anima tua, et honorifica sacerdotes, et propurga te cum brachiis: da illis partes primitiaram, sicut mandatum est tibi, et de negligentia purga te cum paucis (Eccli. VII, 31). Porrige pauperi manum tuam, ut perficiatur propitiatio, et benedictio tua (Eccli. VIII, 1). Non litiges cum homine potente, ne forte incidas in manus ejus: non contendas cum viro locuplete, ne forte econtra constituat litem tibi. Mortuo non prohibeas gratiam, nec desis plorantibus in consolatione, et cum lugentibus ambula (Eccli. VII, 37-40). Non te pigeat visitare infirmum; ex his enim in dilectione firmaberis. Quid magis? In omnibus operibus tuis memorare novissima tua, et in aeternum non peccabis.



TIT. VI.---De causidicis.

[Col. 0161D] 15. Causidicus vel advocatus es? Cogita cujus sortitus sis agnomen, et tam bonae rei ministrum te exhibe fidelem. De Domino enim dictum est, quia advocatum eum habemus apud Patrem. Dissimula quoque aliquando causationem ob conservandam dilectionem



TIT. VII.---De judicibus.

16. Locotheta [(36) 9Kb] , quem nos comitem dicimus palatii, praefectus aut judex es? Considera quem et tu habiturus sis dispunctorem vel judicem: perpende quam grave tuleris jugum, et puta quod non sit gravius ullum. Illius enim solius est, libere de alterius [Col. 0162A] judicare peccato, qui non habet unde judicetur ex suo. Audi denique ipsum: Nolite, inquit, judicare, et non judicabimini: nolite condemnare, et non condemnabimini (Matth. VII, 1). Audi et alium, sed tamen ab ipsius spiritu doctum: Noli, ait, quaerere fieri judex, nisi forte valeas virtutem irrumpere iniquitatis, ne forte extimescas faciem potentis, et ponas scandalum in aequitate tua (Eccli. VII, 6). At tu, ita, inquis, haec tua videntur verba sonare, quasi Deus judices omnino nolit esse. Ubi ergo lex? Ubi fas? Ubi ipsa inter bonum malumque discretio? Omnibus licebit quaelibet impune agere: furtum aeque laudabitur, ut datum: vitia cum virtutibus pari corona gaudebunt. Quis inter fratres haereditatem dividet? Quis viduam a calumniatore, virginem a raptore [Col. 0162B] defendet? Quis inopem tuebitur? Non, inquit Deus, 25 prohibeo in praesenti saeculo aliquod inter homines esse judicium; sed praedico periculum, ut caveas peccatum. Quod enim periculosum est uni, non debet passim a multis ambiri.

17. Denique considerans, vix unquam potui judicem cernere sine cupiditia. Et certe ipsa non discernit justa, imo obcaecat judicum corda. Volo ergo esse judices, non praedones; volo judices, non raptores; volo judices, non calumniatores; volo judices, sed veraces: volo judices, sed non divitiis inhiantes. Etenim quidam amicum suum de partiendo onere potestatis consiliaturus: Constitue, ait, judices qui oderint avaritiam (Exod. XVIII, 21). Sapientiae quoque liber ita incipit. Diligite justitiam, [Col. 0162C] qui judicatis terram (Sap. I, 1). Jesus quoque filius Sirach ait. In judicando esto pupillis misericors ut pater, et pro viro matri eorum, et eris tu veluti filius Altissimi obediens, et miserebitur tui magis quam mater (Eccli. IV, 10). Dominus quoque in Deuteronomio: Maledictus qui pervertit judicium advenae, pupilli, et viduae (Deut. XXVII, 19). Itemque qui supra: »Ne relinquas retro tibi maledicere; maledicentis enim tibi in amaritudine animae exaudietur precatio illius; exaudiet autem illum Deus, qui fecit illum (Eccli. IV, 5);« et rursus: »Noli amare mendacium adversus fratrem tuum, neque alliges tibi duplicia peccata; neque enim in uno eris immunis (Eccli. VII, 13).« Psalmista quoque: Usquequo, inquit, judicatis iniquitatem, et facies peccatorum [Col. 0162D] sumitis? Judicate egeno et pupillo, humilem et pauperem justificate; eripite pauperem, et egenum de manu peccatoris liberate (Psal. LXXXI, 2). Alius vero: Non assumas inquit, personam pauperis in judicio (Eccli. XXXV, 16). Quod tunc observandum scias, quando dives justam, pauper injustam, ut assolet, habet causam. Item idemque: »Audite, et quod justum est judicate, sive civis sit ille, sive peregrinus: nulla distantia sit personarum. Ita parvum audietis ut magnum, nec accipietis cujusquam personam in judicio, quia Dei est judicium (Deut. I, 16).« Judex vero dicitur quasi jus dicens; jus [Col. 0163A] vero dicere, juste est judicare. Denique audi quemdam, de cujus auctoritate non dubites: »Bonus, inquit, judex nil debet arbitrio suo decernere, nec domesticae voluntatis proposito aliquid judicare, nil paratum et meditatum domi proferre [(37) 1Kb] , sed juxta leges et jura cuncta pronuntiare, decretis obedire, nil propriae voluntati indulgere.« Et, o quam bene ipsi haec dicens voci concordat summi et solius sine mendacio judicis ita dicentis: Sicut audio, judico (Joan. V, 30). Et tu itaque sicut audis, judica; et sicut sese habet rerum natura, decerne. Cave tamen ne aliquem capias in verbo, Pharisaeorum exemplum aspernare, qui insidiantes observabant, quomodo Dominum caperent in sermone (Matth. XXII, 13). Memento te non solum in sermone, sed etiam [Col. 0163B] in multis offendere quotidie, ipso omnium justissimo judice spectante. Juste etiam cum judicas, cave 26 praemium ne exigas, aut aliquod servitium, ne de te conqueri Dominus videatur dicens: Populum meum exactores sui spoliaverunt (Isai. III, 12). Audi potius praecipientem ipsum: Juste, ait, quod justum est exsequeris (Deut. XVI, 20). Injuste enim quod justum est exsequitur, qui praemium pro justo opere expetens, ipsam justitiam vendere non veretur. Sed sufficiat istud modicum, nam si plenius vis instrui, lege libellum tibi congruentem Isidori.



TIT. VIII.---De testibus.

18. Testis es? Cave illud dicentis: Testis falsus non erit impunitus (Prov. XIX, 5). Nam cum juxta cujusdam carmen:


[Col. 0163C] Vera tacens, et falsa loquens utrique [f. quoque] nequiter errent;
   Hic quia non prodest, hic quod obesse cupit.

Flagitium majus aestimo nullum quam falsum testimonium, quia et Domino, in quem perjurat, et judici, quem fallit, et omnem ejus culpam sibi congerit, et proximo quem laedit, et omnem ejus calamitatem animae suae infligit, reus tenetur. Facilius est quoque, ut quidam ait, vitare discordem, quam declinare fallacem.



TIT. IX.---De ministris publicis.

19. Procurator, exactor, quod gastaldus [(38) 1Kb] usitato multis, Franciloquo vero major dicitur eloquio, sive thelonearius, vel cujuslibet alterius publicae functionis minister es? Considera cujus rei ministerio fungeris, sciens veracissime dictum, quia cui plus committitur, plus ab eo exigitur (Luc. XII, 48), etiam [Col. 0163D] cum usura poenarum. Ideo autem in principio monui considerari ministerium, quia diversa novi genera ministeriorum, et leviora quidem alia, alia vero graviora; inter quae nullum scio ipso, quod curaturam [(39) 1Kb] Italici dicunt, gravius. Ipsum enim, dum juxta [Col. 0164A] suimet vocabulum incessanter rem urget curari terrenam, miseram miserrime negligi cogit animam. Ad illud enim, veluti ad quoddam asylum, omnia confluunt genera vitiorum, et dum illius officii sit omnia vitia ulcisci, nullum invenitur, quo non constet reum illum teneri. Nam fures procuratoris est tradere carceri, cum pene nil aliud videatur ipse quotidie, nisi rapinam et fraudem sectari, et in comparatione mali levius est, ut autumo, absque violentia quaelibet furari, quam cum tormentis ab aliquo, quod detur, exigi; levius penuriae necessitate quaevis latrocinia exercere, quam cupiditatis ardore fraudem aut seniori [(40) 1Kb] , aut alicui alteri, aut certe sibi ipsi inferre, in quo et perjurium incurrere, nec furtum videatur cavere; quod approbat Sapiens, [Col. 0164B] qui dicit: »Potior fur quam assiduitas viri mendacis; perditionem tamen utrique haereditabunt (Eccli. XX, 27);« itemque de malo perjurii: »Vir, ait, multum jurans replebitur iniquitate, et non discedet a domo illius plaga, et si frustraverit, delictum ejus super eum erit; et si in vacuum juraverit, non justificabitur: replebitur enim tribulatione domus ejus; 27 et si dissimulaverit, delinquet dupliciter (Eccli. XXIII, 12, 13).« Dissimulare vero perjurium, est arte jurare. Dupliciter vero delinquit, qui hoc agit, quia et Deo, cujus conspectum non abhorret, et proximo, quem fallere non timet, reus tenetur. Dupliciter delinquit, quia et fallaciae et perjurii notam incurrit.

20. Procurator adulteros et meretrices poenis deputat, cum tota ejus vita ebrietati caeterisque luxibus, [Col. 0164C] quae adulterii et fornicationum solent esse fomenta, spureissime deserviens, eadem illum agere, quae in aliis damnat, perspicacissime demonstret. Ad cumulum vero perditionis, si forte aliquis talium, quod offerat, invenit, statim et ipsum criminis ultorem acquirit tutorem; sicque in illo completur, quod in Psalmo legitur ita: Si videbas furem, currebas cum eo, et cum adulteris portionem tuam ponebas (Psal. XLIX, 18). Quid magis? Breviter praestringentes dicamus tale esse hujusmodi negotium, ut quasi e multis millibus hominum unus videatur assumi, qui ob aliorum emendationem vel commodum aeternae tradi debeat perditioni. Sed quid facio, qui id ipsum genus officii video a quibusdam pretio captari? quid, inquam, inde? Nunquam ne vidisti ab aliquo resticulos [Col. 0164D] erui, quibus funis, quo appenderetur, deberet fieri? Hujusmodi ergo vecordiae technam et istius miserrimi ascribe [(41) 1Kb] .

21. Sed ne more Pharisaico, dum vehementer carpimus facinus, desperationem emendationis incutere [Col. 0165A] videamur, divitias bonitatis Dei monstrantes, etiam tu quomodo salvari possis pandemus. Ante omnia hoc tibi damus consilium, ut si aliquo modo vales, ab isto te mortifero excutias laqueo, et sic demum ad poenitentiae medicamina confugiens, pro modo criminis medelam quaeras satisfactionis. Quod si non vales omnino, cum magno tremore quod praeceptum est exsequens, cave ante omnia crudelitatem, inde fraudem, hinc cupiditatem et rapacitatem, non minusque ebrietatem, postremo illum Psalmi versiculum, quem protulimus, videlicet ne aliquo pretio illectus, aut veluti quadam misericordia deceptus, furtum aliquod tegas, aut quodlibet, quod insequi debeat, crimen defendas. In ulciscendis vero criminibus, ita quod ministerio congruit, exsequere, [Col. 0165B] ut nunquam excidat memoria quod Dominus in parabola omnibus protulit, tibi maxime, cujus finis est iste: Serve nequam, nonne oportuit et te misereri conservi tui, sicut et ego tui misertus sum? Tunc iratus tradidit eum tortoribus (Matth. XVIII, 32). Sed et illud quaeso memineris saepe: Qui sine peccato est vestrum, primus in illam lapidem mittat (Job VIII, 7): et inter agendum, suffragium tibi semper adhibere ne cesses eleemosynarum. His forsitan cum humilitate cordis pias omnipotentis aures pulsantibus, mereberis aliquando, ut ad te ipse venire, et per se sicut Zachaeum et Matthaeum visitare te atque curare; et his qui te olim salvum posse fieri desperaverant, 28 dignetur respondere: Quia non veni vocare justos, sed peccatores in poenitentiam (Matth. IX, 13).



TIT. X.---De nobilibus.
[Col. 0165C]

22. Patronus [(42) 1Kb] , sive, ut usitatius a multis dici ambitur, senior es? Audi: Quae vultis ut faciant vobis homines, et vos facite illis (Matth. VII, 12). Similiter et Moyses: Non morabitur opus mercenarii tui apud te usque mane (Levit. XIX, 13). Opus vero pro mercede operis positum intellige, uti per efficientem id, quod efficitur, et per continentem id quod continetur, quidlibet significari legis saepissime. Alius vero: »Qui effundit, inquit, sanguinem innocentem, et qui fraudem facit mercenario, fratres sunt, unus destruens, et alter aedificans. Quid prodest illis nisi labor? Unus orans, et unus maledicens, cujus vocem exaudiet Deus? (Eccli. XXXIV, 17.)« Et per Malachiam: Ero, ait Dominus, testis velox maleficis, et [Col. 0165D] adulteris et perjuris, et qui calumniantur mercedem mercenarii (Malach. V, 3). Quem locum Hieronymus exponens adverte quid dixerit: »Nequaquam, ait, levia putemus esse peccata, perjurium et mercedem non reddere laboranti, et caetera his subnexa, quae maleficio, veneficiis atque adulterio comparantur.« Apostolus quoque: Qui suorum, inquit, et maxime domesticorum curam non gerit, fidem negavit, et est infideli deterior (Gal. VI, 10). Attende Deum in principio creationis humanae dixisse: Crescite et multiplicamini, [Col. 0166A] et replete terram, et subjicite eam, et dominamini piscibus maris, et volatilibus coeli, et bestiis terrae (Gen. I, 28): ut intelligas homines non hominibus, sed volatilibus, bestiis et piscibus esse praelatos, omnesque a Deo natura aequales conditos, sed inaequalitate morum faciente, aliis alios intantum suppositos, ut plerumque aliqui dominentur etiam melioribus. Unde et majores, eos, qui caeteris principabantur, patres patriae, dictatores, et consules quam reges appellare maluerunt, invidiosum fore censentes, si dicerentur homines, veluti pecora, a quolibet regi. Meminisse autem, ut et Gregorius dicit tibi, oportet, sanctos Patres nostros non reges hominum, sed pastores fuisse pecorum. Augustinus quoque de aequalitate naturae, et sociali vinculo [Col. 0166B] amicitiae (n. 1): »Quoniam, inquit, unusquisque homo humani generis pars est, et sociale quiddam est humana natura, magnumque habet et naturale bonum, vim quoque amicitiae: ob hoc ex uno Deus voluit omnes homines condere, ut in sua societate, non sola similitudine generis, sed etiam cognationis vinculo tenerentur.« Beatus quoque Leo papa, idipsum luculentissime exsequens: »Simul, inquit, cum servis habemus, quod ad imaginem Dei conditi sumus, nec carnali a nobis, nec spirituali nativitate divisi sunt. Eodem spiritu sanctificamur, eadem fide vivimus, ad eadem sacramenta concurrimus.« Severinus quoque Boetius disserens de eodem negotio plurima, quae caecis etiam valeant esse perspicua, concludit ita: »Si primordia vestra, inquiens, auctoremque [Col. 0166C] Deum spectes, nullus 29 degener exstat, invitus pejora fovens, proprium ne deserat ortum.« Cui sententiae concinit et alterius cujusdam, sermone, actu, et nomine Benedicti, quodam loco dicentis: »Sive servus, sive liber, omnes in Christo unum sumus, ut sub uno Domino aequalem servitutis militiam bajulamus, quia non est personarum apud Deum acceptio: solummodo in hac parte, apud ipsum discernimur, si meliores aliis operibus bonis, et humiles inveniamur.«

23. Nota vero te, quisquis es, qui de fastu alti gloriaris abusive sanguinis; cum omne hominum genus in terris simili surgat ab ortu, et non ex alia, sed ex eadem massa compositus, ex uno patre, ex eademque, qua servorum quilibet, sis matre creatus. [Col. 0166D] Quia si omnes in Christo quoque unum sumus (Rom. XII, 5), uno scilicet pretio redempti, eodemque baptismo renati: quisquis eamdem fraternitatis unitatem caeteris se praeponendo scindere nititur, paternitatem sine dubio illius, redemptionem et regenerationem quoque, qua ejus filii efficimur [(43) 1Kb] , quantum in se est, annullare, et, ut ita dicam, abnegare probatur. Verum si solummodo in hac a Deo parte discernimur, si meliores aliis in operibus bonis, et humiles inveniamur; convincitur melior esse qui tibi servit [Col. 0167A] humiliter, quam tu, qui eum despicis arroganter; nobilior, qui tibi, quod promisit, exhibet fideliter, quam tu, qui eum decipis mendaciter; generosior, qui jura naturae custodiens, proprium non deserit ortum, quam tu, qui vitiis vitia nutriens, vim amicitiae magnumque et naturale violas bonum. His igitur utpote verissima veracissimorum auctoritate suffultis, et nulla sui contrarietate nutantibus rectissime concessis, firmissima colligitur definitione, non natura, sed voluntate, homines a se invicem distare. Ad erudiendum vero stultorum inscitiam, ad confutandam arrogantium proterviam, ille qui in Evangelio dicit: Pater meus usque modo operatur, et ego cooperor (Job V, 17), quotidie nobis cernentibus hunc humiliat, et hunc exaltat quia suscitat de pulvere [Col. 0167B] egenum, et de stercore erigit pauperem, ut collocet eum cum principibus (Psal. CXII, 6): videlicet ut cum quilibet de nobilitate gloriatur generis, perpendens, quoscunque ex paupere et infimo genere, ad summos honores conscendere, advertat antecessoribus suis et id contingere potuisse, et studeat elationem reprimere. Omne enim 30 datum optimum, et omne donum perfectum desursum est (Jac. I, 17); et: Non est potestas nisi a Deo (Rom. XV, 1): quod perspicacissime monstrant nobilium filii ad penuriae infamiam deducti; et servorum soboles summatum [(44) 1Kb] obtinentes haereditates, quovis ordine easdem indeptae, insignes. Ponamus namque ante oculos quemlibet praefecti filium, cujus avus judex, abavus tribunus, vel scoldascio [(45) 2Kb] , atavus cognoscatur miles [Col. 0167C] fuisse: quis illius militis pater? ariolator, an pictor; aliptes, an auceps; cetarius, an figulus; sartor, an fartor; mulio, an sagmio [(46) 1Kb] fuerit; postremo eques, an agricola; servus, an liber? Quis recordatur post omnia; nam

Servis regna dabunt, captivis fata triumphum.
ut quondam per quemdam cantatum est satirographum; quod tamen non fatis, sed disposito jure ascribitur cunctipotentis. Quid vero, si cui illorum contigerit quod cuidam tibicini contigisse Varro testis est, quod videlicet aliquando etiam ignobili [Col. 0168A] ministerio ad summum aliquem honorem provectus fuerit, sicut ille eadem arte tantum populum delectavit, ut rex fieri meruerit? [(47) 1Kb] Nunquid enim tibicinem illum nobilitare potuit, dum extulit tibia, quod non valuit, dum protulit natura? Sed relinquamus istud ambiguum, et forte nec credendum ducamus ad medium.

24. Quid quod non vafris gentilium, sed certis sacrarum Scripturarum assertionibus monstrare quimus ad liquidum? David, fratribus reprobatis, in regem a Deo electus, quia Dei munere eosdem regno praecessit, nunquidnam et genere superavit, aut illius progenies propter regnatum [(48) 1Kb] alia, quam eadem, quam sine regnatu protulit natura? Nobilis ille, quia rex; ignobiles fratres ejus, quia milites: [Col. 0168B] an, quod verum est, hanc sibi virtute nobilitatem cum Dei gratia paravit, ut qui familia erat ignotus, claresceret moribus? Unde Cicero pulcherrime adversus Sallustium agens, »Velim, inquit, mihi respondeat: Nunquid hi, quos protulit Scipiones et Metellos, ante fuerint opinioni et gloriae, quam eos res suae gestae, et vita innocentissime acta commendavit? Quod si hoc fuit illis initium nominis et dignitatis, cur non aeque de nobis aestimabitur?« Itemque: »Quare noli mihi antiquos viros objectare. Satius est enim me meis rebus gestis florere, quam majorum meorum opinione niti, et 31 ita vivere, ut ego sim posteris meis nobilitatis initium, et virtutis exemplum.« His contra hodie agitur. Mavult enim quis avum laudari, quam se. »Splendidum te, [Col. 0168C] ait Boetius, si tuam non habes, aliena claritudo non efficit.« Caeterum ut ad id, quod usualiter quotidie cernimus contingere, redeam, nonne vides multos hodie obsequio, aut quolibet ingenio non modo mereri libertatem; verum et ipsam dominorum nancisci haereditatem, nobilique quanquam impari interveniente connubio, servorum [(49) 1Kb] dominicae persaepe etiam praeferri propaginem? Factum sit, infectum sit, narratum est quod refero. Cujusdam divitis filius gutta, quam cadivam [(50) 1Kb] dicunt, laborabat. Medicorum omne probatissimorum erga eum inefficax [Col. 0169A] ingenium, ad desperationem salutis paternum atque maternum deduxerat animum: cum ecce unus servorum suggerit, ut flores arboris persici optime mundatos, primo Lunis die [(51) 1Kb] Aprilis mensis in vase vitreo colligerent: quod sub radice ejusdem arboris, insciis omnibus, ab uno quo vellent suffoderetur, eodem die reversuro ipso, a quo positum est, anno vergente, si fieri posset, hora quoque eadem, et effosso vase, flores in oleum conversos, arborem siccatam inventuro: quod sub altare positum, presbytero quoque ignorante, novem missis super eo celebratis, sanctificaretur, et statim post accessum ejusdem morbi novem vicibus in haustum diatim scilicet aegro daretur, cum oratione Dominica, ita duntaxat, ut post sed libera nos a malo, a [Col. 0169B] dante diceretur, libera Deus istum hominem nomine ill. a gutta cadiva 32 et quibus novem diebus missam quotidie audiret, azymum panem cibumque quadragesimalem post jejunium caperet, atque ita Deo miserante convalesceret. Factum est, si tamen factum est, ille convaluit, servus emancipatus est, etiam haeres ascriptus, medicina ab innumeris approbata, multis quoque salutis contulit remedia. Hoc ideo libuit referre, ut et legentes eamdem experirentur [Col. 0170A] [(52) 1Kb] , quo mea opera etiam in hoc aliquibus suffragium contra hujusmodi incommodum pararetur, et te, cum quo mihi sermo est, hujusmodi exemplis commonefaciam »ne te quaesiveris extra« neve stulte alicui tibi maxime commendato [(53) 2Kb] veluti nobiliorem te velis praeferre, certus te ejusdem conditionis, ejusdem mortalitatis, ejusdem pulveris esse, dignitatemque saeculi, si enucleatim discutiatur, non in genere, sed in ipsa consistere possessione, in quantum videlicet non ipsos homines, sed ea, quae circumstant hominibus, videmur pensare, gloriosioremque [(54) 1Kb] futuram ejus sobolem, si fortuna a te, ut ita dicam, ad illum transiens, eam divitem, tuam reddiderit pauperem; imo, ut absque ulla cunctatione quod verum est proferam, Omnipotentis dispositum [Col. 0170B] illam sublimare, tuam voluerit humiliare; quae omnia si ipse tibi non suades, visus suadeat, vel sapiens ille dicens de talibus: Vidi servum sedentem in loco dominorum [(55) 1Kb] ; longeque licet impar alius, Divitis, inquiens, servi claudit latus ingenuorum filius.

25. Vidi autem quibusdam pessimum quoddam inesse vitium, quod tanto minus valeo intactum relinquere, quanto magis illud in memetipso [(56) 4Kb] [Col. 0171A] 33 expertus, velut in quodam possum libro relegere. Invenies enim quemlibet nobilium omnibus pene rebus destitutum, potentia et dignitate (si quam forte adeptus est) [(57) 1Kb] viduatum, penitusque quantum ad id quod cupiditia dictat, et nobilitas expostulat dejectum, qui contra tam duram infortunii calamitatem brachium erigere nitens, nec per se (quia ita sese natura hujusmodi conatuum habet) aliquid valens, quempiam, qui quietus, copia arridente, aut in se subsistere, aut cum grandi quaestus emolumento alteri valeret servire, dulcisonis blandiloquiorum illecebris ad se sequendum non dubitet irretire, et a magno profectu ad immanem defectum deducere. Sed dum istius poena illius resurrexerit gloria, istius detrimentis illius creverint commoda; aut penitus [Col. 0171B] nullam videtis referre condignae retributionis gratiam, aut si qua fuerit compensatio attributa, parva sit aut magna, et aliqua discordiae saltem vel levissima subrepserint divortia, oblitum [subaudi invenies eum] amicitiae praeteritae, oblitum tam bonae voluntatis, ut nullo munere quod solet oculos decipiendo allicere, sed sola ea, quae fortis est ut mors (Cant. VIII, 6), dilectione suadente, se penitus neglecto, illi maluerit etiam cum vitae innumeris periculis succurrere, ut gloriam aut amissam aut potiorem valeret recuperare, quam suimet curam gerere, et sibi necessaria, cum adesse potuissent, ad vota captare; oblitum eorum, quae tunc [(58) 1Kb] utrisque inerant, et crescendo de die in diem adesse poterant, quibusque quando deceptus est pollebat, illa improperare, [Col. 0171C] ad quae jam deceptus sui causa decidit, qui commemorat [(59) 1Kb] ; oblitum eorum quae illum vidit habuisse, illa commemorare, quae per se contigit non habere. 34 Reminiscens namque quod contulit, obliviscitur quae abstulit; recitans ad quae illum extulit, tacet a quibus dejecit; tacens decus ipsius nobilitatis [(60) 1Kb] , notam, quam ipse intulit, refert paupertatis. Hoc tantum nefas, cum ad describendum, ut est, locum alium, propriumque flagitet tomum [(61) 1Kb] : sufficiat hic vel ex aliquantulo commemoratum, [Col. 0172A] ut exigas [f. erigas] animum ad cavendum, si Dominum vis habere propitium.



TIT. XI.---De mercenario et cliente.

26. Mercenarius, cliens, sive commendatus [(62) 1Kb] cuilibet es? Audi praecipientem Dominum: Quod tibi non vis fieri, alii ne feceris (Tob. IV, 16); quod, ut quomodo ad te pertineat, demonstrem, hortor ut sicuti a patrono non vis debito servitii fraudari donativo, ita caveas ne quando ille a te debito fraudetur obsequio, ne de te conqueri videatur. Sapiens, qui dicit: Multi quasi inventionem aestimaverunt foenus, et praestiterunt molestiam his qui se adjuverant. Donec accipiant, osculantur manus dantis, et in promissionibus humiliant vocem suam, et in tempore redditionis postulabit tempus, et loquetur verba taedii et [Col. 0172B] murmurationum, et tempus causabitur (Eccli. XXIX, 4, 6). Tempus autem redditionis, quam promisisti, tempus intellige servitutis, quando manus manibus junxisti senioris [(63) 1Kb] . Cave ergo, ne segniter, superbe, aut infideliter quod pollicitus es exsequens, illud beati Job tibi videaris applicare: Vir, inquit, vanus in superbiam erigitur, et quasi pullum onagri se liberum natum esse putat (Job XI, 12). Liberum enim te nequaquam natum esse, sententia ejusdem vales advertere, cum hominem ad laborem ille nasci dicat apertissime: labor vero magis servituti quam libertati videtur congruere; unde et quidam sapiens: Cibaria, inquit, et onus asino, et panis et disciplina atque opus servo (Eccli. XXXIII, 25). Hinc itaque Seneca: »Beneficium, ait, accipere, 35 libertatem [Col. 0172C] est vendere.« Ne ergo hanc tibi arroges, quam lucri causa vendidisti libertatem, fac potius quod Salomon hortatur, nullum scilicet tibi te esse debere perpendens amiciorem: Fili mi, si spoponderis pro amico tuo, defixisti ad extraneum manum tuam. Fac ergo quod dico, fili mi, et temetipsum libera, quia incidisti in manus proximi tui: discurre, festina, suscita amicum tuum, ne dederis somnum oculis tuis, et non dormitent palpebrae tuae (Prov. VI, 1-4). Haec omnia, cum, ut dixi, etiam juxta litteram, salvo [Col. 0173A] videlicet intellectu, qui rectoribus Ecclesiae congruit mystico, etiam pro quovis agere debeas amico, multo magis agere congruit pro temetipso, duplici scilicet pro causa, ne et patronus juste causari possit, debitum te beneficiis non rependisse obsequium, et cuncta de coelo prospiciens Dominus vindex adsit secundum Apostolum (I Thess. IV, 6), dum in negotio dati et accepti te decipere viderit fratrem tuum. Memento itaque saepissime illius dicentis: Intellige proximum tuum ex temetipso (Eccli. XXXI, 18). Itemque: Multi non nequitiae causa non foenerati sunt, sed quia fraudari gratis timuerunt (Eccli. XXIX, 10), ut ex temetipso colligas, quia non semper culpa est patronorum, quod aliquandiu detinent mercedem mercenariorum, vel quorumlibet sibi commendatorum, [Col. 0173B] sed agit hoc multoties nequitia, desidia, vel superbia eorum. Unde qui supra (Seneca) Malignos, ait, fieri maxime ingrati docent. Hoc itaque prudenter et sollicite cogitans, quo fidelius atque studiosius vales, ad serviendum praepara viriliter animum, certus quia pater ille familias, cujus uterque estis famuli, afflictionem et laborem tuum de coelis contemplabitur. Si viderit te a patrono decipi, et arguet eum, statuens fraudem contra faciem ejus in tremendo die illius justi examinis. Tu vero si digne eamdem mercedem non elaboraveris, in supplicio componere [(64) 1Kb] exigeris, ubi scilicet deerit auxilium fideijussoris, et pretium redemptionis.



TIT. XII.---De consiliariis.

27. Consiliarius es? Cave illud propheticum dicentis: [Col. 0173C] Vae qui dicitis malum bonum, et bonum malum (Isa. V, 20). Nam ut vetus sese habet proverbium: Si in clientelam felicis hominis potentisque perveneris, aut veritas, aut amicitia perdenda est. Cogita, quia dicimus Judaeos Christum crucifixisse, cum non ipsi, sed milites Romani eum crucifixerint, ut intelligas ei totum criminis pondus incumbere qui consilium super hoc non dubitavit dare. Unde amplius Caipham exsecramur, qui dixit: Quia expedit unum hominem mori pro populo (Joan. XVIII, 14), quam Pilatum, qui dixit: Accipite eum vos, et secundum legem vestram judicate eum (Ibid. 31). Unde et Apostolus: Non solum qui faciunt, inquit, sed etiam qui consentiunt facientibus, digni sunt morte (Rom. I, 32). Et nota, quia non ait, qui jubent, aut consiliantur, sed, quod [Col. 0173D] valde minus est, qui consentiunt, ut intelligas, quam mortiferum sit perditionis consilium, cum tam noxius sit etiam ipse consensus. Qui enim, ut ait Seneca, succurrere perituro potest, cum non succurrit, occidit. Contra hodie agitur; mavult enim quis aliquem invenire morigerum, quam amicum. Amicus 36 autem, ut ait Gregorius, dicitur animae custos. Invenitur vero hodie major numerus eorum, qui dicunt videntibus, nolite videre, et aspicientibus, nolite aspicere nobis ea, quae recta sunt: loquimini [Col. 0174A] nobis placentia, videte nobis errores (Isa. XXX, 10). Non est autem hujusmodi amicitia, non est, inquam, imo maxima inimicitia. Qui enim ea parte, qua in perpetuum victurus est, quemlibet interficit, homicida pessimus est. Lex vero amicitiae, Lelio teste, est ut ab amicis honesta petamus, amicorum causa honesta faciamus. Omnis vero suasio tria debet continere, honestum, utile, possibile; his si unum defuerit, receptibilis suasio non erit. Sodalis vero amico, ut legitur in Sapientiae libro, conjucundatur in oblectatione, et in tempore tribulationis adversarius erit (Eccli. XXXVII, 4). Quod agnoscens beatae recordationis jam dictus papa Gregorius, cuidam scribit: Consiliarios, inquiens, tales tibi elige, qui te, non tua diligant. Tu ergo quicunque [Col. 0174B] unus de mille ad consilium cujuslibet elegeris, cogita cujus vide frueris; et amicum non propter sua, sed propter se diligens, honesta ei consiliare, illius causa honesta operare; ipsum enim Dominum, magni consilii angelum (Isa. IX. 6, sec. LXX) vocatum legimus, cujus si imitatores esse volumus, consilium nemini, nisi sanum, nisi justum, nisi honestum demus, ne contra agentes, non consiliatores, sed amici judicemur proditores, nec bonitatis cooperatores, sed malitiae vocemur inventores, et per hoc diaboli fautores.



TIT. XIII.---De dominis.

28. Dominus es? Noli extolli: memento te servum, unum habere Dominum, et ideo te esse conservum. Quanquam enim sapientissime Sapiens quidam, [Col. 0174C] servorum nequam considerans superbiam, dicat: Panis et disciplina, et opus servo (Eccli. XXXIII, 25), etc., vide tamen ne superponas ei aliquod, quod ferre non possit, aut certe difficile poscat servitium. Noveris discretionem matrem omnium esse virtutum, cum et juxta beati Leonis papae admonitionem, hoc ipsum te per omnia debeat facere mitiorem, quod ejus uteris subjectione, cum quo uni Deo eadem subjiceris servitute. Hinc quidam pulcherrime: Qui servis, inquit, crudelis est, ostendit in aliis non voluntatem sibi deesse, sed potestatem. Terreat te itaque poena Pharaonis; considera Deum afflictionem miserorum contemplari de coelis; da ei quotidie aliquid spatii, non quo vacare quieti, sed servire valeat Creatori. Si est, imo quia est disciplina [Col. 0174D] necessaria, sit moderata. Quod si te forsitan laesit, si furatus est aliquid, si fraudem intulit, si aufugit, quidquid perperam egerit; omnia ita stude corrigere, ut non irae satisfacere, sed negligenti prospicere; non exsequi vindictam, sed videaris insequi culpam, salvare delinquentis animam: et in his omnibus ne excidat animo sententia illa terribilis, qua dicitur: Serve nequam, omne debitum dimisi tibi, quoniam rogasti me: nonne ergo oportuit et te misereri conservi tui, sicut et tui misertus sum? [Col. 0175A] Tunc iratus Dominus ejus tradidit eum tortoribus (Matth. XVIII, 32-34), etc. Quod si morigerus et fidelis est, audi: Si est tibi servus fidelis, 37 sit tibi sicut anima tua (Eccli. XXXIII, 31); non fraudes illum libertate, neque inopem derelinquas illum.



TIT. XIV.---De servis.

29. Servus es? Noli tristari; si fideliter domino tuo servieris, libertus eris omnium Domini: omnes enim in Christo fratres sumus. Audi itaque apostolum dicentem: Servi, subditi estote in omni timore dominis. (Petr. II, 18.) Quo timore, et quid sibi vult quod dicit omni? Id est primum Dei, inde terreni domini, sive primum timore servili, quem charitas foras mittit (I Joan. IV, 18), videlicet ne flagelleris, ne vapules, ne constringaris, ad ultimum ne [Col. 0175B] in ignem aeternum pro contemptu ducaris: quia quisquis potestati resistit, Dei ordinationi resistit; non est enim potestas nisi a Deo (Rom. XIII, 2). Imposuisti quoque, ait Psalmista, homines super capita nostra (Psal. LXXXII, 33): et juxta cujusdam sententiam: »Qui Deo conatur resistere, necesse est ut magno bono careat, et magnum malum incurrat, quia scilicet summo bono contraivit, et deteriori malo adhaesit.« Hinc demum timore casto [subaudi subditus esto], qui permanet in saeculum saeculi, videlicet ne, si piger vel deses fueris, perdas gloriam fortiter laborantibus in futuro promissam. Horas igitur si quas furaris domino tuo, redde Creatori tuo. Et ne fortuitu, aut absque Dei providentia putes te servituti, quovis ordine acciderit, subjectum, [Col. 0175C] audi Isidorum: »Propter peccatum, inquit, primi hominis, humano generi poena divinitus illata est servitutis, ita ut quibus aspicit non congruere libertatem, his misericorditer irroget servitutem; et licet hoc per peccatum contigerit originis, tamen aequus Deus ita discrevit hominibus vitam, alios servos constituens, alios dominos, ut licentia male agendi servorum, potestate dominorum restringatur. Nam si omnes sine metu essent, quis esset qui a malis quempiam cohiberet? Inde et in gentibus reges principesque electi sunt, ut terrore suo populos a malo coercerent, atque ad recte vivendum legibus subderent. Quantum attinet ad rationem, non est personarum acceptio apud Deum (Rom. II, 11); qui mundi eligit ignobilia et contemptibilia, et quae [Col. 0175D] non sunt, ut ea quae sunt destrueret, ne glorietur omnis caro, hoc est carnalis potentia coram illo (I Cor. I, 28): Unus enim Dominus aequaliter et dominis fert consilium et servis. Melior est subjecta servitus, quam elata libertas; multi enim inveniuntur Deo libere servientes, sub dominis constituti flagitiosis, qui etsi subjecti sunt illis corpore, praelati sunt tamen eis mente.« Hoc ergo tanti viri testimonio non tam diserto, quam vero consolatus, esto fidelis et bonus servus, semper habens consilium in [Col. 0176A] corde, quod Agar ancillae Sarai dedit angelus: Revertere, inquiens, ad dominam tuam, et humiliare sub manu ejus (Gen. XVI, 9).



TIT. XV.---De magistris.

30. Magister es? Memento te disciplinam cum dilectione discipulis debere, exemplo illius qui desuper magister est omnium, qui quos diligit flagellat et corripit (Prov. III, 12), quique non servos, sed amicos suos vocare consuevit discipulos (Joan. XV, 15), et sic insequendo tam verbis quam verberibus eorum errata corrigere, ut personas delinquentium debeas et tu diligendo nutrire.



38 TIT. XVI.---De discipulis.

31. Discipulus es? Scito te obedientiam debere magistris, eamque rem moralem existere, ut hoc [Col. 0176B] quis exigat a subditis, quod se meminit exhibuisse praelatis. Et ut mistum, et veluti concionale texam eloquium, discipulus es? Audi et tu, quaeso, praecipientem Dominum: Quae vultis ut faciant vobis homines, et vos facite illis (Matth. VII, 12). Similiter magister es? audi. Nolite vocari Rabbi (Matth. XXIII, 8). Discipulus es? audi. Quae dicunt facite, quae autem faciunt, facere nolite (Ibid. 3). Magister es? audi: Qui scandalizaverit unum de pusillis istis, qui in me credunt, expedit ei ut suspendatur mola asinaria ad collum ejus, et demergatur in profundum maris (Matth. XVIII, 6). Discipulus es? cave. Erit, inquit Apostolus, tempus cum sanam doctrinam non sustinebunt, sed ad sua desideria coacervabunt, sibi magistros, etc. (II Tim. IV, 3). Magister es? adverte: [Col. 0176C] Volentes esse legis doctores, non intelligentes neque quae loquuntur, neque de quibus affirmant (I Tim. I, 7). Discipulus es? Honore, inquit, invicem praevenientes (Rom. XII, 10). Magister? Non dominantes [(65) 1Kb] in clero, sed forma facti gregis (I Petr. V, 3). Postremo magister es, aut diceris, aut dici vis? Cura magisterii jura servare, ne dicaris abusive. Desidera magis prodesse quam praeesse. Discipulus es? Stude humiliter subesse, ut tibi et multis aliis quandoque valeas prodesse. Magister es? Doce humiliter quod nosti. Discipulus? Disce inhianter quae adhuc minime nosti. Magister? Opta magis amari, quam timeri: avertit enim, ut dicit Augustinus, a se plurimos tristis et nimium severa crudelitas. Unde et Gregorius: Si quis, ait, ferinos mores habet, [Col. 0176D] necesse est ut bestialiter solus vivat. Discipulus? Contende obsequendo amorem adipisci magistri; canit enim tibi ita poeta: »Victrix sapientiae fortuna: dicimus autem hos quoque felices, qui ferre incommoda vitae, nec jactare jugum vita didicere magistra.« Magister es? Cura hac arte magisterium moderari tuum, ut instituendis magis quam hebetandis videaris praeesse discipulis. Nam sunt nonnulli tam tardi atque obliviosi intellectus, ut ipsa prima difficile elementa litterarum, ne dum aliquid ex profundioribus [Col. 0177A] capere valeant generibus institutionum. Quidam vero, verbis ut id referam Aurelii Augustini, tantae sunt fatuitatis, ut paulo minus differant a pecoribus. Sunt vero alii tam agilis intellectus et studii, ut saepe proprio sensu et studio, etiam majora percipiant, quam a magistris didicerunt. Sunt etiam qui difficile capiunt, et facile perdunt. Sunt qui difficulter quidem capientes, capta fortiter retinent. Sunt qui facile capiunt, facilius amittunt. Sunt qui facillime capiunt, difficillime amittunt. His nihil aliud opus est insinuare, quam ut praepetem agilitatem sensus studii exercitio nutriant, ne non discendo quod valent, et auctorem ingratitudine offendant, et sapientia vacui, poenas pro contemptu quandoque exsolvant. Caeteris vero pro captu singulorum et [Col. 0177B] varietate intellectuum moderari debere noveris et praecepta disciplinarum, ne, si incapibilia eis velis ingerere doctrinarum, profundius caecitatis incidant gurgustium. Lege librum Augustini Soliloquiorum, et ibi evidens, 39 huic tamen nostro non dissonans, invenies super isto consilium. Verum forsitan deest [scilicet liber Augustini] nec valet inveniri quaesitus? Dicimus tibi, sicuti in eo legimus, quia ordine quodam ad sapientiam pervenire, bonae disciplinae officium est; sine ordine autem vix credibilis felicitatis [f. felicitas]: quocirca suadeo illos superius expressos [id est discipulos] tanto doctrinae ingenio tractari, ut more medicorum, qui lippientibus solem cupiunt visibilem reddere, primo levissimi captus doctrina eis offeratur; deinde quid, non multum [Col. 0177C] quidem, fortius tamen; tum demum aliquid, quod aliquantula sui parte ab hoc remotum, quibusdam veluti conjecturis ipsum aliquantulo aperire valeat visum; inde quodlibet ejus lucis vicinium, hinc ipsius sapientiae levius, hinc mediocrius, hinc ipse, si tamen capi utcunque posset, ipsius fulgor monstrandus; sin alias, optatius est lippiente visu ipso mane tabernas circuire, et aliquid commodi referri domum, quam ipso splendore meridiani solis penitus obcaecato, ipsas cum quodam appetitu tenebras sine aliquo fructu captare.

32. Sicut autem in auditoribus diversae inveniuntur distantiae sensuum, ita et in doctoribus diversae reperiuntur conspersiones affectuum. Nonnulli enim tam obstinatae sunt voluntatis, ut cum magistri ambiant [Col. 0177D] vocari, nulla doctrinae arte aliquos a se cupiant imbui; doctores dici desiderant, qui invidia obstrusi, doceri omnimodis detrectant. Hi sunt nimirum, qui thesaurum sapientiae cordis suffodientes antro, maledictionis spiculo terebrantur in judicio, juxta illud: Qui abscondit frumenta, maledicetur in populis (Prov. XI, 26). Sunt contra alii, qui tantae videntur largitatis, ut doctrinam magis videantur fundere, quam erogare, de quibus Gregorio teste dicitur in lege: Vir qui fluxum patitur seminis, a sacerdotio repellatur. Fluxum enim patitur seminis, qui ea, de quibus in auditorum cordibus bonarum [Col. 0178A] virtutum generari debuerant soboles, inaniter effundens, ipsa sui superfluitate steriles reddere eosdem cernitur auditores. Horum quinifaria cum sit divisio, una virtuti [(66) 1Kb] militare videtur solummodo; id est cum quilibet tam ardentis est charitatis, ut si fieri possit, totum se transfunderet in cor audientis, juxta illud Apostoli: Volo omnes fieri sicut me ipsum (I Cor. VII, 7); et: Os nostrum pateat ad vos, o Corinthii, cor nostrum dilatatum est, non angustiamini in nobis, cum angustiamini in visceribus vestris (II Cor. VI, 11, 12); quasi dixisset, licet angusta sit arca cordis vestri quae capiat, non est angusta manus charitatis quae fundat. Altera divisio servire videtur adulationi, dum quilibet sub specie docendi volens placere potentum alicui, introducit satyram, et violat [Col. 0178B] doctrinam. Tertia avaritiae deprehenditur militare; multi enim lucri ambitu, tegenda silentio vendunt loquendo. Quarta jactantiae specialius obsequitur, nam ut multum quis scire videatur, aperit saepissime quod debuerat celare, contra illud Psalmistae: In corde meo abscondi eloquia tua, ut non peccem tibi (Psal. CXVIII, 11); unde et Augustinus eumdem versiculum exponendo: Qui arcana, inquit, divulgat, imminuit Christi decorem; quibus satis lepide illud concinit poetae Persii: Usque adeo ne, inquiens, scire tuum nihil est, nisi te scire hoc sciat alter. 40 Quintam vero horum partem incauta solummodo loquacitas efficit; plerique enim, dum sine moderatione linguam incautius loquendo relaxant, inconsideranter emittunt, quod, licet desideranter [Col. 0178C] velint, revocare non possunt. Ex his quinque divisionibus prima praedicanda est et tenenda; secunda cum quinta miseranda et corrigenda; tertia cum quarta penitus vitanda. Sunt post istos, qui quod ipsi minime didicerunt, praesumptius nimis alios audent docere. De quibus ait Apostolus: Volentes fieri legis doctores, non intelligentes neque quae loquuntur, neque de quibus affirmant (I Tim. I, 7). Hi persaepe, dum dedignantur discipuli fieri veritatis, magistri efficiuntur erroris. Sunt etiam quidam, secundum Apostolum, semper discentes, et nunquam ad cognitionem veritatis venientes (II Tim. III, 7). Sunt quoque qui copiose dicunt quod non intelligunt. Sunt econtra, quibus intellectus abundat, sed eloquentia deficit. Praedicandus autem, quem et eloquentia et [Col. 0178D] intellectus reddit illustrem, cum primus ille, quem dixi, de praesumptione culpandus, alter non vituperandus, sed sit amplectendus, nisi forte invidia vel avaritia plenus, benignitate vel charitate sit, ut assolet, vacuus, quem ut caveas precor obnixius.



TIT. XVII.---De divitibus.

33. Dives es? Cave divitem illum superbum, qui contempsit Lazarum; time ne, si denegas pauperi micam, desideres nec accipias aquae guttam (Luc. XVI). Videris aliqua possidere? Disperge, ut possideas vere. Quomodo, inquis, veraciter possidebo? nunquid non et modo, cum fruar, veraciter possideo? [Col. 0179A] Hoc a me non indiges inquirere; te ipsum interroga, te conveni, tecum causamini. Dic, rogo, in quibus rebus constant divitiae tuae? In possessionibus, inquis, praediorum, servorum, ancillarum, equorum, boum, caeterarumque pecudum; in obsecundatione obsequentium, delectatione canum et accipitrum, abundantia vestium, utensilium, frumenti, vini et olei, armorum, argenti, auri atque gemmarum. Optime. Modo te volo convenire. Dic, rogo, tempestas nunquam haec tua contigit praedia? Quomodo, inquis, aliter fieri potuit? Quomodo, inquam, dicis te unquam veraciter possedisse, quod valuit tempestas auferre? Nulla enim ratione veraciter est tuum, quod alicujus invasione potest fieri non tuum: unde et illud sapientis: Non [Col. 0179B] proprium dicas, quod mutari potest. Sed videamus caetera. Forsitan firmius possides ea. Servi, ancillae, equi, boves possuntne a praedonibus diripi, clade opprimi? Ad postremum nonne his aeque ac tibi [(67) 1Kb] sors est moriendi? Vestes nequeunt a tineis demoliri? Scio, inquis, remedium inde. Bene. Aliquid nosti remedii, ut igne non possint absumi? Non, inquis, sed mitto eas illuc, ubi continetur et aurum. Est locus arcuatus, non valet igni esse accessus. Concedo. Semper ergo illic erunt? nunquamne foris prodibunt? Facient plane. Quid tunc? Si salvae, salvae; si perditae, perditae. Ubi ergo tanta diligentia, tanta custodia? Quid profuit tanto tempore custodisse, aliquando perdidisse? Esto nil horum contingat; quis tuas, cum hinc vadis, divitias [Col. 0179C] tecum portat? Nonne te video ligatis 41 pollicibus pene nudum agi in tumulum? Et si hoc tibi contingat, beatum te forsitan dixerim, nam audivi saepe divitem a lupis comestum.

34. Quid ergo, inquis, agendum? An segnitiae vacandum, nil laborandum, omnibus mendicandum? Quis dat, si omnis mendicat? Non; non illud praecipio, dicit Dominus, imo omnimodis prohibeo; nam praedixi tibi, quod in sudore vultus tui vesceris pane tuo (Gen. III, 19). Cum illud praedixi, laborem indixi: tu econtra nil vis laborare, sed laborantibus auferre, et, cum tu vaces peccatis et deliciis, aliis laborem indicis; cum econtra me in Psalmo dixisse legeris: Labores manuum tuarum quia manducabis; beatus es, et bene tibi erit (Psal. CXXVII, 2). Et [Col. 0179D] per Apostolum: Qui non vult operari, nec manducet (II Thess. III, 10). Labora itaque, dico, fruere, eroga, disperge. Sicut ego non cesso dare, imo committere; ita tu ne cesses erogare; et semper, quia jussi, labori insiste, ut habeas, quod possis erogare, et non sit opus servare. Otiositas enim, si non certis diebus mei causa, inimica est animae. Enim vero nec ullo tempore te volo otiosum esse: nam etsi dixi per Prophetam: Vacate, sed addidi: Et videte, quia ego sum Dominus (Psal. XLV, 11), ut intelligas tibi cavendum [f. vacandum], mihi serviendum. Quid opus est ut serves, qui me dante quotidie satis accipis? Quid convenit ut serves, qui ignoras cui serves? [Col. 0180A] Servo, inquis, filiis. Ante te forsitan obibunt. Dabo, ais, pro anima illorum. Quando? postquam eos absorbuerit gehenna? Non audisti psalmum dicentem: In inferno quis confitebitur tibi? (Psal. VI, 6.) Non legisti: Frater non redimit, redimet homo? (Psal. XLVIII, 8.) Postremo me non audisti dicentem: Ibunt hi in supplicium aeternum, justi autem in vitam aeternam? (Matth. XXV, 46.) Quomodo autem est aeternum, quod alicujus munere, postquam semel fuerit adeptum, potest fieri nullum? Non audisti: Lignum in quocunque loco ceciderit, ibi erit? (Eccli. II, 3.)

35. Unde si vis pro anima tua, vel cujuslibet dare, dum tu illud possides, da; dum tui est juris, tui arbitrii, tuae potestatis, dum vales redimi, dum vales liberari. Divitiae enim tuae te antecedere possunt, [Col. 0180B] sequi omnino non possunt. Hic sanus incipe dare, et si infirmitas evenit, studiosius eroga; et si mors intervenit, ne timeas; quod hic erogatur, illic proficiet; tantum ne Deus serum judicet incoeptum, necessitatem non attendat, approbet voluntatem, non reprehendat intentionem: consideret hic te sanum voluisse dare, videat te hic coepisse, hic voluisse complere: de voluntate enim et intentione judicat. At forte dicis: reliquerunt mihi parentes, possum non relinquere filiis, aut nepotibus, aut aliquibus haeredibus? Vae illis, qui totum tibi reliquerunt, sibi nil tulerunt, imo multum tulerunt. Nunquam enim deficiet quod tulerunt: damnationem enim perpetuam sibi tulerunt, ignem perpetuum sibi tulerunt; quasi te Deus non possit, [Col. 0180C] nosque illorum munificentia pascere, qui totum mundum pascit quotidie. Pater, inquis, meus reliquit mihi. Patri quis? avus, inquis. Avo, quis? proavus, ais. Proavo quis? ille talis et talis. Illis quis? quid me fatigas rogando, inquis, Adam, etsi non alius. Adam quis? Deus. Ergo Dei erat, imo velis, nolis, Dei est totum; etiamsi non accipiat a te, habet a te. Domini est terra et plenitudo ejus (Psal. XXV, 1). Vae autem eis, quibus 42 tanti successerunt haeredes, ut Dominus nunquam illis meruerit esse haeres. Rumpe, fili, rumpe, quaeso, hunc funem, ne hoc cum ipsis constringaris in perditionem. Accipe Dominum haeredem, ut te ille accipiat regni sui consortem; partire cum illo filiorum haereditatem, et effice eum illis fratrem. Quod si non vis, neque tu [Col. 0180D] ejus haereditatem usurpabis. Attamen velis, nolis, approbabo tuis ipsius testimoniis, non te tuas possidere divitias. Fac, inquis. Eroga, dico. Non faciam, dicis. Cur? Timeo, ais. Quid? inquam, paupertatem. Ergo paupertatis sunt tuae divitiae, non tuae. Dominus est enim qui interdicit subjectus, cui quidlibet interdicitur. Ecce, te confitente, deprehendi, non tantum te tuas non possidere divitias, sed etiam a paupertate possideri, cui ipsae serviunt divitiae. Sed video quid declinaveris. Cum enim servus sis avaritiae, non ausus eam saltem nominare, sub tegmine paupertatis elegisti confugere, cum non timere eam te constet, sed abhorrere: illam vero, cujus amore [Col. 0181A] istam abhorres, magis te conveniret exsecrari. Nam cur paupertatem timeas? nonne majoris numeri [al. meriti], quos Deus pascit quotidie, cernis pauperes, quam divites? nonne eosdem tanto elatos nosti fastigio, ut fratres ab ipso Domino in illo vocentur judicio, ubi sola tibi ac singularis erit consolatio, si in dexteram poni pro obsequio illis merearis impenso? Dedignaris ergo, aut forsitan vilis tibi est ipsius fraternitas Dei!

36. Verecundor, ais. Quare? Qui me, inquis, nunc honorant, post despectui habebunt; at pulchrum est digito monstrari et dici, hic est. Ratio contra. O curas hominum! o quantum est in rebus inane! Istud enim cur tam avide, ut video, inbias? Quam sit futile psalmus te valet docere: Vidi, inquiens, [Col. 0181B] impium superexaltatum et elevatum sicut cedros Libani, et transivi, et ecce non erat: quaesivi eum, et non est inventus locus ejus (Psal. XXXVI, 35, 36). Ecce vero alia, inquam, domina. Quae? Superbia, inquam. Quid enim tibi cujuslibet faciet despectus, si tui compos fueris in humilitate fixus? Mitte jaculum in columnam marmoream, et videbis quid fiet. Modo, ais, gaudeo, oblector, quiesco. Ecce luxuria, tertia domina; sed illud tertium rade; non enim quiescis, nec vero sine causa Deus sollicitudinem divitiis in Evangelio jungit (Luc. VIII, 14), nisi quia omnium penetrans corda, novit optime quae miseros divites cruciet cura. Sapiens quoque, qui dicit: Omne quod supereminet, plus moeroribus afficitur, quam honoribus gaudeat; nequaquam hoc diceret, nisi [Col. 0181C] quae mala divites in intimis perferant optime nosceret. Denique temetipsum considerans, teque ante te proprii statuens censura judicii, interroga animum tuum, quid est quod eum tantopere angustat, quid vigilias auget, somnum aufert; quid te discurrere facit, recumbere interdicit; quae illa inter amorem timoremque confusio, quae sollicitudo, quaeque illa crebra suspiria; et luce clarius videbis, quam saeva inquietudinis peste labores, quibus cogitationum tumultibus agiteris, quibus moeroris procellis impellaris, qui te quiescere, oblectari et gaudere dicis. Licet enim ad tempus delectent, quantum aliquando cor stimulent opes terrenae, optime nosti. Gaudes namque dum acquiris, moeres dum perdis; anhelas dum exigis, formidas dum exigeris; 43 myrmicoleo [Col. 0181D] [(68) 7Kb] utique nec dissimilis, formica aliis, aliis leo videris. Ad cumulum quoque miseriae illos formidas saepissime, quibus potentia inaestimabiliter videris praestare: unde quidam facundissime: Quomodo, inquit, et dives quietus, quem suis stimulis res ipsae, ne careantur, semper faciunt inquietum? Et ideo magis elegit cupiditas inquietum et timidum esse divitem, quam securum. Unde et Seneca, regibus, ait, multo pejus est quam servis; quia isti singulos, illi multos timent. In tanta ergo animi perturbatione [Col. 0182A] positus, et temetipso penitus, ut ita dicam, frustratus, quid tuum esse dicere vales, ipse alieno juri subactus? Unde pulchre Dominus, Non potestis, inquit, Deo servire et mammonae (Matth. VI, 24); cum praemisisset, quod nemo duobus dominis servire valeret.

37. Sed, ne quis me putet istud de omnibus divitibus dicere, noverit duo genera divitum esse, unum bonorum, aliud malorum; unum superborum, aliud humilium. Quis enim nesciat David regem fuisse ditissimum? Abraham et Job quis pauperes dixerit? Et tamen David ait: Ego autem egenus sum et pauper (Psal. LXIX, 6). Abraham etiam: Loquar ad Dominum meum, cum sim pulvis et cinis (Gen. XVIII, 27). Job autem: Si contempsi judicium subire cum [Col. 0182B] servo meo et ancilla mea, cum disceptaverunt adversum me (Job. XXXI, 13). Vide quanta in isto genere divitum humilitas. De isto genere divitum est ille, de quo dicitur: Beatus qui intelligit super egenum et pauperem (Psal. XL, 2); et alibi: Cedri Libani, quas plantabit Dominus, illic passeres nidificabunt (Psal. CIII, 17); id est potentes quilibet in saeculo, in quorum praediis nidificant, ut Augustino quoque placet, id est cellas, et oratoria construunt monachi, virgines et viduae, in eis hospites et peregrini, advenae et captivi, atque pauperes colliguntur. De isto genere divitum est et ille, cujus praeconium istiusmodi a Psalmista laude effertur: Gloria et divitiae in domo ejus, et justitia ejus manet in saeculum saeculi (Psal. CXI, 3). Istud genus eorum est [Col. 0182C] divitum, qui nil in suis divitiis aliud requirunt nisi redemptionem animarum, victumque sibi atque suis necessarium, liberalemque usum. Isti licet sint ditissimi, non tamen sunt pecuniosi, qui juxta cujusdam sapientis sententiam, divitias non appetunt, sed, si affuerint, sapientissime atque cautissime eas disponunt (Sap. VIII, 5). De quibus et Isidorus: Sunt, ait, quidam divites humiles, quos non inflat superbia rerum, veluti plerumque fuerunt sancti Veteris Testamenti, qui et affluebant divitiis, et tamen humilitate pollebant. Itemque de utrisque: Alii, inquit, de rebus humanis pereunt, quas cupidius amaverunt; alii salvantur, dum in earum pulchritudine Conditoris pulcherrimam providentiam laudantes, mirantur; vel dum per misericordiae [Col. 0182D] opus coelestia ex eis bona mercantur.

38. Nunc igitur illud alterum videamus, et caveamus genus divitum: Vae vobis, inquit Dominus, divitibus, quia habetis consolationem vestram (Luc. VI, 24). Et 44 in psalmo: Relinquent, ait, divitias suas, et sepulcra eorum domus illorum in aeternum (Psal. XLVIII 11, 12). Itemque: Ne timueris, cum dives factus fuerit homo, et cum multiplicata fuerit gloria domus ejus (Ibid. 17). Et post pauca: Introibit in progenies patrum suorum, usque in aeternum non videbit lumen [Col. 0183A] (Ps. XLVIII 20). Job vero quiddam expressius, Ducunt, inquiens, in bonis dies suos, et in puncto ad inferna descendent (Job. XXI, 13). Alius autem: Agite nunc divites, ait, plorate in miseriis, quae advenient vobis; divitiae vestrae putrefactae sunt, et vestimenta vestra a tineis comesta sunt; aurum et argentum vestrum aeruginavit, et rubigo eorum vobis in testimonium erit, et manducabit carnes vestras sicut ignis. Thesaurizastis super terram, et in deliciis enutristis corda vestra in die occisionis: adduxistis iram vobis in novissimis diebus: ecce merces operariorum vestrorum, qui messuerunt regiones vestras, quae fraudata est a vobis, clamat, et clamor eorum in aures Domini Sabaoth introivit: occidistis justum et non restitit vobis (Jac. V, 1-6). Sicut vero bonis divitibus nulla [Col. 0183B] major salutis est causa, quam humilitas vera; ita istis nulla certior ruinae causa, quam illorum superbia. Ipsa enim non solum se perdunt, sed et alios opprimunt, urunt, et cruciant, seque meliores depretiant [(69) 1Kb] ; unde et Psalmista, Dum superbit, inquit, impius, incenditur pauper (Psal. IX, 23). Itemque orando: Miserere nostri, Domine, miserere nostri, quia multum repleti sumus despectione, quia multum repleta est anima nostra, opprobrium abundantibus et despectio superbis (Psal. CXXII, 4). Unde et Apostolus, medicinam quamdam eis adhibens: Divitibus, inquit, hujus saeculi praecipe, non superbe agere, neque gloriari in incerto divitiarum (I Tim. VI, 17). Omnibusque generaliter: Bene faciant divites, sint in operibus bonis, facile tribuant, communicent, [Col. 0183C] thesaurizent sibi fundamentum bonum, ut apprehendant veram vitam (Ibid. 18, 19). Ecce quomodo camelus deposita gibbi sarcina, per foramen valet acus transire (Matth. XIX, 24); quomodo animal tortuosum, onere deposito, pennas assumere columbae (Psal. LIV, 7) et in ramis requiescere arboris de semente sinapis editae (Luc. XIII, 19), et nec hoc solum, sed et tanta prerogativa ditari, ut in taspharo [(70) 6Kb] illius Madian, Epha, et Saba aurum et thus ad templum Domini deferant (Isa. LX, 6); Ismaelitae quoque negotiatores stactem et thimiama, resinamque in Galaad nascentem (Gen. XXXVII, 25), subaudi deferant, id est praedicatores sancti verba Scripturarum, quasi quorumdam congeriem aromatum, et thesaurum sapientiae desiderabilem, quibus [Col. 0183D] et alios ditare, et bonae opinionis nidore ad Dei amorem accendere, et infirmis mentibus medelam boni exempli valeant praebere, quatenus intitubabiliter cuncti valeant animadvertere, quae impossibilia sunt apud homines, possibilia apud Deum omnimodis esse (Marc. X, 27): quod quomodo fieri possit Veritas ipsa non tacuit, dum in Evangelio dixit: Qui recipit prophetam in nomine prophetae, [Col. 0184A] mercedem prophetae accipiet (Matth. X, 41), etc. Et Apostolus: Alter alterius onera portate, et sic adimplebitis legem Christi (Gal. VI, 2). Recipe itaque, 45 o dives, pro nomine Christi prophetantem aliquem in nomine ejus, et prophetae ipsius cum ipso recipies mercedem; sustenta opibus tuis justum, et justitiae recipies meritum; hoc est enim divitias negotiatorum, id est bene operantium, in dorso portare, eis in bono opere subsidium ferre. Collatum autem eis subsidium ipsorum impetrat consortium; ipsorum vero consortium regnum acquiret sempiternum, ipso praestante qui vivit et regnat in aeternum.



TIT. XVIII.---De hominibus fortunae mediocris.

29. Mediocris es? Audi Apostolum: Non ut aliis [Col. 0184B] remissio, vobis autem tribulatio, sed ex aequalitate vestra abundantia illorum inopiam suppleat, ut et illorum abundantia vestrae inopiae sit supplementum (II Cor. VIII, 13, 14); et illud Tobiae: Si multum tibi est, abundanter tribue; si parum, etiam ipsum libenter impertire stude (Tob. IV, 9). Quod si omnimodis pauper, considera duo viduae minuta (Luc. XXI, 2). Forte desunt et ipsa? Habes calicem aquae frigidae (Matth. X, 42). Non est, inquis, puteus, deest fons vel fluvius, ipse non adest torrens, hauritorium [(71) 1Kb] omnino nullum. Et hic Domini non deest consilium; audi enim angelorum in Evangelio canticum: Gloria in excelsis Deo, et in terra pax hominibus bonae voluntatis (Luc. II, 14). Avaro autem secundum Hieronymum tam deest quod habet, quam quod non [Col. 0184C] habet. Sed, heu! vecordem me, quid namque habeo confectum? Dum enim properantius, quam expedit festino, maximum quorumdam tam divitum quam et mediocrium vitium dimisi omnino. Sed retrogradum rursus sermonis iter arripiam, iterum dicam, iterum repetam, clamabo, dicam, non dimittam; dicam tamen non ex meo, alterius sed voce boabo; tantum siquidem est ac tale, quod non audeam retinere, etiamsi id meis nequeam verbis explicare; poteram autem utcunque, sed contradicit ratio [f. oratio], jam ab alio edita disertissime. Potest autem fieri, ut labor hic noster in cujuslibet exeat manus qui ejus dictorum expers sit penitus [(72) 1Kb] ; cum nec defuturos noverim innumeros certissime, qui et istis, et multis aliis a nostra quoque scientia remotissimis [Col. 0184D] ita sint refertissimi, ut dedignentur nostrorum vel visu ad momentum saltem impediri, ne dum lectione desiderent frui. Quocirca libentius tam istius [(73) 1Kb] , quam aliorum similium hic, quam meo, utor sermone, ut et qui alio [id est alibi] nequeunt, hic valeant eorum dicta invenire, et eorum consortio robur aliquod nostra queant obtinere.

30. Dic ergo, quaeso, tu, loquere tu, clama, tu, [Col. 0185A] sermone, eruditione ingenioque mirande; et ideo os aureum merito appellate, gratiaeque Dei, quam proprio ferre videris nomine, exsecutor fortissime. »Non potest, inquit, ille misericordiam facere, qui possessionibus longe lateque 46 diffusis, in confinio alium possidere non patitur. Dum terminos jungit, fines producit, calumniatur pauperi, mediocrem premit, vicinum excludit, omnesque circumcirca positos infestando ac persequendo depellit; cui soli bonum est quod publicum malum est, dum aut fructus servat, aut annonam captat, aut inflat pretia, aut fenus exaggerat; dum acquirendi lucra, pernocendi exquirit ingenia. Potestne talis misericordiae implere officia, cui pupillorum dulcis est gemitus, et viduarum suavis est fletus, dum praeda hujusmodi [Col. 0185B] delectatur, spoliis pascitur; qui dives est arca non merito; possessione, non genere; nomine, non dignitate? Potestne misericordia tangi aut humanitate moveri, cujus avaritiae nec proprium sufficit, nec modum imponit alienum? qui etsi pauperi aliquid tribuit, hoc magis deterior, si alii tollit, quod alii tribuat, et esurientis pane esurientem pascat, et nudum spoliis vestiat alienis, cum scriptum sit: Qui offert sacrificium ex substantia pauperis, sic est, quasi qui victimat filium in conspectu patris sui (Eccli. XXXIV, 24).« Ecce, prudens lector, tres in uno genere distinctiones advertere vales, si voles, divitum: unam scilicet eorum, qui rapiunt, nec tribuunt; tertiam qui rapiunt multa, et tribuunt pauca; medium eorum qui nec rapere nec tribuere referuntur, sed [Col. 0185C] exaggerandis quaestibus insistentes, thesaurizant dupliciter, id est hic alteri, licet nesciant cui, in futuro autem iram Dei sibi. Nunc vero ejusdem mellifluo discamus ore, quomodo his aliud, id est bonorum e regione obviet genus. »Ille, inquit, vere est dives, qui misericordia opulens quam divitiis, facultates suas cum pauperibus dividit; qui locupletem se magis dando quam habendo ostendit; qui ad hoc se meminit habere divitias, ut feneretur Deo, pascat Christum, vestiat Dominum; qui patrimonium suum non ingrato quaerat haeredi relinquere, sed pauperes illud Christo desideret commendare; qui divitias coelo magis quam mundo commendat; qui desiderat potior opere esse, quam suae substantiae facultate; qui thesauros suos ad superna transmittit; qui ad [Col. 0185D] hoc vivit, ut operetur; qui ad hoc operatur, ut in aeternum vivere mereatur; qui viduarum casibus flectitur, pupillorum miseria commovetur, dolentium causam suscipit, et arrogantiam superborum addicit«

31. Postquam igitur facete, et quo nemo latius, [Col. 0186A] deno veluti digitorum numero, duali operationis manu, bonorum divitum humilitas trisulcum superborum qualiter eviscerans pectus, sibi contrarias scire et cavere volentibus, ejus prodat 47 latebras, edidisti; nunc quas et in hoc saeculo perferunt, rogo, proferas cruces [(74) 1Kb] , et sic nos laxando frena dimittas ad alia festinantes. »Habere, inquit, nec facere; misereri posse, nec velle . . . . Commendatum sibi deputat, quod per cruciatum suum ad haeredem transmittat, nec de suo miser permittitur tangere, quod post se futuro cogitur reservare: qui sollicitius servat quam acquirit, molestius custodit, quam rapuit; suspirat enim vigilans acquirendo, suspirat dormiens reservando. Huic nec vigiliae laetae, nec somnus securus, nec dies laeta, nec nox secura est; discurrit, [Col. 0186B] torquetur, gemit, et quasi illi proficiat quod acquirit, sic augere desiderat, quod alii etiam ingrato cum suo cruciatu relinquat, ut quale fuerit patrimonii pondus, talis sollicitudinis habeatur et cumulus.«

32. Et hoc itaque succincte atque disertissime monstrato, audiat, rogo, et mediocris, quaslibet nebulas sibi obtendens excusationis, tuis [(75) 1Kb] luculentissime quid sibi congruat dictis. »Nullus miser, inquis, nisi qui misereri noluerit, quia neque quisquam misereri desiderans, poterit non habere quod tribuat. Nullus petentem poterit inanem relinquere, nisi qui ei noluerit commodare: non enim misericordiae definita sunt pretia; aut nisi quis multum dederit, acceptabile esse, quod datur, non poterit: [Col. 0186C] aut inopes tantum a quoquam exposcunt, quantum qui poscuntur, dare non possunt; aut ex modico multum, aut de exiguo plurimum dare quispiam cogitur, cum libenter ex modico modicum attributum divina pietas gratuletur.« En dives praeter superbiam et crudelitatem etiam avarissime; en mediocris tenacissime; et si ego visus sum vobis festinando parcere, certe non pepercit doctiloquus iste, non parcit omnigena vox sanctae Scripturae; ideoque rogo et admoneo ut et vos in nullo vosmet velitis palpare, ne quando rapiamini subito, et eripiamini a nullo.



TIT. XIX.---De mendico.

33. Mendicus es? Audi Apostolum: Qui non vult operari, nec manducet (II Thess. III, 10). Audi et Sapientiae proverbium: Omnis piger, ait, semper in [Col. 0186D] egestate es (Prov. XXI, 5); itemque: Propter frigus piger arare noluit; mendicabit ergo aestate, et non dabitur ei (Prov. XX, 4); itemque: Egestas et ignominia ei, qui deserit disciplinam (Prov. XIII, 18); rursumque: Egestatem operata est manus remissa (Prov. [Col. 0187A] X, 4); est quasi dives, cum nihil habeat, et est quasi pauper, cum in multis divitiis sit (Prov. XIII, 7). Ipse quoque iterum: Qui operatur terram suam, saturabitur panibus; qui autem sectatur otium, stultissimus est (Prov. XII, 11; Eccli. XX, 30); et: Vade ad formicam, o piger, et considera vias ejus et disce sapientiam; quae, cum non habeat ducem, neque principem, parat aestate cibum sibi et congregat in messe quod comedat. Usquequo, piger, dormis? quando consurges de somno tuo? paululum dormies, paululum dormitabis, paululum conseres manus, ut dormias, et veniet tibi quasi major egestas, et pauperies quasi vir armatus (Prov. VI, 6-11). Hoc per ordinem ita protuli, ut considerare te admoneam, quae te causa facit mendicare, ne forsitan, ut multi, sub hoc obtentu [Col. 0187B] 48 divitias velis congregare, aut segnitiae deservire. Sunt vero et multi, ut superius audisti, pauperes, quorum superbia elationem divitum excedit; cum econtra sint divites, quorum humilitas multorum pauperum mansuetudinem vincit: unde pulchre Veritas dicit: Beati pauperes spiritu, quoniam ipsorum est regnum coelorum (Matth. V, 3), ut intelligas quosdam miserrima conditione paupertatis, et hic saeculi gaudiis ob inopiam rerum, et in futuro regno Dei ob meritorum nequitiam fraudatos, ab hac beatitudine extorres esse et penitus alienos. Hinc est illud Sapientis: Bona est substantia, cui non est peccatum in conscientia, et nequissima paupertas in ore impii (Eccli. XIII, 30). Unde et Hieronymus luculentissime: »Nec diviti, inquit, obsunt opes, si [Col. 0187C] eis bene utatur; nec pauperem egestas commendabiliorem reddit, si inter sordes et inopiam peccata non caveat.« Ad utriusque rei testimonium et Abraham et [(76) 1Kb] . . . . . quotidiana exempla suppeditant, quorum alter in summis divitiis amicus Dei fuit, alii quotidie in sceleribus deprehensi, poenas legibus solvunt. Hinc et Isidorus: »Est elatio pauperum, quos nec divitiae elevant, et voluntas in eis sola superbia est. His etsi opes desunt, propter mentis tamen tumorem, plusquam superbi divites condemnantur.« Augustinus quoque etiam de debilibus agens: »O, inquit, quanta mala faciunt caeci! a quibus malis abstinet mens mala.«

34. His ita se habentibus, satage, rogo, et tu pro [Col. 0187D] posse Deo in humilitate servire, ut cum ovibus in dextera in illo supremo examine poni, et frater atque benedictus a summo justoque Judice vocari, non cum haedis propter superbiam in sinistra locari, [Col. 0188A] avaritia quoque notari, et maledictus a facie Dei et sanctorum merearis sequestrari. Nam nec te a misericordiae operibus debere vacare scias, certissime Domino testante, quia calicem aquae frigidae proximo porrigere non caret mercede (Matth. X, 41). Angelorum quoque canticum in Evangelio invenis: Gloria in excelsis Deo, dicentium, et in terra pax hominibus bonae voluntatis (Luc. II, 14). Unde et Joannes Chrysostomus more suo facundissime ait: »Ne posset quisquam, inquiens, non habendi excusatione purgari, gratuita misericordiae indicuntur officia, ut ostendatur Dominum ipsis etiam pauperibus operandi imposuisse obsequia. Calicem aquae frigidae prophetae porrigere, praemium prophetae promittitur; aegrotum, vel in carcere constitutum visitare, Deum visitare [Col. 0188B] est, ut possit pro bona voluntate remunerari, qui de substantia non potest misereri, ut jam constet pro qualitatibus hominum, misericordiae non debere officia cessare, ut laborantibus praemia possint compensari coelestia; ut cum coeperint misericordes expungi [(77) 1Kb] , et steriles condemnari, et misericors quia misertus est, gaudeat, et sterilis poenas, quas non speravit, inveniat.« Hoc itaque tecum tractans, atque omni excusatione posthabita, etiamsi truncus [(78) 1Kb] , omnique membrorum officio 49 sis penitus destitutus, tantum integer interior sit sensus deliberans, quidquid potes, offer Deo, sedulus sciens omnibus te quoque debitorem fore, quorum aleris sumptibus. Vae autem tibi, si tuo potes vivere labore, et alterius frueris desidia torpens opere. Sed infirmitas [Col. 0188C] me cogit, dicis. Age ergo Deo gratias et vide ne murmures, et ora pro his, quorum opibus contineris [(79) 1Kb] . Sanus quidem sum, ais, sed multitudo me opprimit filiorum. Si potes, inquam, cum consensu uxoris te contine, et labora manibus, unde et te et alios valeas sustentare. Nequeo, inquis. Plange ergo vitium, grave enim et hoc est incommodum: mendica quod sufficit, et cave supereffluentiam; vide ne mures exinde pascas et vermes. Tu qui sanus es, subleva caeteros, visita infirmos, sepeli mortuos, partire cum omnibus benedictionem tibi collatam Domini; esto caecis oculus, surdis auris, mutis lingua, claudis pes; neque sis unquam tui causa de crastino sollicitus. Si est via tibi juxta ecclesiam, [Col. 0188D] cave pertranseas, donec et illic scilicet mendices tibi pro excessibus veniam, et benefactoribus vitam aeternam.



INCIPIT LIBER SECUNDUS. Continet quoque istud haec Praeloquium: I, Virum; II, Mulierem; III, Maritum; IV, Uxorem; V, Coelibem; VI, Patrem et Matrem; VII, Filium et Filiam; VIII, Viduam; IX, Virginem; X, Parvulum; XI, Puerum; XII, Adolescentem; XIII, Senem.
[Col. 0189]

[Col. 0189A] Decurso, duce te, Deus, breviter primo, secundum de te quoque adhuc praesumens, incunctanter libellum hunc aggredior modicum, per nullius multiloquium [(80) 1Kb] moestiloquus, majore sui parte lecta, aliquantula vero comperta dicturus, cum scilicet ab infantiae crepusculo in hunc aetatis fere deductus meridiem, caecam adhuc casuum diversorum patiar noctem, trimodoque [(81) 1Kb] retrusus constringar ergastulo, qui e tenebris liberando, ad lumenque tuae visionis 50 admirabile vocando quondam institutus videbar populo, frustratus gregis consortio, quia eum insidianti (ut fertur, et utinam veraciter diceretur) nolui committere lupo [(82) 2Kb] ; expositus supplicio, quia solum eum exponere timui periculo; saeculi subactus dominio, quia me tibi soli subjici [Col. 0189B] oportere credidi Domino. Verum te penitus contrario, creato a te nil agi sciens in mundo, tempestatem hanc tuo solamine fultus tranquille sustineo [(83) 1Kb] ; credens sedari, si volueris et quando volueris, istud per te posse facillime pelagus, qui terminum mari arenam posuisti primitus: Usque huc, inquiens, venies, et non supergredieris, sed in temetipso confringentur fluctus tui (Job. XXXVIII, 11). Intona ergo et adhuc, si placet, tuo e coelis, Christe, praecepto, quodque per multos, perque te ipsum interdixisti creberrime minando, interdic [(84) 1Kb] et nunc miserrimo misericordissime miserendo, dic de profundis clamanti misericorditer: Exi, tenebris horrendis circumsepto, relevare carceris de ergastulo, dic: noli prohibere. Sed quia quod desideranti longum [Col. 0189C] videtur esse, et quasi difficile, disponenti breve est et omnino facillimum; si quid hic interim animo suggesseris, ponere satagam, quod conficiat et istud cum tui adjutorio opusculum, caetera tuae committens [Col. 0190A] clementiae, cujus ad nutum cuncta novi favere [l. fieri].



TIT. I.---De viris

2. Vir es [(85) 1Kb] , a virtute, necne a vireo, vel a viribus, sive vi, et rego verbo, ut quemdam audivi non incongrue, ut mihi visum est, disputantem, denominatum gestans vocabulum? Femineam devitans mollitiem, in virtute solida [id est robora, confirma] animum; Neque enim, ait Apostolus, molles regnum Dei possidebunt (I Cor. VI, 9): quod tunc facere praevales, si viribus nitens, vim animi ad sidera eleves, carnem animae, animam subigas Deo, rigidus semper et inflexibilis, cum Dei adjutorio contra saeculi voluptates, contraque carnis incedens [Col. 0190B] illecebras, illud Psalmistae semper ante oculos habens: Viriliter agite, et confortetur cor vestrum, omnes qui speratis in Domino (Psal. XXVI, 14). Et illud Domini ad Job: Accinge sicut vir lumbos tuos (Job. XXXVIII, 3). Contra aerias quoque potestates, quae significantur per Cananaeorum reges, ad bellanda Domini bella te cogitans directum, ut terram repromissionis merearis intrare (quandoquidem ex Aegypto jam per mare Rubrum, hoc est sanguine Christi consecratum baptisma eductus, hujus 51 saeculi gradiaris per eremum), computa tibi dictum: Confortare et esto robustus (Deut. VII, 23). Quantum enim mollis et dissoluta mentis custodia etiam perfectorum noceat studiis, Loth illius justissimi, Samson illius fortissimi, [Col. 0190C] Salomonis quoque sapientissimi demonstrant casus. Isboseth etiam intimat interitus, femineae utrum, an virili custodiae committi cordis debeat aditus (II Reg. IV, 5).



TIT. II.---De mulieribus.
[Col. 0191A]

3. Mulier es? Mollitiem, quam praefers nomine, ad obedientiae virtutem, non ad dissolutionis vitium transferre stude. Virago enim, id est fortis, mulier vocata est in principio (Gen. II, 23), ut et fortem te contra vitia, et flexibilem in subjectione Domini praeceptorum esse debere memineris omnino. Vir itaque mente, mulier carne, insurgentes et tu adversus spiritum insanos vitiorum voluptatumque tumultus forti mentis vigore stude devincere, perpendens plurima tibi in Scripturis divinis hujus operis exempla suppeditare; dum et in Veteri Testamento quanquam de hoste universo orbi pavendo, viris omnibus timore, quasi mortis somno, consumptis, mirabilem Dei gratia legeris reportasse victoriam; [Col. 0191B] et in novo innumerabiles femineam oblitas infirmitatem, virili peracto hostibus devictis certamine, cum triumpho gloriae palmam victoriae et coronam meruisse insignem.



TIT. III.---De conjugibus.

4. Conjux, vel maritus es? Considera quam fidem debeas uxori, cujusque fidei quis habetur exactor et testis. Bonum namque esse conjugium, secundum istam scilicet conditionem nascendi et moriendi, in qua creati sumus, et ipsum bonum violare magni criminis esse, Scripturae sanctae testimoniis potes advertere, praesertim, cum tam insolubilem copulam pacti hujus Dominus in principio voluerit facere, ut non singulos singulariter, sed unum ex altero voluerit fabricare, praecepto consequente, et cur hoc [Col. 0191C] fecerit monstrante atque dicente: Propter hoc relinquet homo patrem et matrem, et adhaerebit uxori suae, et erunt duo in carne una (Gen. II, 24). Erunt, inquit, duo in carne una. Si ergo tanta vis, imo quia tanta vis hujus est conjunctionis; cogitent qui abusu perversissimo hanc, aut adulterando, aut penitus deserendo uxores aut viros, tantae fidei tamque insolubilis copulam dilectionis scindunt, quam grave noxiumque crimen sibi acquirunt; maxime cum evidens et in Evangelio, et in Apostolo ipsius Domini contra hoc habeant praeceptum; et si violata charitas, odio subvertente, in duobus spirituali regeneratione fratribus homicidii crimine notatur; quid cum non solum spiritus, sed etiam una caro abominabili divortio in diversa distrahitur?

[Col. 0191D] 5. Sciendum vero duo genera esse conjugii, unum inculpabile, aliud cum culpa veniale. His aliquid superadditum jam esse adulterium, etiamsi perpetrator nullius violet thorum, quia videlicet in semetipso, in quo cubare debuerat, Dei violat templum. Horum primum tantum Conditor ipse dignatus est nobilitare, ut non solum praecipere, sed et ei in nuptiis dignatus sit assidere, factoque primo miraculo, suo eum munere insignire (Joan. II, 1-11). Constat vero idem amore tantum filiorum, quo scilicet propagetur multitudo hominum 52 quae compleat orbem terrarum, et creaturis sibi concessis [Col. 0192A] legitimum dominium, et Creatori debitum exhibeat obsequium, qua etiam civitas Dei ex numero compleatur praedestinatorum. Aliud vero veniale atque concessivum, proper fornicationem tantummodo conceditur ab Apostolo, videlicet ne per adulteria, aut quoslibet illicitos quislibet defluat appetitus, impatiens libidinis, aut (quod longe incomparabiliter pejus est) contra naturam quovis modo cogatur excedere: ob talia enim quaedam: Melius est nubere, quam uri (I Cor. VII, 9), id est usque ad eliquationem vel [al. ut], illicitum, sive immundissimum fluxum accendi, nec ullo Dei amore, aut gehennae timore restringi. Ecce quantum valet etiam cum culpa conjugium, necessitate scilicet propter pejus concessum. Unde pulchre Augustinus in libro contra [Col. 0192B] Jovinianum de Bono conjugali haereticum (n. 11 et 12): »Concubitus, ait, necessarius causa generandi inculpabilis est, et solus ipse nuptialis: ille autem, qui ultra istam necessitatem progreditur, jam non rationi, sed libidini obsequitur; et hunc tamen non exigere, sed reddere conjugi, ne fornicando damnabiliter peccet, ad personam pertinet conjugalem. Si autem ambo tali concupiscentiae subiguntur, rem faciunt non plane nuptiarum; verumtamen si magis in sua conjunctione diligunt quod honestum est quam quod inhonestum, id est quod nuptiarum, quam id quod non est nuptiarum; hoc eis, auctore Apostolo, secundum veniam conceditur, cujus delicti non habent hortatrices nuptias, sed deprecatrices, si Dei misericordiam non a se avertant, vel non [Col. 0192C] abstinendo quibusdam diebus, ut orationi vacent, et per hanc abstinentiam commendent preces suas, sicut et per jejunium, vel immutando naturalem usum in eum, qui est contra naturam, quod damnabilius fit in conjuge. Nam cum ille naturalis usus, quando prolabitur ultra pacta nuptialia, id est ultra propagandi necessitatem, venialis sit in uxore, in meretrice damnabilis: iste qui est contra naturam, exsecrabiliter fit in meretrice, sed exsecrabilius in uxore.«

6. Item in libello ad Valerium (lib. I de Nupt. et Concup. n. 15) contra novellos haereticos de sermone Apostoli: Volo vos sine sollicitudine esse (I Cor. VII, 31): »Hoc, inquit, dico, fratres, tempus breve est, id est non adhuc populus Dei propagandus est generatione temporali carlianter, sed jam [Col. 0192D] generatione [(86) 1Kb] spiritualiter colligendus. Reliquum ergo est, ut qui habent uxores, non carnali concupiscentiae subjugentur; et qui flent tristitia praesentis mali, gaudeant spe futuri boni, et qui gaudent propter temporale commodum, timeant aeternum judicium; et qui emunt, sic habendo possideant, ut amando possessis non haereant; et qui utuntur hoc mundo, transire se cogitent, non manere. Praeterit enim figura hujus mundi. Volo autem vos sine sollicitudine esse, id est volo vos sursum cor in quae non praetereunt [(87) 1Kb] praeterita tempora habere. Deinde subjungit: Qui sine uxore [Col. 0193A] est, cogitat ea quae sunt Domini, quomodo placeat Deo; qui autem matrimonio junctus est 53 cogitat quae sunt mundi (I Cor. VII, 32);« atque ita quodammodo exponit, quod supra dixerat: Qui habent uxores, sint tanquam non habentes. Qui enim sic habent uxores, ut cogitent ea, quae sunt Domini, quomodo placeant Domino, nec in his, quae sunt mundi, cogitent placere uxoribus, tanquam non habentes sunt; quod ea felicitate fit, quando et uxores tales sunt, ut eis mariti non ideo placeant, quia divites, quia sublimes, quia genere nobiles, quia carne amabiles; sed quia fideles, quia religiosi, quia pudici, quia viri boni sunt. Verum in conjugatis ut haec amplectenda [(88) 1Kb] atque laudanda, sic alia toleranda sunt, ne in damnabilia flagitia, id est fornicationes [Col. 0193B] vel adulteria corruatur: propter quod vitandum malum, etiam illi concubitus conjugum, qui non sunt causa generandi, sed victrici concupiscentiae serviunt, in quibus jubentur non fraudare invicem, ne tentet eos Satanas propter intemperantiam suam; non quidem secundum imperium praecipiuntur, sed secundum veniam conceduntur. Sic enim scriptum est: Uxori vir debitum reddat, similiter et uxor viro. Mulier sui corporis potestatem non habet, sed vir; similiter et vir potestatem sui corporis non habet, sed mulier. Nolite invicem fraudare, nisi forte ex consensu ad tempus, ut vacetis orationi; et iterum revertimini in idipsum, ne tentet vos Satanas propter incontinentiam vestram. Hoc autem dico secundum indulgentiam, non secundum imperium (I Cor. VII, [Col. 0193C] 3). Ubi ergo venia datur, aliquid culpae esse nequaquam negabitur. Cum igitur culpabilis non sit generandi intentione concubitus, qui proprie nuptiis imputandus est; quid secundum veniam concedit Apostolus, nisi quod conjuges, dum se non continent, debitum ab alterutro carnis exposcunt, non voluntate propaginis, sed libidinis voluptate? Quae tamen voluptas non propter nuptias cadit in culpam, sed propter nuptias accipit veniam. Quocirca etiam hinc laudabiles nuptiae sunt; quia et illud quod non pertinet ad se, ignosci faciunt propter se: neque enim iste concubitus, quo servitur concupiscentiae, sic agitur, ut impediatur fetus, quem postulant nuptiae. Sed tamen aliud est non concumbere [(89) 1Kb] , nisi sola voluntate generandi, quod non habet culpam; [Col. 0193D] aliud autem carnis quidem appetere concumbendo voluptatem, sed non praeter conjugem, quod venialem habet culpam; quia etsi non causa propagandae prolis concumbitur, non tamen hujus libidinis causa propagationi prolis obsistitur sive voto malo, sive opere malo. Nam qui hoc faciunt (id est qui aut voto, aut opere aliquo agunt, ne eis filii nascantur) quamvis vocentur conjuges, non sunt, nec ullam nuptiarum retinent veritatem, sed honestum nomen [Col. 0194A] velandae turpitudini obtendunt. Produntur autem, quando eo usque progrediuntur, ut exponant filios, qui nascuntur invitis; oderunt enim nutrire vel habere quos gignere metuebant. 54 Itaque cum in suos saevit, quos [(90) 1Kb] genuit tenebrosa iniquitas, clara iniquitate in lucem promitur, et occulta turpitudo manifesta crudelitate convincitur. Aliquando eo pervenit haec libidinosa crudelitas, vel libido crudelis, ut etiam sterilitatis venena procuret; et si nihil valuerint, conceptos fetus inter viscera exstinguat ac fundat, volens suam prolem prius interire, quam vivere; aut si in utero jam vivebat, occidi antequam nasci. Prorsus si ambo tales sunt, conjuges non sunt; et si ab initio tales fuerunt, non sibi per connubium, sed per stuprum potius convenerunt. Si [Col. 0194B] autem ambo non sunt tales, audeo dicere, aut illa est quodammodo mariti meretrix, aut ille adulter uxoris. Item post pauca: »In nuptiis, inquit, haec bona nuptialia diligantur, proles, fides, sacramentum. Sed proles, non ut nascatur tantum, verum etiam ut renascatur: nascitur namque ad poenam, nisi renascatur ad vitam. Fides autem, non qualem habent inter se infideles zelantes carnem. Quis enim vir, quamlibet impius, vult adulteram uxorem? aut quae mulier, quamlibet impia, vult adulterum virum? Hoc in connubio bonum naturale est quidem, carnale tamen. Sed membrum Christi conjugis adulterium conjugi debet timere, non sibi; et a Christo sperare fidei praemium, quam exhibet conjugi. Sacramentum vero, quod neque separati nec adulterati [(91) 1Kb] amittunt [Col. 0194C] conjuges, concorditer casteque custodiant. Solum enim est, quod etiam sterile conjugium tenet jure pietatis, jam spe fecunditatis amissa, propter quam fuerat copulatum. Haec bona nuptialia laudet in nuptiis, qui laudare vult nuptias; carnis autem concupiscentia non est nuptiis imputanda, sed toleranda; non est enim ex naturali connubio veniens bonum, sed ex antiquo peccato veniens malum.« Ecce testimonio tam sancti et tam eruditi viri demonstravi, quare in principio bonum esse conjugium dixerim, et quare adulterator aut penitus desertor illius crimen incurrat tam noxium; quia videlicet et utile et inculpabile est, si causa solummodo generandi fiat secundum Domini praeceptum; et utile et veniale est, si propter vitandum fornicationis malum [Col. 0194D] ineatur, secundum quod est ab Apostolo concessum.

7. Quod autem paupertatis causa a quibusdam divites ducuntur uxores, quae scilicet egestatis ductae varias expellant necessitates, utrum ad illud concessivum referatur connubium, an non, aliis adjudicare dimitto. Hoc unum secutus Augustinum profiteor, laudabiles etiam in hoc esse nuptias, quia et illud quod non pertinet ad se, ignosci faciunt propter se; [Col. 0195A] quanquam ad tertium connubii genus hoc a quibusdam referri noverim, proponentibus, in principio ipsum cunctorum Auctorem dixisse: Non est bonum esse hominem solum, faciamus ei adjutorium simile sibi (Gen. II, 12). Quovis autem ordine causa prolis, an aspernatione 55 fornicationis, vel repudio paupertatis agantur, tantum valet fides, et sacramentum connubio proprium, ut nec deserta alterius possit esse, nisi desertoris uxor; superinducta autem quamlibet sancta, casta, nobilis sit, et pudica, meretrix habeatur ratione veridica: ductus autem a contraria, adulter et ipse sit, testante atque dicente voce Dominica: Quicunque dimiserit uxorem suam, nisi causa fornicationis, moechatur, et qui dimissam duxerit, moechatur (Matth. XIX, 9). Nota autem, quia [Col. 0195B] cum aliter penitus interdicatur, causa fornicationis dimitti conceditur; quia videlicet, quando fornicata est, jam rupit vinculum, jam desiit esse una caro. Hinc adulteri vel adulterae colligant, advertant, quam detestabile facinus incurrant, si contra interdictum Conditoris, quod Deus conjunxit, aut adulterando, aut penitus abdicando separant; cum una caro esse, nisi fidem sibi servando, et sacramentum custodiendo non [(92) 1Kb] possint. Quaecunque autem feminis non licent, haec et viris non licere manifestissima ratio docet, quantum scilicet ad pacti convenientiam attinet; et turpissimum valde est, si quod jure sexus robustior ab imbecilliori exigit, victus et subactus libidine, imbecilliori non impendit. Pactum autem et sacramentum, sponsalia, vel [(93) 1Kb] tabulas, [Col. 0195C] sive chartas dico, quibus invicem insolubiliter confoederantur praesente, spectante atque teste justo judice Deo. Hoc totum igitur a nobis prolatum ad hoc quaeso valeat, ut quia jam ardentem Sodomam, id est illicita carnis incendia, saniori aufugisti consilio, nec montana, id est celsitudinem caelibatus conscendere deliberasti, saltem in Segor (Gen. XIX, 23), hoc est in medio horum, quod intelligitur carnale esse connubium, te continenter et pudice pro posse contineas, uxorem secundum Apostoli praeceptum, ut Christus Ecclesiam diligens (Ephes. V, 25), et praeter ipsam nullam cognoscens; ab ipsa etiam legaliter interdictis ecclesiastice diebus, cum ipsius consensu te continens, fidemque perpetuam ei conservans: certissime cognoscens, quia si in aliquo [Col. 0195D] negotio eam deceperis, vel circumveneris, aderit vindex velocissimus, et judex justissimus, atque testis veracissimus de coelo cuncta prospiciens Dominus, cujus praecepti es transgressor effectus.

8. Pueriliter vero sentiunt, quod minime audeo praeterire, qui illud quod dicitur: Erunt duo in carne una (Gen. II, 24), super filio intelligunt, ut videlicet propter semen maris et florem feminae, ex quibus confici prolem in utero physici tractant, duo, [Col. 0196A] id est pater et mater, in carne una, id est in filio unum sint. Si enim ita esset, tantumdem valeret scortum, quantum connubium, tantum ut proles ex eo nasceretur; cum evidenter Apostolus, non propter filiorum generationem, sed propter ipsum concubitum, unum corpus tales quoque esse dixerit, sic enim ait: Nescitis quoniam qui adhaeret meretrici, unum corpus efficitur; qui autem adhaeret Domino, unus spiritus est (I Cor. VI, 16). Si ita quoque, ut aiunt, esset, dicere satis filius posset, quod 56 solus Unigenitus Dei Filius coessentialiter et coaeternaliter Deus, apud Deum manens, dicere veraciter potuit: Pater in me est, et ego in eo (Joan. X, 38); et: Pater in me manens facit opera (Joan. XIV, 10); et: Ego et pater unum sumus (Joan. X, 30); unum [Col. 0196B] videlicet singulariter, sumus dicens pluraliter, ut intelligas duos in una substantia, deitate, aeternitate, majestate, operatione, voluntate et potestate insolubiliter esse; et ut replicem, ita iste dicere posset: Ego et pater et mater unum sumus; et pater et mater in me sunt, et ego in eis; et vesanius: Ego sum mei ipsius pater et mater, quia in me sunt ambo unum, qui fuerant ante duo, quod fieri non potuit, nisi illi esse desiissent in se, versi in me. Quid autem cum non solum unus, sed et duo, imo viginti aut plures nascuntur filii? Ergo de talibus debuit dici, non debuerant praetermitti, debuerant, inquam, dici, erunt duo in carnibus viginti. Intelligendum potius, quia erunt duo in carne una, in lege, dilectione, atque fide carnis una, in vinculo carnis uno, in pacto [Col. 0196C] carnis uno, ut scilicet tanta unione duae carnes, invicem confoederentur, ut non liceat uni quod non licet alteri; nec isti, verbi gratia, ad alterius mulieris, nec illi ad alterius viri carnem, propria in viro relicta, accedere, et sicuti caro a carne dividi nequit sine magno dolore, ita uxor a viro dividi nequit sine magno crimine: alioquin qui in virginitate perpetua permanserunt, sicut multos sanctorum legimus etiam conjugio junctos fecisse, aut qui steriles fuerunt, senes quoque in cadaverinis jam corporibus constituti, ab hac viderentur charitatis lege, imo ab hoc nuptiarum bono alieni; quod aliunde non est bonum, nisi propter tam insolubile vinculum: quod Deus ex uno duos voluit facere, ut unum essent effectu et fide in se, qui corporibus divisi essent a se, ut ex [Col. 0196D] istis duobus tertius fieret, qui jam non unum cum eis esset, sed relictis illis alii adhaereret, cum quo exemplo illorum duo in carne una essent, et ita propagaretur hominum generatio, hoc a bestiis caeterisque animantibus divisa bono, quod illae irrationabiles, affectu dilectionis unum esse nescientes, in promiscuos difluerent concubitus; isti vero rationales pacto tenacissimo firmarentur, uno affectu charitatis etiam carne connexi.

[Col. 0197A] 9. Quod si opponat mihi Jacob duas uxores, David quoque et Salomonis etiam plures; invito te ad mysterium indagandum, quia omnia haec in figura contingebant (I Cor. X, 11); et audacter profiteor, etiam hic civitatem Dei nostri, et montem sanctum ejus prophetatum, in quo non licet viro habere nisi unam uxorem, et uxori nisi unum virum, cum quo pudice vivens causa sit prolis, aut metu fornicationis, fidem ei illibatam perpetuo custodiat, et sacramentum, maxime cum et id ad majus pertineat, hoc est Ecclesiam et Christum; dicit enim Apostolus de eadem sententia: Sacramentum, id est mysterium, hoc magnum est, ego autem dico in Christo et in Ecclesia (Ephes V. 32): videlicet ut 57 aliquantulum ex hoc proferre audeam, quia [Col. 0197B] sicut illi duo in carne sunt una, ita Christus cum sit verus Deus, et verus homo in corpore suo, quod est Ecclesia (Coloss. I, 24); unum ex duabus manet naturis, nec dividi ab ea potest in aeternum, pro qua fudit in sponsalibus sanguinem proprium, sicuti nec viro uxorem, nec uxori linquere proprium licet maritum. Sicut autem causa fornicationis ab alterutro legitimum contingere potest divortium, ita et a Christo unaquaeque anima post amatores alienos, id est crimina diversa, vel spiritum immundorum suggestiones fornicans, ab eo repudiatur, nisi forte iterum ei per poenitentiam reconcilietur (I Cor. VII, 11), sicut et uxorem viro fieri posse per Apostolum docemur.

10. Quod autem etiam per Apostolum carne duo, [Col. 0197C] in carne sunt una (Ephes. V, 31), nec hoc transeunter accipiendum; sed dicendum quia et in principio duo fuerunt, quia de uno detracta est altera; et una caro fuerunt, quia unum quasi corpus invicem fuerunt, ipse in ea costa, quae detracta est sibi, illa in ipso totum corpus habens, ex quo costa detracta, creata est illi. Similiter et Christus unum est cum Ecclesia, in quantum caput ejusdem est Ecclesiae, sicut ipse quoque in Evangelio testatur, dicens: Nemo ascendit in coelum, nisi qui descendit de coelo, Filius hominis, qui est in coelo (Joan. III, 13). Quasi dixisset, aptius nemo intrabit in regnum coelorum, nisi unitus, et quasi concorporatus ei, qui sic descendit homo factus de coelo, ut per divinitatis potentiam sit in coelo, terram scilicet complens et coelum. [Col. 0197D] Duo vero sunt Christus et Ecclesia, in quantum ipsa ex hominibus, et puris constat hominibus, ipse vero verus homo, verus exstat et Deus. Ista hactenus, nunc ad reliqua properemus.



TIT. IV.---De uxoribus.

11. Uxor es? Omnia tibi convenire cogita, quae praelibavimus, superadditis his, quae et per semetipsum et per servos suos tam exemplis, quam verbis, maxime vero per Apostolum tibi specialiter ipse mandavit conditor Deus: Sub viri, inquiens, potestate eris, et ipse dominabitur tui (Gen. III, 16). Unde Petrus apostolus Saram in exemplum trahit, cum te, quid facere deberes, monere voluisset, dicens: Sicut Sara obediebat Abraham, dominum [Col. 0198A] illum vocans, cujus estis filiae bene facientes (I Petr. III, 6). Ut ergo filia merearis fieri patriarcharum bene faciens, obedire stude viro etiam in ipso sermone humilitatis, subjectionem et gravitatem praeferens morum, quatenus praeconium illius conveniat Sapientis dicentis: Mulieris bonae beatus vir, numerus annorum illius duplex (Eccli. XXVI, 1), id est et praesentis saeculi et futuri jucunditate felix. Itemque: Mulier fortis oblectat virum suum, et annos vitae illius in pace implebit. Pars bona, mulier bona in parte bona dabitur viro pro bonis factis (Ibid., 2). Et vere: Salvabitur enim, teste Apostolo, etiam vir infidelis per mulierem fidelem (I Cor. VII, 14). Contra vero secundum eumdem qui supra: Dolor cordis et luctus mulier zelotypa (Eccli. XXVI, 8); et: In muliere [Col. 0198B] zelotypa flagellum linguae (Ibid., 9). Zelotypa vero mulier est rixosa, vel ea quae zelotem virum efficit. Zelotes autem vir est, qui cum cura et cordis cruciatu castitatem custodit uxoris. Unde et Dominus zelotes (Exod. XXXIV, 14) per Moysen dicitur, quia sicuti maritus cum cura castitatem uxoris, ita et ipse modo terrore supplicii, modo promissione regni nos, ne ab ipso fornicemur, custodiendo restringit. Itemque: Mulier rixosa ira magna: et contumelia, et turpitudo illius non tegetur; gratia vero super gratiam mulier 58 sancta et pudorata (Eccli. XXVI, 11). Apostolus quoque Titum de rebus ecclesiasticis instruens, te quoque quomodo commonefaciat, docet, dicendo inter caetera: Loquere quae decent sanam doctrinam, senes ut sobrii sint, pudici, [Col. 0198C] prudentes, sani in fide, in dilectione, in patientia. Anus similiter in habitu sancto, non criminatrices, non vino multo servientes, bene docentes, ut prudentiam doceant adolescentes, ut viros suos diligant, prudentes, castas, sobrias, domus curam habentes, benignas, subditas viris suis, ut non blasphemetur verbum Dei (Tit. II, 1); ad Ephesios quoque: Mulieres, ait, subditae sint viris suis, sicut Domino; quoniam vir caput est mulieris, sicut Christus Ecclesiae, ipse salvator corporis ejus: sed ut Ecclesia subjecta est Christo, ita et mulieres viris suis in omnibus (Ephes. V, 22). Viris quoque praecipiens: Diligite, inquit, uxores vestras, sicut et Christus dilexit Ecclesiam, et seipsum tradidit pro ea, ut illam sanctificaret. Ita et viri debent diligere uxores suas ut corpora [Col. 0198D] sua; nemo enim unquam carnem suam odio habuit, sed nutrit et fovet eam, sicut et Christus Ecclesiam, quia membra sumus ejus corporis de carne ejus, et de ossibus ejus. Propter hoc, inquit, relinquet homo patrem et matrem suam, et adhaerebit uxori suae, et erunt duo in carne una. Sacramentum hoc magnum est, ego autem dico in Christo et in Ecclesia (Ibid., 25). Id est licet et in humana carnalique conjunctione illud contingat, ut duo videlicet sibi invicem adhaerentes, una fiant caro; sacramentum tamen ad Christum pertinet atque Ecclesiam; quia sicut de costa viri fabricata est Eva, ita de Christi latere redempta crevit Ecclesia; et sicut caput uxoris vir, ita caput Ecclesiae Christus; unde et subdit: Verumtamen [Col. 0199A] et vos singuli unusquisque uxorem suam diligat sicut seipsum (Ephes. V, 33); quia videlicet et Christus similiter fecit pro Ecclesia tradendo seipsum: subjungensque: Uxor, inquit, timeat virum suum.

12. Ecce qualis erga virum esse debeas, praeceptis audisti apostolicis: nunc qualem erga te ipsam esse conveniat, ex dictis collige beati Cypriani episcopi et martyris: »Pudicitia, inquit, corporis est alienas res non appetere, omnem immunditiam devitare, ante horam congruam non gustare velle, risum non excitare, verba vana et falsa non loqui, habitum per omnia ordinatum, propositoque convenientem, tam capillorum quam vestium, sicut decet, habere, cum indignis contubernia non inire, supercilioso [Col. 0199B] intuitu neminem aspicere, vagari oculos non permittere, pompatico et illecebroso gressu non incedere, nulli inferior in incoepto bono opere apparere, nulli contumeliam aut ruborem incutere, neminem blasphemare, senes non irridere, meliori non controversari, de his quae ignoras non tractare, etiam quae scis non omnia proferre. Haec cum proximis amabilem hominem reddunt, et Deo acceptabilem faciunt.« Bonum itaque, ut ad nostra redeam, si habeas virum, Saram, Rebeccam, Rachelem et Elisabeth imitare: quod si iniquum et crudelem, habes quoque quas imiteris, in Novo quidem Anastasiam et Theodoram; in Veteri autem Testamento Abigail uxorem Nabal Carmeli, et Esther Assueri. Audi denique Apostolum dicentem: Salvabitur vir [Col. 0199C] infidelis per mulierem fidelem (I Cor. VII, 14), itemque: Salvabitur per filiorum generationem (I Tim. II, 15): ubi non filios carnis, sed filios mentis accipe expressos, quos utique tenere et allidere juberis ad petram (Psal. CXXXVI, 9), id est omnia opera et cogitationes 59 attollere ad Christum, ut quidquid boni agis, non tibi, sed ipsi imputare studeas, sine quo nil boni agere pervales.



TIT. V.---De caelibibus.

13. Caelebs es? Considera quam summum sanctitatis conscenderis culmen, et eo sollicitius praecipitem cave ruinam, quo altius stas. Animadverte itaque, quae causa de angelo fecit diabolum; et reminiscens Dominici illius: Quia sine me nihil potestis facere (Joan. XV, 5), scias in hoc negotio te [Col. 0199D] misericordia et gratia illius maxime indigere, quia, ut veridice ait Hieronymus, in carne praeter carnem vivere non humani meriti, sed muneris est divini. Unde et teste Gregorio, ipse caelibatus non praecipitur, sed laudatur; quia videlicet stultum, imo valde superbum est, ut hoc pulvis et cinis se praesumat exsequi posse virtute propria, quod non sibi, sed angelis cum Dei munere contulit natura. Sic enim ait Veritas ipsa: Hujus saeculi filii nubunt, et traduntur ad nuptias; in resurrectione autem neque nubent, neque ducent uxores, sed erunt sicut angeli in coelo (Luc. XX, 34); et alibi super re eadem: Qui potest capere, capiat (Matth. XVII, 12); ostendens, [Col. 0200A] non omnem qui vult, sed cui Deus possibilitatem tribuit, tam summi fastigii arcem conscendere. Quocirca nil de te, sed de ipso, sine quo nihil potes, praesumens, secundum Prophetam, quo pulchior es, descende, et habita cum incircumcisis (Ezech. XXXII, 19), id est humiliter condescende quibuslibet non solum matrimonio junctis, sed et carnis curam in concupiscentia facientibus, aestimatione propria te nemini praeferens, quasi caeteri peccatores, tu propter castitatis donum sis singulariter sanctus: sciens quibusdam vitia quaedam plerumque, Deo permittente, ad tempus dominari, ut conversi post discant, cujus pietate de captivitate redempti, et cujus virtute de potestate sint crudelis tyranni erepti; et tanto majores gratias referant liberatori, quanto de [Col. 0200B] majori periculo sunt liberati: at contra quibusdam reprobis quaedam sublimium virtutum dona nonnunquam provenire, quibus elati gravius corruant, quatenus eorum casu territi electi, de se non praesumant, sed in Dei misericordia firmius gressum mentis figant. Unde Apostolus pulchre: Qui stat, inquit, videat ne cadat (I Cor. X, 12).

14. Unde autem casus iste specialiter contingat, Psalmista precando demonstrat: Non veniat mihi pes superbiae, et manus peccatoris non moveat me. Ibi ceciderunt, qui operantur iniquitatem (Psal. XXXV, 12). Nec injuria; quia enim Scriptura testante: Ante ruinam exaltatur cor (Prov. XVI, 18); sciendum neminem de virtute ad vitium quodlibet prolabi, nisi prius ab humilitatis petra in arenam superbiae ei [Col. 0200C] contingat saltu vanitatis et inconstantiae demutari; nam nisi praecessisset latens superbia, non sequeretur libidinis manifesta ruina. Unde et Prosper: »Concupiscentiae, ait, carnis addictus, videtur quidem nil habere superbiae, cum praesertim passio ipsa eum videatur humiliare luxuriae; et tamen nisi prius rebellis Deo existeret, cujus salubre praeceptum de conservanda pudicitia superbi spiritus praesumptione contemneret, nulla eum [(94) 1Kb] lasciviae cupiditas provocaret. In animo ejus diu disceptant Dei contemptus et metus; sed aut contemptus Dei praeponderat, et superbus animus recepta cupiditate pudicitiam 60 perdit; aut obtinet metus, et animus Deo subjectus cupiditati simul et superbiae contradicit.« Haec quidem de speciali causa ruinae. Nunc qua materia [Col. 0200D] eadem persaepe contingat ruina, ejusdem audi doctrinam: »Plerosque, ait, gula et concupiscentia vini turpiter in luxuriam solvit; alios in injuriam pudicitiae sordidae cogitationes incendunt; nonnullos de proposito castitatis occasiones oblatae dejiciunt; quosdam sub impudicitiae jugo exempla perdite viventium mittunt. Sunt alii quorum vitam lingua turpis inflammat, et turpem conscientiam manifestat: qui prius inverecundos sermones aut proferunt, aut libenter audiunt, ac deinde paulatim morbo crescente ab honestate deficiunt. Cogitatio quippe est, quae mentem sicut turpis inquinat, ita si fuerit honesta, purificat. Hinc est quod ille corporis [Col. 0201A] fluxus, qui fit in dormientibus sine culpa, interdum vigilantibus contingit ex culpa; sed aliud est quod in dormiente fit, aliud quod vigilans facit; ibi naturaliter plenitudo humoris expellitur, hic turpis concupiscentia publicatur.« Ne igitur caelebs amittere rastitatis vilipendas donum, recole illud prophetae imperium: Quomodo, inquit, cecidisti de coelo Lucifer, qui mane oriebaris? (Isai. XIV, 12) id est virginitatis splendore cunctis parebas decorus et admirabilis. Admiratio enim ista non est causa ignorantiae, sed nota calumniae: ex culpa enim, ut jam diximus, superbiae, miseria hujusmodi contingit ruinae; quia videlicet cum his duobus vitiis diabolus universum genus pereuntium, maxime, imo omnimodis supplantet, libidinis scilicet atque superbiae; [Col. 0201B] unum tamen pendet ex altero. Sicut enim per superbiam itur in prostitutionem libidinis, ita a libidine pervenitur ad duritiam mentis, et, heu dolor! usque ad contemptum ruitur Creatoris; et ita demum cor, quod Dei debuerat per humilitatem atque munditiam esse templum, fit daemoniorum per superbiam atque immunditiam delubrum, et, ut aptius dicam, diaboli monumentum. Sic enim, quod negare non possumus, ipse ad beatum Job Dominus ait: Sub umbra dormit in secreto calami et locis humentibus (Job XL, 16). Cave igitur quicunque adhuc tanta castitatis frueris praerogativa, ne tuis meritis eam tribuendo, dum declinas libidinem, incidas in elationem; et dum caves elationem, cadas segniter in libidinem: quod ut agere valeas, timorem gehennae [Col. 0201C] oculis propone mentis, et ut clavus clavum expellit, ita hujus timor incendii ardorem illius expellat vitii. Consideratio quoque terrenae fragilitatis timorem refrenet elationis. Ita fit ut et ab elationis veneno, et a libidinis incendio, Christo adjuvante, defensus, angelis perpetim conjucunderis consortibus, angelicam in terris quandoquidem vitam es imitatus.



TIT. VI.---De patre et matre.

15. Pater aut mater es? Memento disciplinam te debere filiis, et sic monitis obtempera apostolicis, ut simul et interitum caveas Heli sacerdotis (I Reg. II, 4). Patres, inquit Apostolus, nolite ad iracundiam provocare filios vestros, ut non pusillo animo fiant (Ephes. VI, 4).



TIT. VII.---De filiis.
[Col. 0201D]

16. Filius vel filia es? Memento te reverentiam debere parentibus; ipse enim Unigenitus, qui non ex 61 peccato ut tu, sed ex Spiritu sancto conceptus, de Virgine natus est; postquam in templo inventus, parentes, id est matrem Virginem, et nutritium castissimum, et ideo patrem nominatum, de divinitatis suae potentia, qua cum Patre omnia possidens inhabitat, edocuisset: et illi non intellexissent. Descendit, inquit evangelista, cum eis, et venit Nazareth, et erat subditus illis (Luc. II, 51). Cur ergo tu dedigneris subdi parentibus, cum et nutritio suo [Col. 0202A] subdi non dedignatus sit cuncta creans, et nutriens Dominus? Et saepe contingit, ut paupere patre existente, dives sit filius. Quid rogo in rerum natura foedius? Et cum alii de fastu paternae nobilitatis soleant superbire, tu ad ignominiam tui ipsius, patrem nota paupertatis adustum, per plateas dimittis mendicando incedere. Quid enim mendicans clamitat, nisi te novitium, te assumptum, te illud, quod nuper ab his inventum est, qui se homines facere jactant, id est factitium [(95) 1Kb] , te allevatitium, te nothum, spuriumque demonstrat? Cui si aliquis id vel mentiens improperaret, nonne causa commotionis haec magna esse potuisset? Et haec quidem quantum ad saeculum. Secundum vero Deum, cum ipse in Psalmo dicat: Beatus qui intelligit super egenum et [Col. 0202B] pauperem (Psal. XL, 2); super quem tu, rogo, intelliges, qui nec ipsum mendicum miserando patrem recognoscis? Cui, rogo, porrigis eleemosynam, qui nec ipsam in patre agnoscis naturam? Etsi omnibus misericordia impendenda, etiam a fide extraneis, maxime autem, ut ait Apostolus, ad domesticos fidei (Gal. VI, 10), quid his, qui non solum domestici fidei, sed etiam domestici sanguinis, vel origo sunt generis, vel, sicut quidam pulchre in decachordo ait: Qui suis parentibus non defert honorem, quibus parere poterit? Omnibus igitur aliquid dandum est, patri totum committendum, ejus dominio totum mancipandum. Pater itaque sis, filius sis, quilibet consanguineus sis, audi Apostolum: Qui suorum, et maxime domesticorum curam non habet, fidem negavit, [Col. 0202C] et est infideli deterior (I Tim. V, 8).



TIT. VIII.---De viduis.

17. Vidua es? Habes Annam, tuam, ut ita dixerim, regulam (Luc. II, 37). Quod si aliter vivere vis, audi Apostolum: Vidua, inquit, quae in deliciis est, vivens mortua est (I Tim. V, 6).



TIT. IX.---De virginibus.

18. Virgo es? Gaude in Domino humiliter, et cave ne perdas esse, quod es. Habes Mariam, pudicitiae speculum, virginitatis titulum, humilitatis insigne, decus innocentiae. Scrutare ejus canticum, potest tibi sufficere ad compositionem morum. Intuere qua maxima virtute nisa est illa, ut hujus tam excelsi et sublimis, nulli post, nec antea concessi muneris meruerit praerogativa ditari, et stude quantum potes [Col. 0202D] et tu eam imitari: quod ut quaerenti tibi facile occurrat, interrogata humiliter ipsa respondeat sapienter, Quia respexit, inquiens, humilitatem ancillae suae (Luc. I, 48). Ecce causa, nam et hoc idem jam olim promiserat per prophetam: Ad quem respiciam, iuquiens, nisi ad humilem et quietum et trementem sermones meos? (Isai. LXVI, 2.) Tota itaque causa perditionis nostrae superbia, tota recuperationis 62 humilitas. Humilitas mater virtutum, morum est omnium ornamentum; sine hac virtus nulla; absque ea omnes virtutes non virtutes sunt, sed vitia. Denique profero tibi tres uno ordine, de quibus non [Col. 0203A] valeas dubitare, utrique doctores mirifici, utrique pontifices summi, utrique toti mirabiles orbi, Romae unus, Mediolani alter, Hipponae praefuit tertius. Nulla, inquit prior (Greg.), virginitas carnis, quam non commendat suavitas mentis. Decet, ait alter (Ambr.), ut quo castior virgo, tanto humilior sit. Melius, inquit tertius (Aug.), est humile conjugium, quam superba virginitas.



TIT. X.---De parvulis.

19. Parvulus es? Nutriat te ille in hoc saeculo, qui Samuelem in templo. Audi itaque, ut potes; et tu satage, ut potes; et tu conare, ut potes; et tu nitere, ut potes; et tu sequere, ut potes, tu, dicentem Sapientiam: Usquequo parvuli diligitis infantiam? (Prov. I, 22.) Scito patremfamilias adesse, et [Col. 0203B] teipsum aevi tui mane quotidie vocare. Dum enim profeceris, dum legere, dum intelligere, dum certe interrogare volueris, invenies quosdam in quinquennio, et, quod majoris adhuc miraculi est, etiam in triennio, ad martyrium sponte prorupisse, sapientissime et potentissime saeculi potestatibus restitisse, miracula in nomine Domini ostendisse, tormenta fortiter tolerasse, tortores constantissime derisisse, mortem pro Domino non tam immaturam, quam pretiosam libentissime suscepisse, et coronam immortalitatis cum palma victoriae, signis et miraculis ad exstincta eorum corpora clarescentibus, se accepisse, perspicacissime demonstrasse [(96) 1Kb] ; et quod adhuc incredibilioris erit prodigii, plures fortissimas virgines ejusdem invenies aevi, in [Col. 0203C] conflictu victrices diaboli, pro amore profecisse nominis Christi. Invenies quoque ejusdem aetatis miseros, post remissum originale peccatum, propriis meritis mercatos infernum, et hoc quibusdam apertis indiciis ad notitiam monstrasse hominum, ipso misericorditer permittente, qui hoc ad tuae cautelae scribi voluit exemplum.



TIT. XI.---De pueris.

20. Puer es? Audi Apostolum: Nolite pueri effici sensibus, sed malitia parvuli estote, sensibus autem perfecti sitis (I Cor. XIV, 20). Imitare illum de quo legitur, quia proficiebat aetate et sapientia et gratia coram Deo et hominibus (Luc. II, 52). Secundum enim divinitatem totus manens perfectus, neque in quo proficeret habens, qui sic sine initio existit, [Col. 0203D] ut neque deficiendo finem aliquem haberi possit; juxta humanitatem, quam tui gratia accepit, proficere voluit, ut tibi, unde proficere deberes, monstraret, imo ut proficeres ipse praestaret. Scito itaque [Col. 0204A] et tu, patremfamilias adesse, et te ad vineae culturam tanto studiosius vocare, quanto jam et membra corporis ad laborandum et sensus ad intelligendum videntur crescere mentis. Cum additamento enim conjunctionis, te et sequentes invitat dicens: Ite et vos in vineam meam (Matth. XX, 7); quod alibi clarebit cur faciat. Memento etiam mortem infantibus, pueris et juvenibus, licet immaturam, tamen improvise accidere, uti et senibus accidit debite.



TIT. XII.---De adolescentibus.

21. Adolescens es? Audi Dominum: Tibi, inquit, 63 dico, surge (Luc. VII, 14). Audi et Apostolum: Surge qui dormis, et exsurge a mortuis, et illuminabit te Christus (Ephes. V, 14). Nec succenseas, quod [Col. 0204B] tam terribiliter te in ipsis videor initiis excitare; scias me hoc tam propter declivem ad lapsus multigenos agere hujusmodi aetatem, quam et [subaudi propter] bicipitem in ipso introitu vivendi callem [(97) 1Kb] : quod littera tibi Pythagorae Samii valet recordari, si quando dare [f. nolueris] volueris oblitui. Sed et ille, qui nostrum, quod laboramus, jam in multis juvit [(98) 1Kb] , auxit, ornavit, et roboravit opus, ne quid minus et ad id explicandum posse videatur, adsit, rogo, quantocitius Augustinus utique beatus: Juventus, inquit, ad amorem liberior, ad lapsum incautior, ad infirmitatem fragilior, ad correptionem durior. Ecclesiastes etiam, Proverbiorum, et Sapientiae libri, auctorum [f. auctores] etiam tam Novi quam Veteris Testamenti, tam umbrae veri quam [Col. 0204C] ipsius veritatis acti praesagiis [al. praesagus], quid de tuae exprimant proprietate aetatis, quibus te contra instruant et muniant documentis, longum edicere nimis, ne impedimentum sit propositi ad alia tendentis. Sed ne te, dum multis indigeas, etiam aliquibus videamur fraudare; hortamur, si velis, ut aurem cordis Psalmistae adhibeas dictis, quibus interrogans tibimet congruum statim accepit consilium: In quo, inquiens, corrigit adolescentior viam suam? in custodiendo sermones tuos (Psal. CXVIII, 9). Nota igitur ut verbis Augustini nunc quoque utamur, quod non praesumptione humana inventum, sed inspiratione divina acceptum, tibi subito propinet remedii poculum. Mens enim tua, quae degenerat in stirpibus, meliores edere fructus incipit, si [Col. 0204D] verborum coelestium conspersa seminibus fuerit, quae tamen ille coelestis agricola, nisi in quodam versu [(99) 1Kb] serere consuevit. Audi denique hujus sationis fecundissimae ministrum: Omnia, inquit, vestra [Col. 0205A] honeste cum ordine fiant (I Cor. XIV, 40). Dirige itaque cordis obtutus ad illius nutus, nec tortuosi serpentis sequaris anfractus. Dirige viam ad te venientis Domini, rectas fac semitas Dei tui (Luc. III, 4). Ipse enim nonnisi via incedere dignatur recta, sicut de ipso dicit Scriptura, Viae, inquiens, Domini rectae (Dan. III, 27); perversae autem sunt semitae reproborum (Prov. II, 15). Si ergo vis Christum sequi, qua ille incedit, ambula via, ne de te dicatur, o qui dereliquerunt semitas rectas! (II Petr. II, 15.)

22. Animadverte quid tibi consilii melioris propheta agendum decernit in Threnis: Bonum, inquit, est viro, cum portaverit jugum ab adolescentia sua (Thren. III, 27). Et quasi interroges, cur sua? [Col. 0205B] adjecit sedebit singulariter, et tacebit (Ibid., 28). Nil aliud, inquis, utilitatis? Istud enim [(100) 1Kb] homines maxime deputant utilitati. Denique constipatum multis lateri adhaerentium incedere turbis, multis obsequentium comprimi cuneis, magnae isthic dicitur felicitatis. 64 Tu jugum [id est assumere] tollere suades, ut solus sedeam, cum multos idcirco tollere, ut multis comitentur, aspiciam. Sequitur et jungit, quid solitarius iste meretur: Quia levabit, inquit, super se (Thren. III, 28). Quo, inquis, levabor? quare levabor? nunquid ut de me dicatur: Qui se exaltat, humiliabitur (Luc. XIV, 11): an ut dicere possim: Elevans allisisti me (Psal. CI, 11)? Non; sed ut de te dicatur: Qui se humiliat, exaltabitur (Luc. XIV, 11). Et: Qui habitat in adjutorio Altissimi, [Col. 0205C] in protectione Dei coeli commorabitur (Psal. XC, 1): tuque gaudens possis cantare: Tenuisti manum dexteram meam, et in voluntate tua deduxisti me, et cum gloria assumpsisti me (Psal. LXXII, 24): multique in tui, imo Dei laude valeant dicere: Beatus quem elegisti et assumpsisti, inhabitabit in atriis tuis (Psal. LXIV, 5). Quo autem te elevet, interroga Paulum: Qui nos, inquit, conresuscitavit, et consedere fecit in coelestibus (Ephes. II, 6). Ipseque Dominus: Ubi sum ego, illic et minister meus erit (Joan. XII, 6). Ministra ergo Christo, et eris cum Christo. Ubi? Videntibus, inquit, illis, elevatus est, et nubes suscepit eum ab oculis eorum (Act. I, 9), dicentibus angelis: Hic Jesus qui assumptus est a vobis in coelum (Ibid., 11), etc. Si ergo vis ad illum pertinere, stude [Col. 0205D] terram de corde purgare, ut expeditus et liber, virtutum pennis, nullo scilicet horum, quibus superius te inhiare monstrasti, visco impeditus, in coelum, ubi ille est, possis conscendere.

23. Quod autem dixisti, nolle te conqueri, dicendo elevans allisisti me, ne forte me putes accepisse [Col. 0206A] perfunctorie, dico prout valeo, etsi non prout debeo, in bonam magis, quam in malam posse referri intelligentiam, scilicet ut elevatus in virtutum culmine, allidaris gratuito in humilitate; imo allidat te ille, non tamen in turbine et lapide grandinis (Isai. XXX, 30), sed in spiritu mansuetudinis (I Cor. IV, 21), qui elisum erigere valet omnimodis (Psal. CXLV, 8), qui tangit montes et fumigant (Psal. CIII, 32), mortificansque vivificat (I Reg. II, 6), auferens spiritum alta sapientium, ut deficiant, et in pulverem suum redeant (Psal. CIII, 29), hoc est, pulverem se esse recognoscant; praecipiens [(101) 1Kb] dicendo: Quanto major es, humilia te in omnibus (Eccli. III, 20); ita enim valebis recognoscere, qui ipse solus ponit humiles in sublimi, et moerentes erigit sospitate, [Col. 0206B] et nil meritis tuis te debere tribuere, sed ei soli, qui auctor, dator et remunerator bonorum noscitur esse. Uno quippe, ut ante nos dictum est, inanis gloriae malo a summis ad infima, imo humilitatis bono ab infimis revehi vales ad summa. Sed si adhuc requiris, nec tibi satisfactum credis, quomodo super te levari possis, scias, docente Apostolo (Sapientia): Quia corpus quod corrumpitur; aggravat animam (Sáp. IX, 15). Nec erigere sese quis suis viribus valet ad summa, nisi illius elevetur gratia, qui nostri causa descendit ad ima. Verum quia in hoc, quod tui causa posui testimonio, non tantum levabit super se dicitur, sed etiam, quod paululum refutare 65 visus est, sedebit solitarius, et tacebit (Thren. III, 28), non transeunter censeo [Col. 0206C] accipiendum, sed magnopere inquirendum, ipsa sessio et taciturnitas quae vel sit, quidve sibi velit. Fortassis consequenter lucebit, quia gravitate et munditia cordis, atque silentio oris, virtus paritur divinae contemplationis; contemplatione autem consessus acquiritur ipse, qui et imitatur (subaudi consessum) regni coelestis ab omni scilicet cupiditia ac faece rerum mortalium cohibita et eliquata cogitatione mentis.

24. Ne itaque vagari incipiam per multa, adest adhuc recens in auribus ea, quae modo in Evangelio sonuit, Maria; sexta enim septimi mensis ab anni revolutione [(102) 2Kb] , octavi autem ab hujus, quae me deprimit, imo erudit calamitatis accessione, haec rite occurrit lectio seria [f feria], non parum, ut credo, [Col. 0206D] auctore Deo, ad id quod indagandum suscepi, collatura. Videamus itaque, ut credamus; credamus, ut videamus. Quid est quod dico? Videamus Deum solum esse, qui revelat absconsa de tenebris, credamus ipsum semper, maxime autem de se loquentibus, praesentem esse nobis. Credamus ea quae nondum [Col. 0207A] de illo intelligimus, ut credendo videre et intelligere valeamus. Sic enim dixit: Si credideris, videbis (Joan. XI, 40). Quaeramus, sanctissima ista peccatrix, castissima meretrix, quomodo jugum tulerit, quomodo solitaria sederit, quomodo tacens se super se levaverit; et si hodierna non suffragatur lectio, ad haec omnia habemus alterius de ea lectionis, si [(103) 1Kb] tamen haec eadem esse sit credenda, perspicacissima atque aptissima documenta. Age nunc: Rogavit Jesum quidam pharisaeus, ut pranderet apud se (Luc. VII, 36), quod et fecit, et inter agendum, Mulier quaedam quae fuerat in civitate peccatrix (Ibid., 37). Hic subsiste paululum, et nota, fuerat dicit, quare erat non dicit? Nunquid adhuc audierat: Dico tibi remittuntur ei peccata multa, quoniam dilexit multum? (Ibid. 48.) [Col. 0207B] Sed novit evangelista causam adventus mulieris de pietate esse Domini trahentis; ipse enim per misericordiam trahebat intus, qui per mansuetudinem foris erat suscepturus. Et ideo quando aspexit et elegit ut traheret, conversa esse desiit quod fuerat, et accepit esse, quod per pietatem suscipientis futura erat. Sic enim pollicetur per prophetam: Quacunque hora peccator conversus ingemuerit, salvus erit (Ezech. XXXIII, 12). Nunc sequentia tentemus: Attulit alabastrum unguenti, et stans retro secus pedes Domini, lacrymis coepit rigare pedes ejus, et capillis capitis sui tergebat, et osculabatur pedes ejus, et unguento ungebat (Luc. VII, 37, 38). Ecce jugum quod tulit. Quot enim in se prius habuit oblectamenta, tot de se protulit holocausta; subjugavit cuncta genera delectationum, [Col. 0207C] dum de se nil sibi relinquens, tot fluxit in lacrymas desideriorum coelestium; arsit igne divini amoris, quae prius igne arserat voluptatis; lavit lacrymis maculas criminis, quas 66 gaudio contraxerat noxiae delectationis; capillos, oculos, insuper totum corpus huic jugo subegit, quae cuncta quondam in contemptu Creatoris armavit; convertit ad numerum virtutum multitudinem vitiorum, ut totum serviret in poenitentia, quidquid mundo, imo diabolo servierat in culpa. Ecce ex lectione praesenti jugum, quod ista tulit Maria, ut reor, cognoscis.

25. Nunc alia, ut promisi, ac cadens, quomodo sola tacens sederit, sedendo se super se levaverit demonstret, et id totum, quod proposuimus, Deo operante conficiat: Intravit, inquit, Jesus in quoddam [Col. 0207D] castellum, et mulier quaedam, Martha nomine, excepit illum in domum suam, et huic erat soror, nomine Maria, quae etiam sedens secus pedes Domini audiebat verba illius (Luc. X, 38, 39). Accipe sedentem, et tacendo audientem; sed nunquid sola? Intende. Stetit Martha, et ait: Domine, non est tibi curae, quod soror mea reliquit me solam ministrare? (Ibid., 40.) Habes et hic solam, si placet; duae enim ante fuerant expressae, Martha et soror Maria; Martha ministrabat sola: Maria sedet, tacet et audit [Col. 0208A] sola; et merito tacet, quae talem pro se loquentem advocatum habet. En, ut credo, nec de sedente, nec de tacente aliquid restat ambigui. Nunc sublevationem pariter videamus, videntes amplectamur, amplectentes nobis optemus. Martha, Martha, sollicita es, et turbaris erga plurima (Ibid., 41); ideo, ut credo, dupliciter appellata, sive propter amorem, sive quia non adhuc uni assidebat ut Maria, sed duobus serviebat, quaerendo coelestia, ministrando terrena. Quod et fecerat quondam etiam illa, sicut monstrat lectio superius decursa; sed ab his expedita, abjecto jugo jam libera, sponte pedibus divinis cuncta submittebat membra. Martha itaque sola non sola; Maria sola. Sola illa quia multis; ista, quia uni. Unum est enim necessarium (Ibid., 42); multa [Col. 0208B] enim illa nullum percipiunt fructum, si ad istud non perveniunt unum, et ideo illa multa indigent uno, unum non indiget multis. Maria optimam partem sibi elegit, quae non auferetur ab ea (Ibid.). Ecce quo subiit elevata, quae post jugum portatum ambivit tacens sedere sola; soli enim sola inhaerens, ipsum unum, ipsum solum partem meruit Deum.

26. Sed quid, inquis, tam festinanter partem hanc esse dicis Deum, qui ad hoc tenendum nullum adhuc protulisti testimonium? Ideo protuli nullum, quia superius adest evidentissimum: Qui mihi, inquit, ministrat, me sequatur; et ubi sum ego, illic et minister meus erit (Joan. XII, 26). Ergo Martha quae ministravit, inquis, non Maria illic erit, quae sedit. Verum diceres, si pigritia sedisset; verum diceres, [Col. 0208C] si et ipsa jam non ministrasset. Ministrantur enim multa, cum sufficiat unum; sed pervenitur ad unum ministerio multorum. 67 Unum ergo, quod est? Deus utique. Et multa, quae? opera misericordiae. Operibus misericordiae pervenitur ad Deum; ubi cum pervenitur, cessat omne quod agitur, quia non est necessitas, qua agatur. Remanet fructus cujus causa agebatur, remanet sola charitas qua agebatur, ipsa una uni. ipsa sola soli, ipsa singularis adhaeret in saeculum singulari. Ipsa autem, qua tu Mariam accusare niteris, sessione intantum nil est operosius, etiamsi nil videatur cessationi similius, ut definitione congrua etiam in hoc saeculo quies valeat operosa vocari. Sed ne forte inopia dicendi me putes suffragium non protulisse exempli, habes ipsum beatum [Col. 0208D] juvenem, sanctum adolescentem, imo ipsam, quae tulit jugum, Mariam in iisdem Threnis III, 24, loquentem: Pars mea Deus, dixit anima mea, propterea exspectabo eum. Et Psalmista: Portio, inquit, mea in terra viventium (Psal. CXLI, 6, 25). Quod autem ab ea nunquam auferatur, audi. Tu, inquit, idem ipse es [(104) 1Kb] , et anni tui non deficient; filii servorum tuorum habitabunt ibi, et semen eorum in saeculum dirigetur (Psal. CI, 28); et: Pars mea Dominus in aeternum (Psal. LXXII, 26). Deo autem gratias, quia [Col. 0209A] huc sumus ratiocinando adducti, ut ipsa tui cunctatione, suadeam tibi jugum tollere cum Maria, ministrare cum Martha, ut postea bene sedere cum eadem valeas Maria, cum qua etiam optime sedendo, id est, contemplative a saecularibus vacando, et verbum Dei sine strepitu audiendo, partem optimam eligere, obtinere valeas feliciter et possidere.

27. Hoc itaque jugum suave, hoc onus tam leve, quod te tantum elevare, tantum valet attollere, ut partem ipsum merearis Deum habere, quod non conterit cervicem, sed ornat, honestat collum, non cruciat; ne cuncteris, ne moreris, quaeso, in juventute tollere, ne si sero velis tollere, desit forte locus, dicaturque tibi: Quae in juventute non collegisti, quomodo invenies in senectute? (Eccli. XXV, 5.) Praeveni [Col. 0209B] ergo senectutis annos operatione et correctione congrua, sciens optatius tibi esse, ut possis veraciter dicere: Deus, qui pascis me a juventute mea (Gen. XLVIII, 15); et: Deus docuisti me a juventute mea (Psal. LXX, 17), quam recordatione lapsuum suspecte orare, et deflere dicendo: Delicta juventutis meae et ignorantias meas ne memineris, Domine (Psal. XXIV, 7). Illud est enim robur salutis, istud medicina aegritudinis; remedium vulneri quaeritur, gratia sananti refertur. Cum enim militia sit vita hominis super terram (Job VII, 1); nonne melius est in juventute ejusdem militiae excubias fortiter subire, ut in senectute inter emeritos locum majoris gradus valeas obtinere, quam segnitiae in adolescentia vacans, tunc militiae manus nitaris dare, cum et senectus laborem impedit, [Col. 0209C] et enervat artus viribus deficientibus, spe capessendi victoriam certaminis [(105) 1Kb] dissolutioribus interdictis lacertis; praesertim cum nec aetas ipsa tot vitae promittat spatia, quibus labore peracto, militiam mutare, ut altioris gradus infulari honoribus possis; sed potius fessis artubus, nullo praeeunte laudis praeconio, gaudeas, si saltem inter illos annumereris, qui donativum 68 pro ipso expetunt tyrocinio; aut cum provincialibus, qui annonam tributaliter ipsis praebent militibus [(106) 1Kb] ; ideoque bonum esse dicit ille superius, jugum in adolescentia tollere. Etenim ei, qui post decursum juvenilis aetatis tempus illud tollit, multa eveniunt genera contrarietatum; stimulant enim assueta vitia, consuetudo deprimit prava, exagitat conscientia ipsa: usus erroris instabilem [Col. 0209D] facit, conatur se, et labitur sub se; abolefacere vult vetera, sed voluntatem non sequitur efficacia, captisque in rete avibus non dissimilis, ubi expedire vult pedem operis, maculis retinetur usitatae consuetudinis. Tota itaque huic res est in periculo, illi in bono. Sedebit denique iste singularis, rarum aut forte nullum suis dignum inveniens consortiis, quietus et feriatus divinis vacabit officiis, angelicis ditatus revelationibus et praemiis, nullis nec anteactis nec praesentibus illecebrarum voluptatibus [Col. 0210A] interpellatus, nec stimulantis carnis tactus titillationibus, solus quietus liber gaudebit et securus.

28. Quisquis ergo es, qui ad hoc tam singulare niteris fastigium, exercere prius communiter in campo viventium, asside gravioribus acclinis et sedulus, disce honorem deferre senioribus, amorem aequalibus, exemplum junioribus, sequere auctoritatem et praecepta sapientium, et per haec tibi Deum loqui credito ipsum. In consilio seniorum cum sederis, manum ori adhibe, intentus ausculta, sedulus disce, ut percipiens senum sententias, colligas sollicite, quod in majori serves aetate aliquando. Etiam volo te a coaequaevorum continere loquelis, ut parviloquio assuefieri ipso usu instruaris, neve rudis adhuc aetatis, facile ad illicita loquendo labaris; sed [Col. 0210B] remotus seniorum intendere praeceptis, antiquorum dictis, prophetarum oraculis, et apostolorum valeas magisteriis. Laudandus enim est, qui vult [f. mavult] tacendo loquenda discere, quam proferre quae sentit, antequam loqui discat. His si tuam Dei gratia indolem concesserit munerari, adjiciendum quod et facete ab eo qui supra, insolentissimo quidem, sed diserto cuidam consiliatum est juveni, ut nec plusquam oportet tibi tribuendo vanescas, nec rursus te abjiciendo ac desperando frigescas. Inter haec animadverte patremfamilias otiosum te, non simpliciter ut illos mane primo, sed cum additamento conjunctionis, qua notam intelligas reprehensionis, ad vineae cultum vocare: Ite, inquit, et vos in vineam (Matth. XX, 7); id est, et ipsi qui mane horaque tertia debuistis adesse, [Col. 0210C] saltem vel sexta properate, et medium quod restat diei lucrifacite.



TIT. XIII.---De senibus.

29. Senex es? Gaude in Domino qui ad hoc usque ductus, non solum quia quammultos Syrtium scopulos evasisti, naufragosque casus; sed et quia jam prope est, quo tendere videris, portus, si tamen es serius, si probus, si gravis, si bonis moribus ornatus, si virtutibus comptus, si canitie venerabilis mentis, si venustate mellifluus oris, si dicere vales cum Psalmista: Senectus 69 mea in misericordia uberi (Psal. XCI, 11). Sin secus, quod absit, ne succenseas, rogo, si et te monere audeam junior ego (scias me ipso hoc praesumere officio) quantum etiam te video attinere. Nulla aetas ad id, quod opus est, discendum [Col. 0210D] sera debet parere: et licet, ut quidam satis probe ante nos visus est dicere, senes magis deceat docere, quam discere; magis tamen condecet discere, quam quid doceant, imo quid agant, quod non ex superfluo addere satis possimus, ignorare. Audi itaque et tu quid Ecclesiastes dicat: Si multis annis vixerit homo, meminisse debet tenebrosi temporis, et dierum multorum; qui cum venerint, vanitatis arguuntur praeterita (Eccle. XI, 8). Et: Puer centum annorum maledictus erit (Isai. LXV, 20). Itemque: Senectus venerabilis [Col. 0211A] non diuturna, neque numero annorum computata (Sap. IV, 8). Audi etiam custodem omnibus generaliter, tibi vero dicentem specialiter: Venit mane et nox; si quaeritis, quaerite; convertimini, et venite (Isai. XXI, 12). Audi et Apostolum: Omne, ait, quod veteratur et senescit, prope interitum est (Hebr. VIII, 13). Perspicienti autem mihi ipsos quos capite geris nivei canos candoris, fateor non minimum adest dubietatis, unde initium debeam ordiri sermonis. Siquidem et reverentiam aetati, et doctrinam vellem, si possem, conferre fatuitati. Verum adsit, rogo, ille propitius, qui insensatos ad humanam loquelam asinae quondam convertit rugitus (Num. XXII, 28). Retexam seriem lectionis evangelicae hodie recitatam (Num. XXII, 28); et si ibi tuum forte aliquid inveneris, ne mihi, [Col. 0211B] quaeso, qui recito, imputes; sed tua, ut tua, recipias; et tibi ad utilitatem, etiamsi ad contumeliam putes prolata, convertas.

30. Arborem fici [(107) 1Kb] habebat quidam plantatam in vinea sua (Luc. XIII, 6), etc. Arboribus significari homines, si tibi adhuc ista non suadet lectio, lege aliquid apertius in Daniele, ubi refertur somnium de arbore magna et excelsa (Dan. IV, 7), cujus cum multa descripta essent dignitatum praeconia, ad ultimum succidi jussa, et super regis celsitudinem interpretata, ipsum quem excellentia signavit, jactura monstravit. Nam ille innumeris provectuum dignitatibus, veluti quibusdam elementorum contemperationibus, quasi usque ad coelum ut arbor est inaltatus [(108) 1Kb] ; excisus a culmine, cecidit ab honore, [Col. 0211C] desertus est a sibi obsecundantibus, veluti arbor ab avibus fugientibus; septem temporibus super eo mutatis, ad pristinum statum rursus rediit celsitudinis. Sunt multa et in Scripturis, quae aliud per naturam, alterum signant per intelligentiam; sed lectoris requirunt diligentiam. Arbor ergo ista, sive tu, sive ego, sive utrique, sive quilibet, cui ipsa, quae de ea referuntur, congruunt, sit, videamus quid illi contigerit. Venit, inquit, quaerens fructum in ea, et non invenit (Luc. XIII, 6). Quis venit? Ille, cujus erat vinea, cujus et ficus. Si tu ficus, ergo ille, qui te plantavit, est 70 Dominus: etenim ipse, Vinea, inquit, mea electa, ego te plantavi (Jer. II, 21). Quod si non credis, adest parabola, quae approbet, alterius lectionis. Vinea, in qua te plantavit, est Ecclesia; [Col. 0211D] venit quaerens fructum in te, et non invenit: quot vicibus [supple venerit], ipse dicat. Non enim hic aliquid violenter ex me proferre aut fingere volo, ne non certus disputator, sed ineptus a te judicer fabulator. Dixit autem ad cultorem vineae: Ecce anni [Col. 0212A] tres sunt, ex quo venio quaerens fructum in ficulnea hac, et non invenio (Luc. XIII, 7). Tene igitur, tres sunt anni. Aliud videamus. Te dixi arborem, vineam Ecclesiam, quemdam illum, imo dominum vineae illum, Deum, cultorem vineae quem dicam? Si enim ficus cultorem dixisset, forte animus tuus, forte angelus, cui, ut quibusdam videris, imo ut recte potes videri, es commissus, fuerat intelligendus. Nunc autem non cultorem arboris, sed cultorem vineae dicens, alium requirit, qui non te solum excolendum, sed alias ficus, imo totam summam vineae custodiendam susceperit. Quid ergo angustamur? non quod si aliquid bene; quod enim difficilius invenitur [(109) 1Kb] , dulcius, teste Ambrosio, tenetur, et quo tardior adeptio, eo gratior perfunctio. [Col. 0212B] Poteram enim, quantum ille, qui desuper magister est omnium, convallem exiguitatis meae per ipsos, qui jam satis super hoc tractaverunt, montes dignatur irrorare, tibi jam cultorem vineae monstrare; sed volo [(110) 1Kb] te eminentioris exemplo auctoritatis attrahere, quo et ad quaerendum paratior efficiaris, et me non a me haec invenisse, sed de Scripturis comprobasse perspiciens, tanto capacior reddaris, quanto avidior.

31. Homo quidam, ait alia lectio, sed tamen et ut haec [(111) 1Kb] Evangelii, erat dives, qui plantavit vineam, et sepem circumdedit ei, et locavit eam agricolis, et (Matth. XXI, 33) usque dum reversus malos male perdet, et vineam suam locabit aliis agricolis (Ibid., 41); quod quia impletum est, ideo ipso relatu multorum [Col. 0212C] jam patefactum, perspicacius istud, quod modo quaeritur, suffragando valet aperire. Jam enim illi vineae mali cultores, qui non solum reddere fructum noluerunt, sed etiam servos diversis injuriis affectos occiderunt, insuper et ab ipso filio manus continere noluerunt, male sunt perditi. Jam vinea locata est apostolis, eorumque successoribus episcopis, presbyteris, caeterisque ordinibus sacris, qui singuli, pro suo quisque captu vel ministerio, eidem insistentes, dominum vineae, ut veniat, praestolantur, non ut malos male perdat, sed ut fructum beneplacitum recipiens, bonos operarios benigna largitate remuneret. Horum autem aliquis quis sit, sive episcopus scilicet, sive presbyter, qui te excolendum suscepit, non ad me pertinet. Ipse 71 autem de te alloquitur, [Col. 0212D] et te fructum non dedisse conqueritur, cum mores tuos ei demonstrans, te inconvertibilem, diuque infructuosum esse fatetur non solum suo ore, id est Scripturarum voce, sed et tua operatione. Ecce, inquit, tres sunt anni, ex quo venio quaerens fructum [Col. 0213A] in ficulnea hac, et non invenio (Luc. VII, 7). Haec dicuntur, dum cultor tui cordis in te conspicit ea, quae Domino docente cognoscit reprehensibilia. Tunc conquerentem super te audit ipsum, cui detrectas fructum deferre operum. Annis autem tempora aetatis significari, sicut et alio Evangelii loco horis (Matth. XX, 3-12), si denegas, sunt multa quae tibi obvient testimonia. Ne itaque, dum illud, unde nullum opus est gerere scrupulum, testimoniis cingere operam damus, tardius illuc contingat evenire, quo festinamus, scias tribus temporibus aetatum Dominicum jam tibi adfui se adventum. Venit enim ad te in infantia et pueritia, ut unum pro sui vicinitate accipias, dando baptismum et ministrando intellectum, praebendo magistros, et fructus exquirendo collatos. [Col. 0213B] Quid retuleris, ipse melius nosti. Venit secundo in adolescentia et juventute cumulando intelligentiam, augendo dona, requirendo merita; et tunc quid rependeris, credo, quia recolis. Adest nunc [(112) 1Kb] ; vide quid facias. Vult enim te succidere. Et ne lenocineris tibi, quod si excisus fueris, rursus erigaris, ut illa [(113) 1Kb] superius, post septennium; alia fuit illa arbor, alia tu: Non fuit illa ficus, sed cedrus, nec de cedris Libani, quas plantavit Dominus (Psal. CIII, 16), sed de illis, de quibus dictum est: Confringet Dominus cedros Libani (Psal. XXVIII, 5); quia etsi Libanus candidatio interpretatur, sunt tamen quidam velut sepulcra dealbata, quibus Vae dicit Veritas ipsa (Matth. XXIII, 27): non stetit haec cedrus in vineto, sed in campo. Crede mihi: si incorrectus excideris, [Col. 0213C] statim in ignem mitteris. Jam enim minatus est Paterfamilias dicens: Omnis arbor, quae non facit fructum bonum, excidetur et in ignem mittetur (Matth. III, 10). Tunc exspectabatur gratia, modo praestolatur judicium. Ille quia paganus, tamen aliquid boni habens remunerabatur in praesenti, ut cruciaretur in sempiternum; tu quia Christianus, licet negligens, exigeris, ut hic te sponte corrigens vivas in aeternum. Et haec quidem omnia ex superfluo, cum illa excisio nihil fuerit aliud nisi regni et sensus amissio; tua autem haec, de qua hic dicitur, sit animae amissio, et mortis subitio [id est incursio], quae si bona fuerit, non est mors, sed natalis [(114) 1Kb] ; sin mala, erit mors immortalis, defectus indeficiens, perditio semper manens, corruptio immutabilis, luctus [Col. 0213D] sine consolatione, gemitus sine cessatione, calamitas sine fine.

32. Memento itaque, ut adhuc de ipso Evangelio, quod tibi restat, eloquar, quid ille tuus cultor, sive sit episcopus, sive aliquis pro te Deum 72 rogans, dicat patronus: Domine, dimitte illam et hoc anno, [Col. 0214A] usque dum fodiam circa illam, et mittam stercora; et si quidem fecerit fructum; sin autem, in futuro succides eam (Luc. XIII, 8, 9). O quam breve spatium! o quam sufficiens, si convertaris! o quam subitum, si avertaris, imo si persistas in hac, qua te invenit, duritia cordis! Sed ne dicas, me hic violenter annum pro anno accipere, cum superius annum dixerim pro aetate; considera et hic, rogo, aetatem tuam, cogita quantum vixeris, et vide, si adhuc aetas tot promittat spatia temporis; cum praesertim et in ipsis infantibus incertus sit, quia saepe immaturus, exitus mortis. Cogita, quia non sine causa certae rationis silicernius [(115) 1Kb] in ista aetate vocaris, sed ut admonearis debitum finem attendere, tanto scilicet attentius, quanto magis est contiguus. [Col. 0214B] Ponas ante oculos, quo hinc excedens suscipi debeas taphum [(116) 6Kb] ; ab obtutibus non recedat sepulcrum; a meditatione ne aufugiat memoria peccatorum, immanitas poenarum, formido suppliciorum, contemplatio judicis, sententia illa ultima aeternae perditionis. Hoc est enim stercus, quo ad statum potes revehi pinguedinis; haec fossa humilitatis, qua fructum referre valeas piae operationis, videlicet ut conscientia pravitatis tangat memoriam cogitationis, et plangens, quod te fecisse recolis, ad fecunditatem operis per defossionem confessionis, et contemplationem fetidae operationis radix tui redeat cordis.

33. Et ne tempus exactum nimium longissimum, residuum autem ad poenitentiam aestimans, desperes brevissimum; precor te, considera David, intuere [Col. 0214C] Zachaeum, et si est unde [subaudi redimas], imitare ipsum; quod si tam pauper es, ut nihil, unde te redimas, habeas, et tam subito te intercipit mortis casus, imitare illum beatum latronem, diutino [subaudi tempore] latronem, subito confessorem, subito martyrem; diu homicidam, illico paradisi incolam. Imitare Ninivitas veternosos reatus triduana poenitentia delentes (Jon. III, 4-10). Ineffabilis enim, inexcogitabilis et incomprehensibilis est bonitas medici coelestis, nunc alios longa, nunc alios mediocri, nunc alios brevissima satisfactione, omnes vero sola suae gratiae benignitate, nullum sua aliqua salvans operatione, sicut audisti in psalmo: Quia melior est misericordia tua super vitas (Psal. LXII, 4). Si enim tempus suppetit, vult ut longos erratus longa maceratione [Col. 0214D] castiges, sicut dicit ad animam: Ego enim ostendam ei, quanta oporteat eum pati pro nomine meo (Act. IX, 16): quod est tale, quasi diceret, qui diu contra me pugnavit, diutius volo, ut et pro me decertet. Denique jam David peccatum dimiserat, et tamen ejus filium contra ipsius votum occidens, [Col. 0215A] alium autem adversus eum erigi sinens, populum sternens, poenam adhuc pro peccato intentat. Quod si mediocritas vitae occurrit, mediocritatem poenitentiae non renuit [subaudi Deus], tantum ut voluntas non 73 mediocris, sed sit immanis; unde satis provide a sanctis Patribus [(117) 1Kb] institutum est in causis poenitentium non tam considerari debere mensuram temporis, quam doloris. Quod si ipsa hora ultima te subito invadit, dum adhuc spiras, dum palpitas, quantulum vales, emitte vocem confessionis, poeniteat te illuc venisse imparatum. Ne tamen desperes, ne dubites: confidenter clama, ex toto corde supplica. Videt ille in corde, considerat quo affectu clames. Crede mihi veraciter, tibi promitto, quia si viderit, quod non duplici, sed simplici [Col. 0215B] corde poeniteas, et confitearis in ipso articulo mortis, medicinam conferet salutis. Animet ergo dubietatem noxii timoris tanta clementia Conditoris; terreat duritiam obstinati cordis sententia illa Jacobi apostoli, licet universalis, tibi maxime specialis: Ecce judex ante januam assistit (Jac. V, 9). Janua enim cuique ille est exitus improvisus, cui sors irrevocabilis illa velut fur assidet captans horam, qua animam insperate rapiat, et illuc ducat, ubi pro meritis propria recipiat. De hoc fure ab initio nativitatis debuisti suspectus esse, ne irrueret, ut assolet, immature; quanto magis nunc, cum auctoritate quadam judiciaria adest debite?

34. Noli itaque segniter agere, noli obdormire, ne dormientem te capiat, id est, ab operibus piis vacantem. [Col. 0215C] Audi Apostolum salubri te ab hoc torporis lethargo excitantem voce: Hora est, inquit, jam nos de somno surgere (Rom. XIII, 11). Ne deinceps ullas dederis ferias; sufficiat. Jam nunc satis cum Judaeis sabbatizasti. Pone modum nunc vacationi, et insiste piae laborationi. Vide ne contingat fuga tua hieme vel Sabbato (Matth. XXIV, 20), id est, ne te frigidum a charitate, nec vacantem inveniat a bono opere. Scito quia ultima tibi jam adest hora, jam adest prae manibus te accersens missus: rape quidquid potes quod tecum feras. Hoc autem tecum scias te laturum esse, quod hic studueris praemittere. Securis ad radicem jam est arboris (Luc. III, 9); arida per maturitatem est arbor, infecunda et infructuosa per torporem; nil superest quin debeat excidi. Excideris [Col. 0215D] statim, dico tibi, excideris; sed vide ne in ignem mittaris. Non potest fieri ut non excidaris, quia conqueritur dominus vineae, quod terram inaniter occupas. Multae autem arbores exciduntur; sed in [Col. 0216A] ignem non continuo mittuntur: infructuosae autem in ignem mittuntur. De caeteris autem opera diversa, utensilia diversa, vasula fiunt diversa, quaedam etiam optima, et quibusdam licet perraris, auro chariora. Hoc tibi ideo suggero, quia scio veracissime, quod in ista hora, in isto aevo, in ista quam nunc geris aetate debeas excidi; nec volo ut fomentum ignis, sed poculum pretiosissimum sis in manu Regis coelestis. 74 Unde ille Salomon vere pacificus, qui facit pacem inter nos et Deum, et confoederavit terram coelestibus, dignetur libere ea participibus suis potum laetitiae, id est, tuae conversionis et salutis gaudia propinare; siquidem calix ejus inebrians valde praeclarus est (Ps. XXII, 5). Haec tibi modica quidem quantum ad tuam utilitatem, sufficientia [Col. 0216B] vero quantum ad nostram vacationem sufficiant dicta.

35. Nunc, quia locus sese tui obtulit causa, dignum et satis ducimus commodum, quaedam nobis et tibi generalia ex eodem Evangelio subnectere [(118) 1Kb] , quae utrisque Deus concedat prodesse. Verum quia incomparabili oris facundia a quodam, cujus auctoritati non modice succumbit nostra, luculentissime sunt prolata, veremur ea foedare nostri sermonis admistione ulla. Ita, ut sunt disserta in fine sermonis ab eo, ponemus illibata. Ait [(119) 1Kb] ergo quibusdam satis dilucide aliis praemissis, sed a nobis quaedam ex his non quidem ut decuit, sed ut ariditas nostri ingenii valuit, in tui specialiter, generaliter autem in nostri multorumque utilitate, sermone, [Col. 0216C] non sensu adeo dissonante sunt recitata, Gregorius (lib. II in Evangel. hom. 31, n. 5): »Sunt, ait, plerique, qui increpationes audiunt, et tamen ad poenitentiam redire contemnunt, et infructuosi Deo, virides stant in hoc saeculo. Quid itaque cultor vineae dicat audiamus. Siquidem fecerit fructum; sin autem, in futuro succides eam (Luc. XIII, 9): quia profecto, qui hic non vult ad fecunditatem pinguescere per increpationem, illic cadit unde jam per poenitentiam surgere non valebit, et in futuro succidetur, quamvis hic sine fructu viridis stare videatur. Erat autem docens in synagoga eorum Sabbatis (Luc. XIII, 11). Et mulier quaedam, Habebat spiritum infirmitatis annis decem et octo (Ibid., 11). Paulo ante jam diximus, quia hoc erat [(120) 1Kb] trinus adventus Domini ad infructuosam [Col. 0216D] arborem quod decem et octo annorum numerus ad mulierem curvam signat. Sexto enim die homo est factus, atque eodem sexto die cuncta opera Domini perfecta sunt; senarius autem numerus [Col. 0217A] in trigonum ductus, decem et octo facit. Quia ergo homo, qui sexto die factus est, perfecta opera habere noluit, sed ante legem, sub lege, atque in initio inchoantis gratiae infirmus exstitit, decem et octo annis mulier curva fuit.« Atque post pauca (ubi sup. n. 7): »Plerumque videmus quae agenda sunt, sed haec opere non implemus; nitimur et infirmamur; mens judicium rectitudinis conspicit, sed ad hanc operis fortitudo succumbit; quia nimirum jam de poena peccati est, ut bene quidem [(121) 1Kb] possit bonum conspici, sed ab eo quod conspicitur, contingat 75 per meritum repelli. Usitata enim culpa obligat mentem, ut nequaquam possit surgere ad rectitudinem. Conatur et labitur; quia ubi sponte diu perstitit, ibi et, cum noluerit, coacta cadit.« [Col. 0217B] Item: »Si ipsa se anima ad ima appetenda non dejicit, contra hanc daemonum perversitas nullatenus convalescit, et transire per eam non valent, quam contra se rigidam pertimescunt. Nos ergo, fratres, nos viam malignis spiritibus damus, cum terrena concupiscimus, cum ad temporalia appetenda curvamur. Pudeat ergo terrena concupiscere, et dorsa mentium adversariis ascendentibus praebere. Terram semper intuetur, qui curvus est; et quo pretio redemptus sit, non meminit qui ima quaerit.« Item: »Qui gibbum tolerat, ima semper intuetur. A sacerdotio ergo repellitur, quia quisquis solis terrenis intentus est, ipse sibi testis est, quod membrum summi Sacerdotis non est.« Item: »Si virtutum summa operari non possumus, ipse Deus nostro [Col. 0217C] gaudet lamento. Ex ipsa ei justitiae inchoatione placebimus, qui injusta, quae fecimus, punimus.« Istud tantum extra viam propositi, amoenitate tam florigerae viriditatis prati delectatum, me sufficiat processisse.

36. Nunc ad te, ne opus in aliquo videar interrupisse, reversus, suggerendo admoneo, siquidem reverentiam tibi debere pro canitie scio, ut haec cum superioribus conferas, et negotium tibi ex his [Col. 0218A] capessendae salutis acquiras; et ne inveteratus dierum malorum rite vociteris, dies tuos, jam rogo, ut dimidiare, dum vales, studeas, et spiritu mentis renovari contendas. Et quia hucusque te plus justo carnalibus refudisti in sensibus, te ad te colligas, et novus homo jam saltem nunc, vetere exuto, repuerascas Deo; annos octoginta aut proximos aut transactos aut insistentes aspicias, supervenientem mansuetudinem Dei ne contemnas, ne correctionem durius sustinens, florem tui capitis amygdalum [(122) 1Kb] advertas. Quod si et adhuc locusta, id est agilitas quondam gressuum, tumore pedum aut certe tibiarum jam est impinguata; aut certe secundum poetam,

   Lapidosa chiragra
[Col. 0218B] Jam facit articulos veteris ramalia fagi,
suspectus pavidusque horam illam exspecta, qua ire ad domum aeternitatis boni aut mali debeas (Eccle. XII, 5); quia postea, quidquid planctus tui causa acciderit in plateis, nil te juvabit positum in tormentis, qui dum hic superstes esses, tibi consulere, et tibimet contra tantam superventurae calamitatis angustiam consilium capere, dum immutabile id esse optime scires, detrectasti. Interim ergo dum opportunitas flendi fructuose, dum tempus acceptabile, dies adhuc salutis, 76 dum vivis, dum adhuc a Judice [(123) 1Kb] sustineris, hortor ut in melius connitaris. Dum ille securis differt ictum, tu de te cape consilium; dum ille suspendit vindictam, tu corrige vitam. Non est apud Deum difficilis aut tarda conversio, [Col. 0218C] cui ipsa justitiae placet inchoatio. Vae autem illi, cui non conceditur ante corrigi, quam defungi: magnam enim, ut dicit qui superius, contumaciam contemptae mansuetudinis et gratiae, major sequi solet ira vindictae, et diutius exspectatus, durius feritur non conversus; et quam largiter prorogatur misericordia in praesenti, tam severe ingratis intentatur judicium in futuro.



INCIPIT LIBER TERTIUS. Continet istud haec praeloquium: I. Rex es? delectatio regia te instruat. II. Discerne qua intentione quis quid faciat. III. Non virtutes praetextu aliarum rerum, quae sunt dissonae, palliare. IV. Timendo Deum rege tibi commissa. V. Catholicam esse Ecclesiam, et catholicam ejus esse gratiam. VI. Ut non rex dedignetur subdi Dei judicibus. VII. Quod opprobrium et subsannatio facti sumus. VIII. Quod sicut sunt episcopi sortes sanctorum ministerio ordinis, ita sint et privilegio honoris. IX. Spiritum sanctum negligenti etiam episcopo adesse saepe. X. Quod a nemine nisi a solo Deo valeat judicari episcopus. XI. Oratio sub altari constitutorum. XII. Trifaria divisio filiorum Ecclesiae.
[Col. 0217]

[Col. 0217D] 1. Superioribus duobus libellis temporum, personarum, officiorum, sexuum, vel aetatum praeloquiis, quanta valuimus brevitate, etsi non quanto decuit lepore, Deo donante, transcursis, nunc dignitatum, ordinum vel affectuum vastos, et saepe ideo per [Col. 0218D] naufragos, quia abundantissimis promontoriorum cautibus refertissimos aestus tentantes, flatibus nos committentes adversis, ipsum obicem opponimus Christum, tricipiti voluminum lintre eosdem gestientes sulcare, si tamen illius non desit remigium [(124) 1Kb] , [Col. 0219A] cujus in isto eo magis flagitamus nobis necessarium adfore auxilium, quo scit nos id opus assumere tanto dubitantius, quanto periculosius. Nam ex uno latere superni spectatoris, ex alio sali hujus immodice ferventis veremur procellam; navisque nostrae, cujus jam fracto remo, amisso 77 clavo, fessus multigenis collisusque scopulis, sopitis viribus, non quidem scapha portatus, sed unda jactatus, tremulis linguam ipsam mordens dentibus, in uno [(125) 1Kb] brevium jacet nauclerus, omnimodis jacturam tenemus [l. timemus], cum hunc ei miserabilem incursum, propter praecipitem cursum, dum cavere ancipitem nescivit excursum, contigisse noverimus [(126) 1Kb] . Quanquam enim Scriptura dicente: Lingua sapientium sicut stimuli, et sicut clavi in altum defixi (Eccles. XII, 11); noverimus [Col. 0219B] divinae auctoritatis ita constantissimam constantiam, ut nulli parcere, neminem noverit palpare; tamen novimus ab ipsis quoque urbanae scientiae viris hodie summa diligentia observari, quid cautius, quam quid proferant verius; utilius aestimari quod docet comicus, quam quid interminatur Dominus; pluris pendi dictum:

Obsequium amicos, veritas odium parit.

(TERENT. Andr. I, I), quam qui me erubuerit et meos sermones, et hunc filius hominis erubescet, cum venerit (Luc. IX, 26); et forte illud, quia quasi disertius, ideo putatur utilius; quia pompaticum, ideo judicatur saluberrimum; istud, quia foliorum venustate, quin potius vanitatis opacissima densitate nudatum, ideo a saeculi prudentibus seu simplex, [Col. 0219C] atque, ut ita dicatur, rusticum, vili penso ducitur dignum, cum nec minus cautelae eis videatur afferre negotium suspectius [(127) 1Kb] dicentium: Videntibus, nolite videre; et aspicientibus, nolite aspicere nobis ea, quae recta videntur; loquimini nobis placentia, videte nobis errores (Isai. XXX, 10). Verum magistra eadem, quae et via est, Veritate, atque per quemdam de se ipsa dicente: Haec via, ambulate per eam [supple et non declinetis], neque ad dexteram, neque ad sinistram (Isai. XXX, 21), satagamus hac arte sermonem moderari nostrum, ut nec ad dexteram altiora nobis praesumptive tentantes, usque ad sinistram declinemus, falsitati timide cedentes: quo fit, ut ita loqui quanquam absurde liceat, ut nec Terentius [Col. 0219D] alicujus minus provide odium in nosmet exacuisse, nec Christus alicujus amicitiam minus libere notet veritati praetulisse. Quod ne contingat, inter utraque haec cauto gradientes vestigio, sic tangamus [Col. 0220A] dignitatis chordam, ut citharoedi [(128) 1Kb] taceamus personam; sic alloquamur ordinem, ut ordinati omittamus nomen, sic affectum, ut charitatis non patiamur defectum, cujus hic magnopere quaerere debemus profectum; praesertim cum nec defuturam osorum credamus invidiam, qui nostram hac etiam in parte reprehendere non dubitent audaciam, cum praeter auctoritatem, salva officii reverentia, haud aliquam, nullam quoque nobis noverint suppeditare scientiam, cujus hic quoque rei enormem satis capere valeant conjecturam.



TIT. I.---De regibus.

2. Rex es? Dignitas, rogo, ipsa te dum delectat, instruat. Sunt quaedam regalis ordinis insignia, quibus sine, etsi nomen utcunque, re tamen vera [Col. 0220B] certe non potest consistere dignitas tanta. His ergo utere, his exercere, his exornare. Esto prudens, justus, fortis et temperatus. Hac quasi quadriga evectus regni fines perlustra; hoc 78 denique curru ista utere in via, ut cum sanctissimo Elia vel vocari merearis auriga (IV Reg. II, 12.) Hoc quadruplici munitus thorace, hostibus ne cuncteris imperterritus occurrere; nec enim poteris aliquibus adversis devinci, si tanta tuitione vallari merueris.



TIT. II.---Discernendum qua intentione quis quid faciat.

3. In primis itaque, antequam scilicet tentemus alia tuae serenitati congruentia, de his singulis tam te, quam omnes, qui sunt in sublimitate constituti, valo instruere: hoc adjiciens, ut sollicite studeat quis discernere, quid qua intentione faciat. Ut enim [Col. 0220C] et experimento ex nobis ipsis, et lectione ex antiquorum cognovimus dictis, plerumque vitia virtutes se esse mentiuntur. Unde satis pulchre Seneca in proverbiis, Timidus, ait, se cautum vocat, sordidus parcum. Calliditas enim, ut et quidam ait nostrorum, prudentia vult saepe videri, videlicet ut, dum aliquem dolo capimus, prudenter nos fecisse gratulemur; quod contra Psalmista (id quod et Petrus de Christo [I Petr. II, 22]): Qui loquitur veritatem in corde suo, qui non egit dolum in lingua sua (Psal. XIV, 3); nostrorumque quidam, Dolus, ait, in corde, quanto apud homines prudentius callet, tanto apud Deum stultius decipit. Itemque Psalmista: Inimici ejus terram lingent (Psal. LXXI, 9). Terram quippe lingere, est sermonis suavitate ab aliquo terrenum [Col. 0220D] aliquid auferre. Quod vitium cum urbanitas a quibusdam deputetur saecularium, tanto a piis mentibus est sollicitius cavendum, quanto hoc testimonio [Col. 0221A] discimus Dei specialiter vocari inimicum, qui suadente suaviloquio per falsiloquium decipit proximum, aut possessis hac eum simulatione spolians, aut, quod pejus est, eumdem ipsum perfidi proditoris exemplo sugillans, juxta illud: In ore suo pacem cum amico loquitur, et in occulto ponit ei insidias (Jerem. IX, 8). Et dicentes, Pax, pax, cum non esset pax (Jerem. VI, 14); et: Sub lingua ejus labor et dolor, sedet in insidiis cum divitibus in occultis, ut interficiat innocentem (Psal. X, 7, 8). Et quibusdam intermistis aliquanto post: Insidiatur, ait, ut rapiat pauperem, rapere pauperem, dum attrahit eum (Ibid., 9); item alio: Molliti sunt sermones ejus super oleum, et ipsi sunt jacula (Psal. LIV, 22); speciemque ad genus more usitato transferens, praemiumque [Col. 0221B] debitum promens: Tu vero, inquit, Deus, deduces eos in puteum interritus (Ibid., 24). Job autem tanto terribilius, quanto expressius: Simulatores et callidi, inquit, provocant iram Dei (Job XXXVI, 13). Ubi notandum quod non merentur, sed provocant, ut aliquid [(129) 1Kb] formidosius inesse intelligas, dixit. Verendum autem, ne provocetur adeo, ut resistere ei valeat nemo, ne dicatur, Vivo ego, dicit Dominus, quia non expiabitur iniquitas haec victimis et muneribus usque in sempiternum (I Reg. III, 14).

4. Quam foedum autem cuilibet hoc sit vitium sectari Christiano, etiam antiquorum monstratur exemplo, qui non divino timore, sed naturali honestatis amore, definierunt turpem omnem dolo quaesitam victoriam fore. Insania 79 quoque impatientiae [Col. 0221C] fortitudo vult saepe parere [id est apparere]; fortem enim se quisque ambit videri, cum percutit pugno, victus convicio. Sed stultum est, ut ait peritissimorum quidam, hominem victum fortem dicere. Sciendum etiam phreneticos plus sanis persaepe viribus posse. Virtus, juxta Augustinum, eo pluris aestimanda, quo plura contemnit. Crudelitas quoque impietatis, et ipsa ambitio ardentissimae cupidatis, trophaeum invadere aliquoties nituntur aequitatis; videlicet cum quis satisfacit irae, et putat se servire justitiae, aut etiamsi justum sit quod agit, quaestus illud gratia facit, contra interdictum illius, qui praecipit dicens: Juste quod justum est exsequeris (Deut. XVI, 20). Desidia etiam temperantia vult nonnunquam videri; videlicet cum quid [Col. 0221D] praecipitanter agere vitamus, sed id moderari per discretionem nescimus; ea etiam quae agenda erant, minus providi, desidiose inacta [id est infecta] dimittimus, dumque vitium metuimus, vitium incurrimus. Saepe enim, cum quis moderari nititur iram, incurrit negligentiam; cum plerumque vitia non coercere, majoris sit criminis quam ulcisci, et delinquentem negligere non minus sit, quam odisse. Aliquoties doli Scyllam caventes, stultitiae incurrimus Syrtes; fortiter persaepe exsequenda vitantes, segnitiae vitio servimus torpentes.

5. Verum quid affert earum cognoscere aemulas, si contingat, et ipsae quae sint, certis indiciis pernescire [Col. 0222A] virtutes? Definiamus igitur quae sint ipsae, et luce fulgurantius parebit, quid non sint ipsae. Justitia est, ut jam a majoribus est diffinitum, habitus animi pro communi utilitate servatus, suam cuique tribuens dignitatem; unde proprie justitia dicitur, quasi juris satus. Jus autem est propria lex; et justus qui jus, id est, propriam legem, custodit, vel qui quod proprium est unicuique impendit, ut illud Domini: Reddite quae sunt Caesaris Caesari, et quae sunt Dei Deo (Matth. XXII, 21). Prudentia est rerum bonarum malarumve verax scientia. Temperantia est adversum libidines, aliosque non rectos impetus animi, firma et moderata dominatio. Haec et modestia vocatur, quia cum modo vel mensura omnia agit. Fortitudo est considerata periculorum [Col. 0222B] susceptio, et laborum firma perpessio. Hae quatuor ita regales proprie noscuntur esse virtutes, ut cum his quilibet etiam rusticus, rex non incongrue dici; sine his, nec ipse universam pene monarchiam obtinens mundi, quanquam abusive, rex valeat juste vocari: male enim imperando, ut ait qui supra, summum imperium amittitur. Quantum autem his amiciri, non solum regibus, sed etiam omnibus prosit hominibus, testatur dicens in sapientiae laudibus: Sobrietatem enim, et sapientiam docet, et justitiam, et virtutem, quibus nil utilius in terra est hominibus (Sap. VIII, 7): ubi sobrietatem temperantiam, sapientiam esse quam et nos posuimus prudentiam, virtutem fortitudinem, diligens lector attendat. Beatus autem cui dicitur: Omnibus his velut [Col. 0222C] vestimentis indueris.



TIT. III.---Vitia non pallianda.

6. His ita non inconsideranter, ut credo, praejactis, nunc si qua sunt dicenda, ita recipere ne aspernetur amplitudo tua, ut dum aperta fuerint diu forsitan ignorata, corrigantur neglecta. Primum itaque rogo te, ne ipsas quoquomodo velis degenerare virtutes, praetextuque aliarum quarumlibet 80 rerum, quae forte sunt dissonae, palliare. Esto dico prudens, non callidus; quamvis et calliditatis nomine prudentia saepe soleat intelligi, ut est illud: Callidi est intelligere viam suam (Prov. XIV, 8), fortis, non superbus; temperatus, non deses aut remissus; justus, non crudelis. Honora itaque Deum, rege primum teipsum, imo ipsi rectori commenda [Col. 0222D] teipsum. Vide quae arbores majori impulsu agitantur ventorum; considera, quae gravius ruunt aedificia, et ne illud incurras, quia judicium durissimum in his qui praesunt (Sap. VI, 6); et, potentes potenter tormenta patientur (Ibid., 7); et, fortioribus major instat cruciatus (Ibid., 9). Amplectere sollicitus, quia beati misericordes, quoniam ipsi misericordiam consequentur (Matth. V, 7); ut simul possis evadere illud, quia judicium sine misericordia his qui non habent misericordiam (Jac. II, 13); et intelligere, quia nullus miser, nisi qui misereri noluerit. Et ne fortem te putes, cum percutis gladio, victus vitio, nec multum laeteris, cum plurima tibi subjicis; audi [Col. 0223A] multum ante nos dictum: Ante ipse subjicitur, qui vult alios habere subjectos. Cui vero subjiciatur, tibi relinquo disquirere, cum Dominus te possit satis hinc congrue dicendo docere: Nemo, inquiens, potest duobus dominis servire (Matth. VI, 24); et: Non potestis Deo servire et mammonae (Ibid.). Et Apostolus: Non regnet, inquiens, peccatum in vestro mortali corpore (Rom. VI, 12); et: Qui facit peccatum, servus est peccati (Joan. VIII, 34); et: A quo quis superatur, ejus est et servus (II Petr. II, 19). Et in Daniele: Princeps, inquit, regni Persarum restitit mihi (Dan. X, 13). Non enim sine causa dicuntur daemones fornicationis et superbiae, vel caeterorum vitiorum spiritus, nisi quia habent subjectos quibus dominantur, eisdem scilicet vitiis servientes.

[Col. 0223B] 7. Quod cum evidentissime didiceris, considera quid per prophetam Dominus dicat: Vae qui conjungitis domum ad domum, et agrum agro copulatis usque ad terminum loci. Nunquid vos soli habitatis in terra? In auribus meis sunt omnia haec, dicit Dominus exercituum (Isai. V, 8, 9). Atque post pauca: Propterea dilatavit, inquit, infernus os suum, et aperuit absque ullo termino, et descendent fortes ejus, et populus ejus, et sublimes gloriosique ejus ad eum (Ibid., 14). Itemque: Vae qui justificatis impium pro muneribus, et justitiam justi aufertis ab eo. Propterea sicut devorat stipulam et ligna ignis, et calor flammae exurit, sic radix eorum quasi favilla, et germen eorum ut pulvis ascendet (Ibid., 23). Considera itaque, rogo, quam grave sit cupiditatis crimen, quod [Col. 0223C] et te et populum tuum, totumque potest consumere germen. Quod si cuncta cedunt ex sententia, si omnium adversantium tibi subito supplicant colla; nulla inutilis gaudii te exinde pulset jactantia. Memento hujusmodi a Psalmista illi promissa, quem divina justitia despexit: Auferuntur, inquit, judicia tua a facie ejus, omnium inimicorum suorum dominabitur (Ps. X, 5). Scito etiam a medicis, desperatis nil prohiberi, quod desiderant esui.



TIT. IV.---Episcopi quam honorandi.

8. Tu potius time Deum, rege, imo nutri populum tibi commissum, deprecare sanctos, venerare episcopos; noveris illos tibi, non te illis esse praelatos; et, ut amplius dicam, deos tibi a summo et uno et singulari Deo, et angelos ab ipso magni consilii [Col. 0223D] Angelo esse datos. Quod si me putas mentiri, antecessorem tuum interroga Constantinum, interroga psalmum ipsum, interroga Dominum. Vos, ait ille (Constantinus) jam fatus, nobis a Deo dati estis dii, et conveniens non 81 est, ut homo judicet deos (RUFIN, l. I, c. 2). Psalmista vero, Deus, inquit, stetit in medio deorum (Psal. LXXXI, 1), atque aliquanto post: Ego dixi, dii estis (Ibid., 6); et: Deus deorum Dominus locutus est (Psal. XLIX, 1); ipseque Dominus ad Moysen ait: Ecce constitui te deum Pharaonis (Exod. VII, 1); et: Diis ne detrahas (Exod. XXII, 28); itemque: Applicate illum ad deos (Ibid., 8). Et rursus in Psalmo: Qui facit angelos suos spiritus, et ministros suos flammam ignis (Psal. CIII, 4), id est, praedicatores [Col. 0224A] suos et spirituales, et charitate facit ferventes. Et per prophetam: Labia sacerdotis custodient justitiam, et legem requirent ex ore ejus, quia angelus Domini exercituum est (Malach. II, 7). In Apocalypsi Joannis cum audis angelos septem ecclesiarum, nullos alios intelligas quam episcopos earum. In Evangelio quoque quid dicat, quam potestatem eis tribuat, adverte: Quaecunque, inquiens, ligaveritis super terram, ligata erunt et in coelo; et quaecunque solveritis super terram, soluta erunt et in coelo (Matth. XVI, 19). Hoc idem, licet sparsim, et in psalmo jam et Propheta peroraverat: Nimis honorati sunt amici tui Deus, nimis confortatus est principatus eorum (Psal. CXXXVIII, 17). Quorum? Apostolorum, evangelistarum, episcoporum, clericorum, monachorum [Col. 0224B] saeculo renuntiantium, qui, quia nolunt aliquid habere in mundo, jure cum Deo principantur et judicant de mundo, malentes aurum habentibus imperare quam aurum habere. Principes, inquit, populorum congregati sunt cum Deo Abraham, quoniam dii fortes terrae vehementer elevati sunt (Psal. XLVI, 6). Ecce habes manifestissime quia principes populorum ipsi sunt dii terrae. Sed quis est iste principatus? Ad quid est iste principatus? Ad alligandos, inquit, reges eorum in compedibus, et nobiles eorum in manicis ferreis, ut faciant in eis judicium conscriptum (Psal. CXLIX, 8). Ecce quem acceperint principatum, ad quid acceperint, quomodo confortatus est ipse principatus. Quo? hic et in futuro; qua? per omnem mundum. Ubicunque Christus adoratur, sacerdos [Col. 0224C] post ipsum excolitur, imo in sacerdote Christus honoratur.



TIT. V.---Una est catholica Ecclesia.

9. Ne quis ergo Jerusalem, Romam, Alexandriam, vel aliam quamlibet in hac praerogativa accipiat, caeteras excipiat: Catholica est Ecclesia, catholica et ejus est gratia. Non sunt plures, una est, quae eam continet, petra, unica est Ecclesia. Sic enim de ea dicitur, Una est matri suae (Cant. VI, 8), id est, regeneratrici gratiae unica est lex universae. Licet consuetudines pro ritu et proprietate gentium sunt discretae, uno spiritu omnes consecrantur, sicut et uno baptismate omnes lavantur. Et licet divisiones sint gratiarum, siquidem excellunt alii alios in Ecclesia, sicut et in coelo ordines, non tamen divisi [Col. 0224D] datores; unus est enim dator, operator unus, idemque qui solus Deus essentialiter. Imo id, quod comprehendi non potest, quodque melius mirando et credendo, quam cogitando, ratiocinando, vel loquendo proferimus, id est, substantialem esse, vivere, posse, sapere et intelligere, semper idem manens dividit singulis prout vult, quomodo vult, per quos vult, et ideo dicitur: Non est potestas, nisi a Deo; quae autem sunt, a Deo ordinatae sunt. Ideo ejus ordinatione est institutum, quae cui potestati congruum praebeat privilegium, quae cui praeferatur 82 vel supponatur, ut videlicet ea summa sit potestas, quae cuncta, utpote quia a se creata, distribuit, ordinat, gubernat et continet universa; eam illa sequatur, [Col. 0225A] quae ab ipso caeteris praelata dicendo, quantum scilicet tacitis supercoelestibus, venitur ad coelestia, quae a nobis vocantur ecclesiastica: Quaecunque ligaveritis super terram, erunt ligata et in coelis (Matth. XVI, 19). Non enim dixit, aliquacunque ligantibus vobis erunt ligata, ut subintelligere tibi optio daretur, aliquacunque ab hac lege manere inconcessa; sed quaecunque, id est, omnia quae ligaveritis super terram, erunt ligata et in coelo. [(130) 1Kb] Huic autem quae superferri, cum nil videatur in ejus suppositione residui, nec aliquid nisi per eam rite vel Christiane videatur quod caetera supposita ordinet, institui, invenire adhuc nec cogitando, nec ratiocinando, nec legendo valuimus.

10. Huic tamen si contradictorem forte aliquem [Col. 0225B] invenimus, proferat de divinis Scripturis, et credimus; tantum ne Spiritum sanctum a Patre et Filio procedentem, atque ubi vult spirantem, ab homine dari posse audiamus; quod nec angelo dicenti assentimur, quin potius dicentem cum apostolo anathematizamus (Gal. I, 8). Nam et quod quasi robur invincibile in hoc opponitur, id est illud ejusdem: Charissimi, subditi estote omni humanae creaturae, sive regi quasi praecellenti (I Petr. II, 13), aliquid valeret ad id instruendum, si diceretur Deo praecellenti, aut episcopis praecellenti; nunc vero hoc tacito intelligendum solummodo terrenis illum praecellere; et ideo ut justitia teneatur, debitum ei, id est, majorem caeteris creaturis terrenis, nec tamen coelestibus honorem deferendum; sed et hoc non [Col. 0225C] propter se, sed propter Deum servata reverentia sublimium potestatum, quibus et ipsa humana potestas, et omnis praecipitur anima fieri subdita; quae non sunt aliae, nisi quae per Spiritum sanctum in apostolis eorumque successoribus potestatem judicandi, ligandi ac absolvendi ab ipsa summa potestate acceperunt de omnibus.



TIT. VI.

11. Talibus igitur, o rex, subdi ne dedigneris, quia velis nolis, ipsos deos, ipsos angelos, ipsos principes, ipsos judices habebis. Ipsi te solvere, ipsi valent ligare; nam tu super aliquos, illi super te et super omnes. Excole itaque eos quanta potes veneratione, ut et illi te excolant condigna remuneratione. Vide ne aliquam tibi eis contingat injuriam inferre, [Col. 0225D] quin potius ab altero illatam, quantum pervales, et ratio dictat, vindicare stude. Noli quolibet negotio Spiritum sanctum, qui in eis est, contristare (Ephes. IV, 30), ne non tibi expediat. Vide, recole, si legisti; vel si non, lege in libro Genesis, quid Dominus pro eis sub persona Abrahae et Sarae (Gen. XX, 3), et rursus Isaac et Rebeccae (Gen. XXVI, 11), itemque Jacob Laban fugientis (Gen. XXXI, 29), dederit comminationis; et assume in cautelam tuae actionis arcam etiam Testamenti, quae illos significat mystice, ab Allophylis captam, et in templo Dagon positam [Col. 0226A] (I Reg. V, 2). Aspice, et tibi provide, prospice, non dissimulans quid illis contigerit cogitare. Ipsam quoque arcam, quia bobus calcitrantibus inclinatam, Oza, qui interpretatur robustus Domini, erigere voluit, quid meruerit perpende (II Reg. VI); 83 et si quod forte negligentis declinium [id est declinationem] vitae eis videris inesse, vide, ne per te eos emendando velis relevare; ne, dum robustus videri ambis Domini, fias jugulum ferientis angeli (I Paral. XXI). Prophetam etiam in Bethel transmissum, et propter inobedientiam a leone devoratum conspice (III Reg. XIII, 24); et praeter manum regis aridam (Ibid., 4), considera etiam in fera illa irrationabili quanta veneratione debeas tu rationalis vivos excolere, quandoquidem illa nec asinum pro sua culpa [Col. 0226B] mortui ausa est usurpare (Ibid., 24). Quinquagenarios etiam duos Eliam maledicentes aspice, et ignem irae coelestis verere (IV Reg. I, 10, 12). Quadraginta quoque pueros in Bethel Eliseo illudentes perpende (IV Reg. II, 24), et a detractione et laesione prophetarum, quod utique ipsi sunt, linguam, vim et manus contine. Quod si forsitan ambisti, si praesumpsisti, si usurpasti, ut jam exempla proposita sufficiant, aut forte ab his ascitus [id est provocatus], aut tua vi elatus, ut eis te praelatum, cum non esses, crederes; siquidem nec homo Deo praeferri, nec terrestris coelesti praeponi, nec vermis angelo principari, nec rex regi, sed praestantiori, debet aut valet omnino dominari; sufficiat tibi ad hoc illorum peccato tuo malo te esse perductum. Attende, ne a [Col. 0226C] pessimo auriga in pejus actus tentes aliquos illorum, etiamsi sint toto orbi infantes, tantum sint in fide catholica stabiles, aliquibus tradere suppliciis more servorum, cum potius ipsi jure debeant fungi dominorum. Scias usum hunc fuisse, non quidem Catholicorum, sed illorum quorum pars longe sit a tua, tyrannorum. Quod si negligentia pravae alicujus eorum consuetudinis exposcit ut debeant tundendo produci, ut tuba ductilis in Ecclesia sint Domini, cave tu malleus fieri, quia dum tuba producitur, malleus hebetatur. Nam etsi Dominus propitius vindicat in omnes affectiones eorum, et visitat in virga iniquitates eorum, et in verberibus peccata eorum (Ps. LXXXVIII, 33) noli tu virga fieri. Audi dictum esse: Qui parcit virgae, odit filium (Prov. XIII, 24). [Col. 0226D] Time igitur, ne dum cuilibet eorum parcitur per te castigato, quia dilecto, tibi non parcatur disrupto quia despecto; et dum ille per emendationem, quia dilectus, proficit ad haereditatem, quia despectus, tu deficias per impietatem ad perditionem. Scopis enim verruntur palatia, sed ipsae focis attritae adhibent fomenta. Aurum etiam igne purgatur, non consumitur; ligna vero, quibus ignis nutritur, in favillas rediguntur.

12. Sed flagellantur, ais, filii optime placentes (Hebr. XII, 6); quid mirum si flagellantur servi [Col. 0227A] negligentes? At, inquam, licet sint negligentes, non sunt tamen de conditione illa servili, qui passim debeant a quovis flagellari. Audenter quidem tibi 84 quid sint et quasi insolenter enumerando, ne non scias et [(131) 2Kb] offendas, pronuntio, sed tamen tanto liberius, quanto non ex me, sed ex divinis proferens auctoritatibus. Miraculum autem, si tanta et tam ineffabilia, et etiam ipsi, qui his fruitur, incomprehensibilia, ab homine possunt conferri! Quid Deus distat, vel quid opus [f. ipsum] ipse sit rogari, si tanta pulvis valet largiri? Quod cogitare, quid est aliud quam in coelum velle conscendere? (Isai. XIV, 13). Quod dicere, quid nisi super astra coeli (Ibid.), quod utique episcopi, si tamen sunt quod dicuntur, exaltare est solium? Quid conari, nisi [Col. 0227B] ascendere super altitudinem nubium (Ibid., 14), quod propheta referente testis est Deus eos esse, dicens: Mandabo nubibus meis, ne pluant super eos imbrem (Isai. V, 6), et ideo se similem aestimare? Dii sunt, Domini sunt, Christi sunt, coeli sunt, angeli sunt, patriarchae sunt, prophetae sunt, apostoli sunt, evangelistae sunt, martyres sunt, [(132) 1Kb] uncti sunt, reges sunt, principes sunt, judices sunt, non tantum hominum, sed et angelorum; arietes gregis Domini sunt, pastores ovium, non quarumcunque, sed Christi sanguine lotarum, sunt; doctores sunt, praecones venturi judicis sunt, speculatores sunt, pupilla oculi Domini sunt, amici Dei viventis sunt, filii Dei sunt, patres sunt, luminaria mundi sunt, stellae coeli sunt, columnae Ecclesiae sunt, medici animarum [Col. 0227C] sunt, janitores paradisi sunt, claves coeli portant, reserare et claudere coelum valent, nubes [supple sunt] quas Dominus ascensum suum posuit, bases, super quas tota jacet structura templi Dei. Qui ergo aliquem horum, ut omissis brevitatis studio caeteris, saltem de isto ratiocinemur, uno implsu movet aliquo, quid, rogo, de superposito agit aedificio? (Psal. CIII, 3.)

13. Clamat pro eis Dominus, minatur pro eis Dominus, pugnat pro eis, etiamsi nescias, Dominus. Clamat, inquam, clamat, non dissimulat, non tacet, ne tu forsitan dicere possis: Non novi; clamat et dicit: Nolite tangere christos meos (Psal. CIV, 15). Et hoc tibi, ut scias, ut caveas, ut resipiscas, imo ne agere tentes, ne praesumas, ne audeas, ne tangas, [Col. 0227D] verum nec detrahas. Vociferatur enim, et hoc intotonat, et hoc clamat: Diis, inquiens, ne detraxeris [Col. 0228A] (Exod. XXII, 28). Ne ergo excuses te nescisse. Eos autem ipsos confortans et animans, et ne timeant roborans, Nolite, inquit, timere, sed confidite, quia ego vici mundum (Joan. XVI, 33). Ego, inquit, ego. Ego Deus vester, ego pater vester, ego frater vester, ego caput vestrum, ego ipse per naturam, quod vos per officium, ego particeps vestri, ego Christus, ego unctus, ego pastor, ego sacerdos, ego episcopus, ego pontifex summus, ego Rex regum, ego vici mundum. Quem 85 timetis, victus est; quem formidatis, sub pedibus vestris jacet. Et ut approbes, leva quilibet metuens [id est quicunque es metuens], et forte in carcere [(133) 1Kb] sub vinculis gemens, leva manum, erige signum, tropaeum exere, vexillum demonstra, labarum porrige. Videbis, ille fastus, [Col. 0228B] illa altitudo, illa superbia, illa torosa cervix, illud filiarum Babylonis collum erectum, illa turris Sennaar, moenia Jericho, muri Cariathsepher firmissimi quid agent, quid conabuntur, quomodo cedent, supplicabunt, nutabunt, corruent, confundentur, acclinique et humiles mente despectum, injuriatum, vilipensum, carceratum, ligatum, nudum, famelicum, sitibundum, miseriarumque omnium copia refertissimum adorabunt. Vos enim testes mei estis (Luc. XXIV, 48), et qui vos spernit, me spernit, et qui vos constristavit, me contristavit (Luc. X, 16), et qui facit injuriam, recipit quod inique egit (Coloss. III, 25), et qui tangit vos, quasi qui tangit pupillam oculi mei (Zach. II, 8).



TIT. VII.

[Col. 0228C] 14. Sed tacti sumus, elisi sumus, spreti sumus, impulsi sumus, versati sumus, cecidit, quae super nos videbatur stare, structura; possederunt nos, Domine, absque te (Isai. XXVI, 13), facti sumus opprobrium vicinis nostris, subsannatio et illusio his qui sunt in circuitu nostro (Psal. LXXVIII, 4), exemplum, spectaculum, fabula, et canticum eorum tota die (Thren. III, 14). Intelligite, inquit, insipientes in populo, et stulti aliquando sapite; qui plantavit aurem non audiet, et qui finxit oculum non considerat? (Psal. XCIII, 8.) Quid autem miramini si mundus vos odit, qui et me priorem vobis odio habuit? (Joan. XV, 18.) Nam (Ibid., 19) de mundo fuissetis, utique quod suum erat diligeretsi. Quid amicitiam inimici captatis, cum avellere vos nec ego velim a consortio capitis, nec [Col. 0228D] ipse mundus dignos vel suis judicet amicitiis? Videte ne recusare videamini esse in corpore, si non vultis [Col. 0229A] odium mundi sustinere cum capite. Quid enim vobis faciunt, quod non mihi et majoribus meis jam non fecerunt membris? Si me persecuti sunt, et vos persequentur (Joan. XV, 20). Sicut [(134) 1Kb] ego vobiscum usque ad consummationem saeculi sum (Matth. XXVIII, 20), ita nec deerunt, qui me in vobis odio habeant, persequantur, sermonemque vestrum, non quia vester, sed quia meus est, contemnant: nam si vester, id est, saecularis, carnalis, vitiisque favens esset, utique amaretur. Quid ante messem colligere zizania vultis (Matth. XIII, 20), non caventes ne simul et triticum cum ipsis eradicetis, cum etiam in tali facto periisse saepe pium pro impio videritis? Mihi potius, mihi vindicta, ego retribuam, dicit Dominus (Hebr. X, 30).



TIT. VIII.
[Col. 0229B]

15. Verum si calumniaris ea, quae de sanctis scripta sunt, ad nos, qui longe infra pedes eorum jacemus, me non debere convertere; ad hoc respondeo, quoniam in hoc saeculo sicut sumus eis consortes ministerio ordinis, ita et consortes et dignitate nominis et privilegio honoris. Quod si nostram ad illorum studuerimus vitam componere, erimus participes et gloriae sempiternae. Quod si aliter, quod absit; illic separabimur, qui hic communis honoris et ministerii officio fungi videmur. Nam si aliter esset; quid illa, quam regendam suscepimus, Christianitas valeret? Et si eodem, quo illorum, noster non sanctificaretur spiritu pontificatus [(135) 1Kb] ; quid prodesset, quod nostro ministerio sacrato chrismate [Col. 0229C] 86 baptizatur populus? Quid denique missae celebratio, benedictio, et diversarum rerum consecratio, vel ullius divini cultus exhibitio? Aut itaque Christianitatem defecisse pronuntia, et illud verum esse denega, quod ait falsi nescia Veritas ipsa: Ecce ego vobiscum sum omnibus diebus usque ad consummationem saeculi (Matth. XXVIII, 20); et illud, quod Patrem orans, ait: Non pro his rogo tantum, sed et pro eis, qui credituri sunt per verbum eorum in me (Job XI, 45), non impetrasse confirma. Illud etiam consequenter erit absurdum, quod nasciturum eum pronuntians angelus, ait: Quia regnabit in domo Jacob in aeternum (Luc. I, 33). Quod si hoc astruere nequis; velis nolis, ejusdem honoris, ejusdem dignitatis nostrum sacerdotium esse sines, quo et illorum; [Col. 0229D] quia non est aliud sive ante legem, sive sub lege, sive sub gratia, sed idem ipsum, prius quidem figuris et aenigmatibus praesagatum [id est praesagitum], post ipsa veritate exhibitum, eadem quoque vocabulorum genera, et idem significantia. Nam quandiu populus grex, tandiu episcopus pastor; quandiu verbum Dei annuntiabitur, tandiu annuntiator angelus dicetur et erit; quandiu chrisma conficietur, tandiu confector Christus vocabitur; quandiu prophetia recitabitur, tandiu recitator propheta dicetur, nisi forte falsum velis putare illud Proverbii: Quia cum prophetia defecerit, dissipabitur [Col. 0230A] populus (Prov. XXIX, 18); etc: Qui recipit prophetam in nomine prophetae, mercedem prophetae accipiet (Matth. X, 41), de praeterito, non de futuro vel praesenti velis accipere. Quandiu quoque ista duracunt insignia, tandiu contemptoribus, injuriatoribus, et persecutoribus eorum eadem, quae antiquis, erunt crimina, nec in ullo dissimilis poena; nisi quod durius feritur protervia quam ignorantia, contemptus quam excessus, dicente Domino: Si non venissem, et locutus fuissem eis, peccatum non haberent (Joan. XV, 22); et: Fiunt novissima hominis illius pejora prioribus (Matth. XII, 45). Itemque: Ecce sanus factus es; vade et amplius noli peccare, ne deterius tibi aliquid contingat (Joan. V, 14); et: Tolerabilius erit terrae Sodomorum et Gomorrhaeorum in die judicii, [Col. 0230B] quam illi civitati (Matth. X, 15), quae audivit quidem verbum Dei, sed credere contempsit; et: Vae tibi Corozain, vae tibi Bethsaida, concludensque, Tyro et Sidoni remissius erit in die judicii quam tibi (Matth. XI, 21), et Apostolus: Melius, inquit, erat eis non cognoscere viam veritatis, quam post cognitionem retrorsum converti (II Petr. II, 21). Per Moysen quoque ipse Dominus: Anima, ait, quae per ignorantiam peccaverit coram Domino, deprecabitur pro ea sacerdos, quod inscia peccaverit, impetrabitque ei veniam, et dimittetur ei. Anima vero, quae per superbiam aliquid commiserit, peribit de populo suo, quia rebellis fuit adversus Dominum; idcirco delebitur et portabit iniquitatem suam (Num. XV, 28). Infinita quoque astruunt testimonia severius judicari in eos, [Col. 0230C] qui scienter, quam qui nescienter delinquunt; unde et illud in psalmo: Descendant in infernum viventes (Psal. LIV, 6): viventes enim scientes quae agenda sunt deputantur, mortui qui nullo scientiae usu fruuntur.

16. Quanta autem reverentia etiam negligentibus debeatur sacerdotibus, etiam Moyses demonstrat, qui dum Aaron vitulum filiis Israel, quem adorarent, fabricasset, viginti tribus millibus interfectis 87 populi, ipsum, qui auctor fuerat sceleris, levissima solummodo increpatione redarguit dicens: Quid tibi fecit hic populus, ut induceres super eum peccatum maximum? (Exod. XXXII, 21.) Adverte igitur quantae temeritatis sit, pro quavis culpa quemlibet laicum saltem reprehendere quempiam sacerdotem, [Col. 0230D] si propheta talis ac tantus in tali etiam infando facinore, caeteris trucidatis, principem sceleris nequaquam praesumpsit saltem vel durius increpare, Deo soli id cogitans congruere pro officii dignitate; nec enim quilibet in episcopo episcopum, sed ipsum summum et sine macula pontificem in eo persequitur Christum; nec injuriatur culpabilis episcopus, sed ipse in eo per benedictionis gratiam inhabitans Spiritus sanctus. Cum tangitur sacerdotis persona, tangitur ipsa Domini pupilla; quia per eum providetur divino prospectu Ecclesia. Verere ergo quicunque eorum insectator, quandoquidem et hoc in [Col. 0231A] Spiritum sanctum est peccare, ne forte non inveniatur qui tibi illud valeat dimittere; praeter enim principalem, in qua hoc continetur, sententiam, dicitur alibi: Si peccaverit vir in virum, placari ei potest Deus; si autem in Deum peccaverit, quis orabit pro eo? (I Reg II, 25.) in quo non omne peccatum, sed speciale quoddam moneris intelligere, et congrue. Nam et David in eadem historia legitur graviter in sibi fidissimum militem excessisse, et veniam meruisse (I Reg. XI, 12); filii vero Heli detrahentes sacrificium Domini, gladio vindice referuntur exstincti (I Reg. II, 4). Considera vel hic, rogo, quam grave Dei ferat justitia, si [(136) 1Kb] pontifice sustracto [f. subtracto], istud verum ei detrahatur sacrificium, et hoc per tempus diutinum; si tam graviter [Col. 0231B] feriendo monstravit, quid sibi illud videbatur umbraticum [(137) 1Kb] nisi forte tu multum differre adhuc nescis inter umbram et veritatem, carnem pecoris et carnem Redemptoris, cinerem vitulae et consecrationem eucharistiae?



TIT. IX.

17. Spiritum autem sanctum etiam peccatori saepe adesse episcopo, etiam Caiphae monstratur exemplo (Joan. XI, 49), qui teste Evangelio ideo tam veraciter potuit de Domino prophetare, quia pontifex videbatur anni illius esse; quod et quibusdam similibus rebus longe licet imparibus non esse incredibile valemus probare. Verbi gratia sol cum in cloacam intrat, ipse quidem cloacam aeque ut pulcherrimum triclinium illuminat; coenum autem quodlibet sit [Col. 0231C] intra cloacam, nil obscuritatis, nil praeterea inquinationis radio affert solis, sed tantumdem vel diminutionis vel augmenti affert luminis, quantum afferret, si illic paries jaceret auri purissimi. Tum vero si quid jaceris intra cloacam, nequaquam vales contingere coenum, antequam solem ferias ipsum. Sic nimirum in honore, sic in injuria quorumlibet agitur episcoporum, etiam in aliquibus obnoxiorum; ipsa enim gratiae lux, ipsa benedictio, ipse Spiritus sanctus, ipse sol in eis habitans justitiae Christus aut honoratur aut injuriatur; et antequam perveniatur ad crimen 88 quod ferire quivis nititur, ipse qui etiam criminosum illustrat feritur. Neque enim ille, cui nihil est impossibile, frustra dixit sal infatuatum nec in sterquilinio ponendum (Luc. [Col. 0231D] XIV, 35); sed ut praeter aliud etiam hoc agnoscas, episcopum, qui salis ideo accipitur vocatus nomine, quod mentes fidelium verbi sapore coelestis debet condire, ut cibus Dei valeant esse, a nullo penitus nisi ab ipso Omnipotente, si deliquerint, aliqua poenitentia corrigi posse vel debere. Quis enim judicem judicare, angelum corrigere, nisi ille qui super angelos est, audeat, nedum ligare? In uno quoque eodemque [Col. 0232A] homine et bonus sanguis, et mala est persaepe valetudo; et dum ignarus medendi bonam conatur valetudinem reddere, sanguinem bonum solet turbare. Accipe quasi sanguinem bonum benedictionis spiritum, malam valetudinem negligentem, aut forte, ut tu dicere amas, criminosam episcopi actionem. Vide, ne dum tibi non competit, siquidem non fungeris medici ministerio, dum insequi niteris aegritudinem criminis, Spiritum sanctum potius laedere videaris. Puteus etiam limpidissimam tam potui quam lavacro exhibet aquam, et plerumque aliquid inepti prope jacet ipsum meatum, quod tamen nec interdicat potum, nec inquinet lavacrum; immisso autem uncino, dum illud conamur abstrahere, statum aquae cogitur turbare. Nec minus autem haec tertia [Col. 0232B] similitudo te valet commonefacere, siquidem et per puteum sacerdotem in cujusdam sermone, et Spiritum sanctum aquae nomine in Evangelio habes aptissime (Joan. VII, 38).



TIT. X.

18. Quod vero a nemine nisi ab ipso Deo possint judicari aut reprehendi, testatur Apostolus quibusdam detractoribus obvians: Hic jam, inquit, quaeritur inter dispensatores, ut fidelis quis inveniatur (I Cor. IV, 2); nostrique assumens personam, dum defendit suam: Qui autem, ait, judicat me, Dominus (Ibid., 4). Ipse quoque Dominus de Pharisaeis: Quae dicunt, inquit, facite, quae autem faciunt, facere nolite (Matth. XXIII, 3). Non dixit, vos eos castigate, ut nuper [(138) 1Kb] a quodam actum scitur satis absurde, [Col. 0232C] et ideo indignum referre. Ut autem exinde quoque aliquid, licet per modicum, dicens, me nec dissimulare pavore, nec assentiri favore, excusem: utinam illi [id est Regi Deus de quo loquitur] e coelis ut Saulo clamasset, aut certe ipse Deum, ut in veridica habetur Scriptura, jam clamasse didicisset: Tulerunt sibi homines judicium meum (Act. IX, 4); utique tam temerarie suum contra eum non erexisset tribunal vel solium. Sed ut modicum alludam ad factum, cui potius generale omnium competit lamentum, dico illum maximum sacerdotibus vel medicis animarum in hoc contulisse, si sequi velint, exemplum, ut videlicet noverint, quanta censura debeant ipsi ligandos ligando refrenare, si ligandi ligantes tanta cura student ligando coercere. Qua [Col. 0232D] diligentia pastores erroneos ab erroribus oves debeant revocare, si tanta vigilantia ipsae oves erraticae pastores student ab excessibus etiam flagellis, 89 vel, ut proprius dicam, morsibus, ordine non tantum saevo, quantum praepostero deducere.

19. At tu forte contra. Ab antecessoribus, inquis, meis audivi, multos eorum exsiliis destinatos. Ego illico; nunquid non et carceri mancipatos? Nempe [Col. 0233A] si illos velis habere antecessores, qui hoc aut referuntur aut leguntur fecisse, invenies etiam ab eis multos exmembratos, exoculatos, excoriatos, flammis traditos, cruci appensos, decollatos. Sed interroga qui fuerint illi antecessores, et vide si tibi prosit eorum fieri successorem. Certe audivi ipsum Dominum, ipsum pontificem summum, ipsum consortem, ipsum caput omnium, nullo excepto, quantum quidem ad officium spectat episcoporum, ipsum audivi dicentem in Evangelio Deum: Ecce ego mitto ad vos prophetas et sapientes et scribas, et ex eis occidetis, et crucifigetis, et ex illis flagellabitis in synagogis vestris, et persequemini de civitate in civitatem, ut veniat super vos omnis sanguis justus qui effusus est super terram, a sanguine Abel justi usque ad sanguinem [Col. 0233B] Zachariae, filii Barachiae, quem occidistis inter templum et altare; amen dico vobis, venient haec omnia super generationem istam (Matth. XXIII, 34); itemque: Implete mensuram patrum vestrorum (Ibid., 32); et iterum: Secundum haec faciebant prophetis patres eorum (Luc. VI, 26); et: Colligite primum zizania, et fasciculos alligate (Matth. XIII, 30), hoc est, pares paribus sociate. Habes his exemplis generationem unam, da et alteram: Generatio rectorum benedicetur (Psal. CXI, 2). Da, si vales, et tertiam. Nequeo, inquis. Si ergo nequis, in qua ex his duabus eos invenias, qui hoc, quod supra dixisti, leguntur fecisse; et metire ex illorum actu tuum, et ex remuneratione tuam, et elige quod volueris, aut cum illa generatione pessima non solum pro his quae tu [Col. 0233C] agis, sed et pro his quae illi ab Abel usque ad novissimum memorem Domini et benedictionis filium, hoc enim illa duo [(139) 1Kb] significant vocabula, fecerunt, poenas exsolve; aut a persecutione quorumlibet ecclesiasticorum, licet minimi ordinis, linguam, vim et manus contine, quia ipsi prophetae, ipsi sapientes dicuntur et scribae, ut cum generatione rectorum benedicere, et cum ea valeas sine fine regnare. Nam si vilipendis criminosum episcopum, aut etiam presbyterum suppliciis afficere; ne rogo parvipendas tantos, quos evangelica tibi modo monstravit lectio, usque in finem saeculi interfectos ab initio. Si unum non vereris injuriare, considera si vales pro omnibus tormenta perferre. Et revera si ex meo hoc tibi conarer astruere, dicere poteras me [Col. 0233D] mei causa finxisse. Nunc vero cum verbo Veritatis nil temere minantis, nil refragabiliter promittentis illud dictum audis, quod rogo effugium invenis?



TIT. XI.

20. Considera et orationem sub altare Dei propter testamentum Domini occisorum continuam, et nec minus altare ipsum, dum et idem esse qui et pontifex et hostia est, intellexeris. Formidans animadverte, rogo, quorum postulent vindictam: Usquequo, inquiunt, Domine, sanctus et justus 90 non judicas et [Col. 0234A] vindicas sanguinem nostrum de his qui habitant in terra? (Apoc. VI, 10.) O quam terribile tonitruum, monstrans eum qui ad hoc non expergiscitur, non dormientem fore, sed penitus mortuum. Non dicunt de his qui nos occiderunt; jam enim eos in inferno indefective cruciari sciunt: quod utique etsi dicerent, nequaquam divinam illam superius prolatam in aliquo levigarent sententiam; sed de his, inquiunt, qui sunt in terra, qui adhuc alios, etsi non tales ut nos, tamen de corpore nostro, de membris nostris, licet adhuc, ut fuimus et nos, infirmis, de consortio nostro, de ministerio nostro, de gradu et officio nostro persequuntur, in carceres trudunt, fame cruciant, gelu tormentant, exsiliis deputant, propriis sedibus pulsant, diversisque afflictionum generibus injuriantur. Hoc etiam et [Col. 0234B] universalis per orbem quotidie clamat Ecclesia; hoc [subaudi clamat] istic, ubi per speculum et in aenigmate (I Cor. XIII, 12) capitis sui contemplans speciem, malis mista zizaniis, graviora persaepe a propriis, quam patitur ab extraneis; hoc et illic, ubi facie ad faciem in quibusdam membris suis magna jam ex parte exaltata, ipsum caput, ipsum cernit auctorem, tanto clamat attentius, quanto liberius: Intret, inquiens, in conspectu tuo gemitus compeditorum, redde vicinis nostris septuplum in sinu eorum (Psal. LXXVIII, 11). Tunc ergo quilibet haec audiens vicine, id est ejusdem domus, ejusdem familiae, fidei et redemptionis, catholice, christianissime, time, rex bone; et dum gaudes, cum audis quotidie Ecclesiam dicere: Domine, salvum fac regem, metuo [Col. 0234C] quod sequitur: Et exaudi nos in die qua invocaverimus te (Psal. XIX, 10). Re enim satis perspicua quid tibi putas prodesse, dum oratur pro te? dum ipsi etiam orantes non sinuntur quiete vivere pro te? Nam dicente Apostolo et praecipiente: Orate pro regibus, ducibus et omnibus qui in sublimitate sunt constituti (I Tim. II, 2); vide quid sequitur, Ut quietam, inquit, et tranquillam vitam agamus. Vide igitur ne dum hoc quod modo audisti canitur, Deus contra te invocetur; dum scilicet compediti clamant, pro se clamant, et eorum consortes unanimi sicut charitate, ita et voce.

21. Sed non exaudiuntur, inquis, male precantes, cum Deo praecipiente pro persequentibus debeant orare (Matth. V, 44). Optime. Quid quod oratio in [Col. 0234D] sinum orantis persaepe revertitur? Unde ne tibi pueriliter lenocineris, audi dicentem Dominum: Deus autem non faciet vindictam electorum suorum clamantium ad se die ac nocte, et patientiam habebit in illis. Amen dico vobis, cito faciet vindictam illorum (Luc. XVIII, 7). Et Job: Anima, ait, vulneratorum clamabit, et Deus inultum abire non patitur (Job XXIV, 12). Alius autem: Ne relinquas, inquit, post te maledicere; maledicentis enim tibi in afflictione animae suae exaudietur oratio ejus; exaudiet autem illum [Col. 0235A] Deus qui fecit eum (Eccli. IV, 5); et: Qui avertit aurem suam a clamore pauperis, et ipse clamabit et non exaudietur (Prov. XXI, 13); et: Videns vidi afflictionem populi mei, et gemitum eorum audivi (Exod. III, 7); et: Sanguis Abel clamat ad me de terra (Gen. IV, 10); et: Desiderium pauperum exaudivit 91 Dominus, et clamaverunt justi, et Dominus exaudivit eos (Psal. X, 16).; et: Juxta est Dominus his qui tribulato sunt corde, et humiles spiritu salvabit (Psal. XXXIII, 19). Qui autem scis, utrum te converso, ipsis videlicet pro te intercedentibus, an perdito salventur, dum oratio pia non ad te, sed in sinum revertitur eorum a quibus est fusa? In quo non plus afflicti, quam totius Ecclesiae, inter quos etiam tu contra te clamas pro afflicto, clamantium voces te convenit [Col. 0235B] formidare dicentium [(140) 1Kb] : Adjuva nos, Deus, alutaris noster (Psal. LXXVIII, 9); et: Deus, in adjutorium meum intende (Psal. LXIX, 2); et: Domine, libera animam meam a labiis iniquitatis et a lingua dolosa (Psal. CXIX, 2); et: Confundantur omnes qui ostendunt servis tuis mala (Dan. III, 44); et: Libera nos, Deus, in mirabilibus tuis, et da gloriam nomini tuo (Ibid., XLIII, 4). Haec enim et his similia infinitissima liberati dum clamant, sine dubio pro liberandis clamant; et re non minus experta quam vera. Nonne audis quotidie istud, et hoc usitari in saeculo, regem pro rege, licet sint inimicissimi, dum unusquisque videlicet prospicit sibi, saepissime loqui, episcopum pro episcopo, clericum pro clerico, monachum pro monacho, laicum pro laico, judicem pro judice, pincernam [Col. 0235C] pro pincerna, et, ut ad vilissima quanquam necessaria veniam, pistorem pro pistore, coquum pro coquo? Si ergo nos invicem pro participio juvamus ordinis, in quibus est maxima imperfectio charitatis; quid illos putas pro suis consortibus agere, qui illam, qua major nulla est (I Cor. XIII, 13), charitatis arcem non solum conscendere, sed etiam, si fieri posset, transcendere nitentes [(141) 1Kb] , dum ponerent animas pro amicis, etiam pro ipsis orabant inimicis? An non putandum nos, licet negligentius multo quam expedit, debitum eis honorem deferentes, et quotidie in auxilium defensionemque invocantes deserere, qui ipsos inimicos timebant negligere [(142) 1Kb] ? At forte ais, volunt quidem, sed peccatis nostris merentibus, nequeunt. Quae, rogo, illa beatitudo, quam aliqua [Col. 0235D] inefficax excruciat cupido? quae felicitas, quam quaevis impossibilitatis addicit egestas! quod cogitare quid puerilius? quod dicere quid potest inveniri perversius? At nobis haec haud interruptim loquentibus, [Col. 0236A] tu forte volvis interius [(143) 1Kb] , quid inter haec agendum, si contra meum aliquis illorum consurgat imperium? Quo pacto id possit contingere, nequeo cogitare. Tuum enim quomodo ambiat honorem qui obtinet superiorem? Nam qui major etiam tuo censetur judicio, qui instituitur, an per quem quis instituitur? Cum vero praecepisse Dominum legeris Samueli dicendo: Sume cornu olei, et vade, unge illum (I Reg. XVI, 1), vel illum in regem; Nathan quoque et Sadoch unxisse legeris Salomonem 92 (III Reg. I, 45); quaere utrum alicubi inveneris quemlibet regum unxisse, licet legatur instituisse sacerdotum vel prophetarum aliquem; et videbis quis eorum post Deum locum obtineat superiorem.



TIT. XII.

[Col. 0236B] 22. Omnes autem Ecclesiae filii, inter quos tu etiam numeraris, si tamen non dedignaris, si patrem ut Absalon, arbore vindice multandus, mucrore non persequeris (II Reg. XVIII, 9); si vipereo matris viscera ore non rodis, attamen facias, facias tamen, inter eos numeraris, sed vide ne haereditate et cohaereditate illorum a temet frauderis, omnes, inquam, Ecclesiae filii aut de sorte sunt Domini et appellantur clerici et monachi; aut sunt Ecclesiae famuli, episcopi vero confamuli; aut laboratores [(144) 1Kb] , servi et liberi, aut milites regni. Domini vero est terra (Psal. III, 1), et tuae defensioni commissa; redditus vero ejus aut sancta sanctorum sunt Domini, et ad jus pertinent sacerdotum, nec a quolibet auferri possunt, nisi qui publicum committere non formidat [Col. 0236C] sacrilegium; aut tui imperialis [leg. sunt] si juris, et puto, nec vero judico quod nullus auferre absque praejudicio valeat capitis; aut [subaudi sit] incolarum pagi; quod [subaudi jus] qui conatur invadere, legali coercetur sanctione. Sacerdotium vero a Deo solo conferri sicut et regnum, imo praestantius multo quam regnum, cum millia approbent testimoniorum: tamen ista, quae nunc pulsant animum, suum hic expetunt locum. Dictum est Moysi: Ecce constitui te Deum Pharaonis (Exod. VII, 1). Et utique id non rex terrenus, non quaelibet potestas terrena, sed de rubo protestans vox ipsa dixit Dominica, quae dat imperium regi suo, atque sublimat cornu Christi (I Reg. II, 10), et utique sui; quae in Psalmo: Ego, inquit, dixi, dii estis (Psal. LXXXI, 6). Ego, inquit; [Col. 0236D] ego, non quilibet homo, ego dixi, ego statui, qui et vos homines creavi; ego dixi, non cuilibet ut diceret, ut valeret aut auderet, concessi; a me homines creati, a me dii estis vocati, quod utique facere [Col. 0237A] nisi Deus, quod concedere nisi omnium poterat Dominus, ipsaque, non altera, ipsa vis, ipsa potestas, ipse nutus, ipsa majestas: Speculatorem, inquit, dedi te domui Israel: aliique [f. alibique]: Ad omnia quae mittam te ibis (Ezech. III, 17); et: Ecce constitui te hodie super gentes et super regna, ut evellas, et destruas, et disperdas, et dissipes, et aedifices, et plantes (Jerem. VII, 10). Pulchre vero nec dissonum a novo: Quaecunque, enim dicit, ligaveritis super terram, erant ligata et in coelo; et quaecunque solveritis super terram, erunt soluta et in coelo (Matth. XVIII, 18): quod et ex his unus: Aliis, inquiens, sumus odor mortis in mortem, aliis odor vitae in vitam (II Cor. II, 16). Ipsa etiam Sapientia: Per me, ait, reges regnant, et conditores legum justa decernunt [Col. 0237B] (Prov. VIII, 15); quos conditores 93 intelligit legum, nisi reseratores Scripturarum? qui tunc videntur Dei leges condere, cum student enodare; quasi nullae enim sunt nescienti, sicut et coinquinatis nil mundum (Tit. I, 15). Quod si tibi ista forsitan displicet, alia editio enucleatius profert: Per me, inquiens, reges regnant, et potentes scribunt justitiam; cui concinit jam carne velata, sed ipsa eademque Sapientia: Ideo, inquiens, omnis scriba doctus in regno coelorum similis est homini patrifamilias, qui profert de thesauro suo nova et vetera (Matth. XIII, 52). Quae et alio, sed tamen et Evangelii loco, uni, et in eo ejusdem ordinis omnibus, ipsi tamen specialius: Tibi, inquit, dabo claves regni coelorum (Matth. XVI, 19); itemque si dici fas sit tanto majori [Col. 0237C] auctoritate, quanto jam devicta mortalitate, triumphata morte, induta immortalitate, imminente ascensione, peracta resurrectione: Pasce, inquit, oves meas (Joan. XXI, 17); meas, inquit, meas; meas creatione, meas redemptione, meas jure, meas non tuas, meas non Tiberii, meas non Claudii, meas non Constantini, meas non Theodosii, meas non Mauritii, meas non Caroli. Omnibusque generaliter: Accipite, inquit, Spiritum sanctum; quorum remiseritis vel retinueritis peccata, remissa vel retenta sunt (Joan. XX, 13); et: Euntes in mundum universum, praedicate Evangelium omni creaturae (Marc., XVI, 15). Quod reminiscens ille [scilicet S. Petrus], cui primo et in quo cuncto est praeceptum praedicatorum catalogo: Praecipit nobis Dominus praedicare populo [Col. 0237D] (Act. X, 42); statutusque [id est constitutus] coram principibus et magistratibus: Obedire, inquit, oportet Deo magis quam hominibus (Act. V, 29). Ejusque in passione collega Paulus in Epistola: Pro Christo legatione fungimur (II Cor. V, 20); et alibi: Quo [Col. 0238A] modo, inquit, praedicabunt, nisi mittantur? (Rom. X, 15.) A quo mittuntur, quaeso, nisi ab eo qui dixerat: Ego misi vos metere quod vos non seminastis? (Joan. IV, 38.)

23. Habes breviter, sed sufficienter sacerdotii jura ab ipso Deo per Spiritum sanctum collata. Cesset ergo quis dicere humanum, quod specialissime est Dei donum; desinat hac auctoritate victus quilibet, etsi nesciens, Deum tamen blasphemans, dicit Deo; Ego illum et illum feci (Isai. XIV, 13), ne, dum Deo se coaequare vult in aliquo, dejiciatur cum eo, qui solium contra eum voluit erigere in coelo. Creatricem enim creatam nullam esse substantiam ita cunctis tenemus certissime, ut si quis aliquid retur procul dubius, nil invenire 94 eo [Col. 0238B] queat insanius. Quod si episcopus specialiter ab homine est factus, cum generaliter a Deo totus creatus sit mundus, ridiculum. Quod si non adorari, venerari tamen adhuc videantur simulacra, dictum est enim in Psalmo: Simulacra gentium opera manuum hominum, (Psal. CXIII, 4); multo autem perversius adhuc, Deus, inquit, ossa et carnem illi dedit; nam caetera ego contuli. Habes hic inaestimabiliter homini suppositum Deum. Quantum enim ea charismatum insignia differant, quibus homo vocatur angelus, imo Deus, ab ea conditione, qua vocatur pulvis et cinis, credo quod nullus ignoret rationalis. Vide ergo, quantum ille [id est rex], si tamen eo sensu, imo vesania duo sunt, praefertur, qui ex pulvere angelum, ex cinere potuit Deum facere (quod [Col. 0238C] se dicit iste fecisse, illi, qui tantum pulverem et cinerem potuit creare, quod tantummodo videtur Deo concedere [(145) 1Kb] ; quod ipso auditu intolerabiliter obscenum et penitus detestabile, licet nunquam nisi hac nostra, proh nefas! dictum vel auditum fuerit aetate; tamen aestimo cuidam a propheta dictum esse: O pastor et idolum derelinquens gregem! (Zach. XI, 17.) Pastorem eum scilicet usuali pro officio vocans dicendi genere, idolum vero quod hoc sibi donum [id est episcopatum] ab homine aestimet collatum; et ideo derelinquit gregem in necessitate, quia nescit quod, vel a quo percepturus sit praemium pro defensione, judicio victus conscientiae; praesertim cum et hac conjectura credere possit putari aliquid posse sine Deo fieri. Eheu autem intolerabilis [Col. 0238D] animae miseria, sui penitus Creatoris carere notitia!

24. Nec desunt interea, ut ad incoeptum redeam, etiam in episcopio corrosores, qui exemplo eorum, qui anno [(146) 1Kb] a praeterito altero Thyesteas [Col. 0239A] [(147) 1Kb] coenas adversus quemdam commentati sunt episcopum, concinnent nunc et adversus istum quoque quaedam obloquia. Et hoc non exteri, sed agunt privati [(148) 1Kb] qui debuerant testes boni ejus esse propositi. Faciunt hoc, inquam, non inimici, sed amici dolosi; unanimes quondam homines, et aliquando dulces et noti, qui simul cum eo dulces capiebant cibos in domo Dei (Psal. LIV, 15), quasi cum consensu coambulantes, et eum ad coelos usque tollentes [(149) 1Kb] , et beatum, justum sanctumque deceptoriis non minus quam adulatoriis 95 favoribus pronuntiantes: parcat quibus Deus, avertens ab eis, ne veniat mors super eos, et descendant in infernum viventes (Psal. LIV, 16), id est, scienter infernalia acta patrantes, nec repentinum mortis [Col. 0239B] occasum caventes. Faciunt hoc traditorum [(150) 1Kb] reliquiae, nulla coelesti jam facta pro hujusmodi, quantum scilicet quibusdam videtur, perterriti redhibitione vindictae. Quorum uni ab exsilio scripsit hujusmodi.

25. »Heu me, fili mi [(151) 2Kb] , quid agam? quem primum plangam? me mortuum, an te mortuo insultantem? quasi et tibi eadem non sit conditio moriendi, imo quod est multo miserius, fetores mortui naribus trahentem, ore aspirantem, pulmonibusque [Col. 0240A] longe pejus moriturum mittentem, et quod est gravius, aliis hoc, ut simul possint commori, propinantem [(152) 1Kb] ? An nescis, fili, quoddam supra tibi contiguum mare Commacla [Commacla Ital. Commacchio] dici castrum, in quo fertur mortuus occidere vivum? Quantum vero praeter innumerabilia, et non solum tibi, sed etiam mihi et omnibus praeter soli Deo cognita non . . . . . minusque lugenda, in ipsis etiam, quae a te (et utinam falso) proferuntur, me jure lugendum censeam; tibi fili, charitative, ut saepe, confabulando referrem, si locum colloquendi haberem [(153) 1Kb] . At cum omnimodis desit, breviter hinc aliquid pro tempore fabor. Primum me lugeo, quod talis inveniri quiverim, qui a te talis dici possim. Secundo, quod te ad hoc meo, [Col. 0240B] ut tu alios modo, instruxerim exemplo; siquidem te praesente multis (heu doloris mei oblitus!) et etiam melioribus saepe derogavi et ego. Tertio auditorum 96 terror vere, qui tam tuo quam meo periclitantur fetore [(154) 1Kb] . Sed desine me, fili, hac in parte non minus quam accusare, imitari, qua noxius cum mihi, si ita est ut asseris, magnopere fuerim, maxime fui tibi. Habes sanum super hoc quod sequaris consilium, quandoquidem non defutura hujusmodi cadaverum [(155) 1Kb] male olida praesciens [Col. 0241A] busta, tale quid, ne horum fetore necarentur, vivis consulens divina pietas dixit: Quae dicunt facite, quae autem faciunt facere nolite (Matth. XXIII, 21). Nam etsi ego tibi causa, quia materies fui mortis; tamen scito, quia quovis ordine cujusvis scelere moriaris, inter mortuos mortuus deputaberis. Sic enim dicit Deus: Ipse quidem in iniquitate sua morietur; sanguinem autem ejus de manu tua requiram (Ezech. III, 20). Et revera quid profuit Evae dixisse: Serpens decepit me? (Gen. III, 13.) Et utique dum haec tibi, ut compescaris, tui sollicitus scribo, id studiosissime ago, ut et tu a morte libereris, et ego reus tui non tenear sanguinis. Potest autem fieri; nec enim id fieri posse despero ab eo, cui idem est posse quod velle; nec tu quoque hinc [Col. 0241B] debes desperare, cum eum quatriduanum legeris suscitasse; nec ego meminerim me id te dedocuisse in eo, quem manibus scripsisti de parricidio sermone [(156) 1Kb] , ut ego jam ad vitam clamer cum fremitu pietatis divinae, licet tu me adhuc, quod ille melius novit, quam tu, utpote quatriduanum dicas fetere; nam nec desunt super me pie flentes sorores, inter quas rogo et tu annumereris, id est, ut sit in te sororius et non parricidialis affectus, quo si me fetere quia potes confitearis, vere non succenseo, imo omnimodis 97 postulo; dummodo mellifluam illam Domini merear audire vocem, resurrectionem mihi, tibi miraculum promittentem. Tantum rogo, ut periculum audientium attendas, tuum etiam ne nullipendas. Dictum enim, ut credo, divinitus, etiamsi [Col. 0241C] non memineris, non ignoras: Qui maledixerit patri vel matri, morte moriatur (Levit. XX, 9).

26. »Quod cum ad mentem vel hic relegens reduxeris, postquam duplicem mortem attenderis, ac duas hinc separatim subjacentes, id est, cuique divisioni propriam, agnoveris substantias, unamque mortaliter solummodo mortalem, alteram immortaliter mortalem, mortaliter immortalem perpenderis; ne, rogo, obliviscaris, quam gravibus matrem ipsam (quam ne forsan perfunctorie accipias, Ecclesiam esse tibi replico, si tamen es filius; si non, de te aut pater aut quilibet parens loquitur germanus, Ex nobis exierunt, sed non erant ex nobis? Sis autem, [subaudi filius] sis precor, sis rogo), ne tamen, [Col. 0242A] ut dixi, obliviscaris postulo, quam gravibus matrem maculis aspergis, dum patrem [(157) 1Kb] tam foeda criminis nota aduris. Quam enim insolubilis, tam compassibilis est dilectio maritalis, cum et eadem consortia sunt honoris. Quod totum, mi nate, facere auderes minime, si dictum voluisses recolere: Honora patrem et matrem (Exod. XX, 12); aut pluris regenerationem [(158) 1Kb] , quam generationem penderes, si prohibitum reminiscereris: Noli tangere christos meos (Psal. CIV, 15); et: Qui tangit vos, quasi qui tangit pupillam oculi mei (Zacch. II, 8); et: Qui vos spernit, me spernit (Luc. X, 6); et: Diis ne detraxeris (Exod. XXII, 28); et: Qui detrahit regi, detrahit legi (Jac. IV, 11). Regale autem Ecclesiae esse ut crederes sacerdotium, praeter alia innumera unum [Col. 0242B] tibi suadere satis posset Petri testimonium dicentis: Vos autem genus electum, regale sacerdotium (Petr. II, 9). Sententiam quoque cujusdam in decretis 98 sanctissimi papae prae oculis habuisses dicentis: Pejus nullum judico fore scelus, quam Christianos propriis detrahere sacerdotibus. Piaculum etiam maledictionis Cham advertisses (Gen. IX, 25), atque ejus exemplo verecundiora patris denudare timuisses, Canones etiam et sanctorum Patrum concilia non posthabuisses, in quibus damnatos hac de causa multos advertere poteras, si legisses. Curiae quoque tradi, et infamis [f. infamem, vel cum infamia] absque ulla spe restitutionis cunctis vitae diebus eidem deservire timuisses. Vindictam quoque pro Narcisso beatissimo factam meminisses (EUSEB. Hist., lib. VI, [Col. 0242C] c. 9); nec archidiaconum [(159) 1Kb] nostrum ideo fortuitu percussum, quia tu adhuc nil pateris, cogitasses, cum diutius exspectatus, durius feriatur non conversus, quod et a te et a tuis complicibus avertat omnipotens Deus.

27. »Et forte te, fili, observatores mei, dum mihi inimici, tibi volunt parere morigeri, fefellerunt. Sicuti quondam illi sanctorum nisi sunt fallere [(160) 1Kb] coetum, qui contra Athanasium brachium cujusdam quasi Arsenii concilio obtulerunt excisum; sic et tu quoque quemdam (Deus parcat tibi) mei odio fefellisti, qui epistolam [(161) 1Kb] conviciis plenam a tuo ei illo jam dicto magistro [(162) 1Kb] olim destinatam proferens, et auctorem facti investigare nitens cum te [Col. 0243A] scriptorem ultro deprehendisset confitentem, tu caeteris, qui adeo tibi non competebant ut ego, relictis, me auctorem, me totius moliminis praesentasti incentorem: et utique dum hoc pro libitu duxisti [f. dixisti], verum (me satis non accusato, et te excusato) dicere si voluisses potuisti: quod nimirum fecisses, si tanta mihi charitate consuluisses, quanta ego consului tibi et universo meo gregi, maxime tamen vero jam praetaxato illi tuo socero [(163) 1Kb] , cum ad illam epistolam (Deus scit quo animo) consensi. Nam veniente, ut 99 optime nosti, a contraria parte altera, cum ea perspecta gens effera et nobis [f. vobis] barbara, de seipsa vero jure suspecta, utpote pro ea quae inter vos jam in multis in negotio consimili saepe naufragaverat vita [(164) 1Kb] , omnem ut erat [Col. 0243B] culpam in eumdem retorsisset archidiaconum, et nostrae partis honoratiores quosdam, maxime vero in clerum universum, et me reservato, quanquam asportato, propter consanguinitatem, quam cum illorum habebam primoribus, ipsoque [(165) 1Kb] , ut dicebat, principe, omnem domum Dei praedari, omnes majores civitatis aut exmembrare, aut captivos ducere, ipsum vero jam fatum [id est jam memoratum archidiaconum] et eos, qui post [(166) 1Kb] meae cum illo fuerunt traditionis principes, furca molirentur appendere: qualem illam noctem duxerim Deus scit. Tu quoque, qui te nil boni de me fateris scire, quibus precibus, humiliationibus, lacrymis, muneribus, promissis et ipsis, tibi interventu amicorum vitam et libertatem obtinuerim, ipse, ut dixi, optime nosti, [Col. 0243C] qui haec omnia tacens, id solum quod [(167) 1Kb] me interficeret, proferre maluisti. Lucescente enim die decretum est, non a me solo, ut dixisti, sed ab omnibus [Col. 0244A] tam nostratium quam exterorum (principem vero hujus consilii qui fuerit, non pleniter agnosco alium quam diabolum) ut fieret talis qualis facta est epistola, et si illam mittere auderet archidiaconus, quasi inscius dimitteretur criminis: sin alias, sententiam illico subiret capitis. Hoc quod dixi acto tam de me, quam et de caeteris [(168) 1Kb] . Deo autem gratias, quia dum vobis consului, me ut videtur neglexi; dum vobis, licet vestrae molitionis ex parte conscius [(169) 1Kb] , peperci, me prodidi.

28. »Legitur autem, fili, in historia Tripartita (lib. VIII, cap. 1), quod quidam in pastu occupatus pecorum cum occidisset quemdam, et fugisset pavore actus in eremum, et sanctorum Patrum exemplis bono assuefactus, fuisset eremita perfectus; [Col. 0244B] semper benedicebat scelus, quod sibi tanti fuit causa profectus. Haec ideo retuli, ut hinc colligas, quantum meo profectui militasti, dum me, ut penitus deficerem, tam graviter accusasti. Nam si praesens esses et permitteres, manus osculis demulcerem praedulcibus epistolae illius scriptrices, quia haec causa, materies, et totius meae summa fuit, ut opinor, salutis; per hanc morti, ut credo, aeternae subtractus, 100 et vitae sum redditus. Per ipsam actum esse credo, ut et his, quorum fetore [(170) 1Kb] tu adhuc periclitaris, et universam pene mihi commissam Ecclesiam mortifero pestilentiae tabo corrumpis, quanquam et possit fieri, ut per [per abundare videtur] cuncta ita se non habeant, ut dicis, caeterisque innumerabilibus, a tua vero scientia longe remotissimis, [Col. 0244C] magna ex parte jam cavere credi possit; licet securitatem exinde nullam, quia non expedit, siquidem certitudine careo, coeperim. Tantum vero hac me [Col. 0245A] occasione considero profecisse, ut nullum mihi amplius quam te videam amplectendum, qui mihi materies tantorum fuisti bonorum. O autem me, et ut hoc dicam, ipso mei infortunio fortunatissimum, etiamsi nihil aliud quam te tibique consimiles cognovisse ejus beneficio contigisset mihi; unde omnia non solum tibi parcens, sed et uberrimas pro his tibi gratias referens, admoneo, fili, ut quia jam nunc indicibiliter profuisti mihi, caveas ne omnino mei odio obfueris tibi. Verum ut quodam utar compendio, festinante nuntio, et chartula deficiente omnino, parcat tibi Omnipotentis justa pietas resipiscenti rogo; imo ut resipiscas ipsa benigne concedat postulo: sine causa enim, quantum scilicet ad tui spectat laesionem, me ipsa scit a te hoc pati; si tamen [Col. 0245B] profectum pati quis rite possit dici isto genere dicendi, quatenus per te quoque tui corrigantur complices, nec a tuo derivato nomine vocitentur Ursini vel Ursani, sed ab eo qui dixit: Discite a me quia mitis sum et humilis corde (Matth. XI, 29); et per suum quemdam: Obedite praepositis vestris et subjacete eis (Hebr. XIII, 7), appellari jure mereantur Christiani vel agnei, id est mites non feri, amatores non irrisores pastorum. Quod si mihi provenit oranti, laetitiam ipsam dissimulare, nedum reprimere valeo minime; quod si non, peccatis meis imputo. Saltem vero hoc diva pietas concedat postulo, ut dum peccata mea adversum me, imo adversum te pronuntias, illa remittat; dum tu ea describis, ipsa deleat, teque in hoc praesenti saeculo recognoscere [Col. 0245C] faciat, quia inaestimabiliter tibi ipsi obfueris [l. contendis], [supple et] dum irrecuperabiliter me nocere contenderis, indicibiliter mihi profueris. Valeas in Domino, precor, fili, correctus, amen.«

29. Inter haec, si dicere audeam, stant simulacra [(171) 1Kb] 101 undique fixa, nullum vel sui causa sonitum dantia, quasi qui ipsa taciturnitate videantur clamare, se rationis expertia omnimodis esse. Sed ne mihi, sed potius sibi succenseant rogo; non enim hoc eos esse scio vel dico, sed ne jure dicantur haud modice timeo, dum et [(172) 1Kb] ab homine factos dici patienter ferre, imo uberes gratias dicenti referre audio; nam nec erunt, si dixero, nec non erunt, si tacuero; sed [subaudi erunt] si dixerint vel consenserint omnino. Et o quam pulchrius vocari perfectum, quam facticium! [Col. 0245D] Perfectus autem omnis erit, si sit sicut magister [Col. 0246A] ejus (Luc. VI, 40). Vae autem ei, qui ipsum non habet magistrum, qui hoc dicit, Dominum, cui consimiles effici non comparatione possumus, sed imitatione debemus, nec omnimoda, sed ab ipso nobis praecepta; qui etsi tributum mundo reddidit, Caesari quae Caesaris, Deo exsolvens quae erant Dei (Matth. XXII, 21); quantum [supple tamen] mundum ipsum ipsa sua humilitate calcaverit, sibique subactum tibi etiam ipsi supponendum monstraverit, postquam dixerat: Data est mihi omnis potestas in coelo et in terra (Matth. XXVIII, 18); quem potius timeres dominum an servum, subjicientem an subactum, datum [l. dantem] an possidentem, per unum commonens discipulorum quantum ad ipsum, quantum ad te pertinet magistrorum, ait: Obedire oportet Deo [Col. 0246B] magis quam hominibus (Act. V, 29) [(173) 1Kb] . Et utique hoc non in exedra, non in analogio [(174) 1Kb] , non in ambone, sed ante principes saeculi, inter minas, inter flagra, inter ipsos tibi clamabat caedentes; quod tu nec dicere, ne dum agere audes, cum tibi jam ipsi subigantur imperatores.

30. Verum ut jam ad inceptum redeam, praeterit sane sacerdos et levita, non se intelligentes eadem descendere via, nec ulla fratri vulnerato conferunt remedia: et ut isti, quod Deus avertat, tempori proprie videatur concinere, quia ubi abundavit iniquitas (Matth. XXIV, 12), refrigescet charitas multorum; nullus invenitur qui Dei saltem respectu, timore, vel amore audeat, quin potius velit esurientem reficere, sitientem potare, nudum vestire, infirmum [Col. 0246C] vel incarceratum visitare, dolentem consolari, angustiantem [l. angustiatum] refovere, praesertim cum interdicatur nulli; siquidem nec factum [(175) 1Kb] legitur ab eadem generatione antiquorum alicui, quod perspicue monstrant Pauli Epistolae in carcere editae, in quibus et ministrantium videtur meminisse, nec timet ne fiant deprehensae [(176) 1Kb] , cum et se et illos plus Deum quam terrorem noverit timere.

31. Praemisso [(177) 1Kb] eamdem mihi quam beato Augustino fidei catholicae credulitatem esse, licet illi 102 longe dissimilis fuerit et ad indagandum acuminis vivacitas, et ad tenendum intelligentiae capacitas, et ad proferendum eloquentiae facultas, et ad hoc cum Dei gratia promerendum vitae qualitas; [Col. 0246D] et abdicans ab ore, vel corde respuens omnem [Col. 0247A] contra Deum, etiamsi deprehendere forte nesciam, haeresim, confiteor me credere aequalem, coessentialem, vel ut ita proferam, consubstantialem aeternaliter Trinitatis unitatem, unitatis Trinitatem, hoc est Patrem et Filium et Spiritum sanctum, creatricem et gubernatricem universorum quae sunt sive in coelo, sive in terra, et, si adjicere opus sit, in mari, et in omnibus abyssis, ita una eademque manente substantia deitatis, personarum proprietate distincta, ut Pater sit qui creavit omnia, Filius per quem creata sunt omnia, Spiritus sanctus quo creata sunt omnia; Patrem Filii auctoritatem, Filium Patris sapientiam [(178) 1Kb] , Spiritum sanctum Patris et Filii pronuntians communitatem. His tribus unam eamdemque inesse credens deitatis aequalitatem, [Col. 0247B] nihil in his prius aut posterius, nihil majus aut minus esse intelligens, et Patrem a se ipso, non ab alio, Filium a Patre solo, Spiritum sanctum a Patre esse et Filio, Patrem credo Filium aeternaliter et ineffabiliter genuisse; Filium aeternaliter et ineffabiliter a Patre solo genitum, non factum esse, uti lumen de lumine, verbum in corde, vel, ut expressius loquar, aliquid dicibile; Spiritum sanctum, id est, consubstantialem amborum charitatem, nunquam eis defuisse, eumque ab isto ad illum, ab illo ad istum illocaliter, immobiliter, aeternaliter, ac per hoc et ineffabiliter procedere, ad inspirandos electorum animos a Patre et Filio mitti, a se ipso venire temporaliter; Filium solum de Patre sine matre aeternaliter, de matre sine patre natum temporaliter. [Col. 0247C] De Spiritu sancto autem conceptum cum audio, non Spiritum sanctum patrem alium intelligo, sed credo, quia in corde Patris manens aeternaliter Verbum, quando voluit sua Patrisque voluntate ita exivit a Patre, et venit in mundum, ut neque Patrem neque ipsum relinqueret coelum; per corpus quod tota simul Trinitas in utero matris Virginis ex substantia ejusdem matris semper Virginis operata est, visibile hominibus factum. Et cum audio: Verbum caro factum est (Joan. I, 14), non Deum in hominem conversum, sed manente incommutabilis deitatis substantia, ita Verbum sibi hominem unisse confiteor, ut sicut ex corpore et anima rationali unus est homo, ita ex homine et Deo unus sit Jesus Christus, non compositus, sed ineffabiliter 103 [Col. 0247D] perexistens natus. Passum vero, mortuum, et sepultum, dieque tertia resurrexisse, coelosque ascendisse cum audio, neque Christo divisionem, neque Deo passibilitatem ascribo; sed sicut homo, qui utique caro et anima est, interfectus dicitur ab aliquo, cum utique anima rationalis mortem non recipiat; ita Deum in homine quem assumpsit, ea omnia impassibiliter [Col. 0248A] pertulisse confiteor. Et cum id dico: Credo in Spiritum sanctum, statimque subjungo, sanctam Ecclesiam; non quaternitatem illic cogito, sed sanctam Ecclesiam catholicam tantummodo esse me credere confiteor, per unum scilicet, id est catholicum baptisma, et per Dei gratiam et fidem quae per dilectionem operatur (Gal. V, 6); per quae etiam sanctorum communionem et remissionem peccatorum nos percepturos, si voluerimus, confido. Carnis vero resurrectionem, sicut in Domino Jesu Christo veram et non phantasticam scio et confiteor fuisse, ita et omnium tam electorum quam reproborum futuram confiteor esse; sed electorum, ut cum corpore et anima eant in vitam aeternam; reproborum, ut eant similiter cum anima et corpore in supplicium [Col. 0248B] aeternum; sed ut illi absque timore per justitiam repulsionis, ita isti absque spe ullius per misericordiam recuperationis.

32. Haec de ineffabilitate tantae incomprehensibilitatis tanto, ut vereor, petulantius, quanto simplicius non discutienti, sed tamen cogitanti, ignosce, lector, quaeso, ignosce mihi; caecus enim illis, quibus talia debuerant considerari, id est, beatis mundi cordis oculis, non videndo miser, sed palpando ista perstrinxi; et sicuti caeco non visa cupientes referre, nequimus nisi adhibita similitudine quadam eorum quae vidit; ita et ego indigens propriis [(179) 1Kb] , quae utique in Deo nulla in hac nobis occurrunt mortalitatis colluvione, per quaedam captui meo facilia, non tamen a Scripturae sanctae auctoritate penitus [Col. 0248C] extranea conducens, ratiocinando animum interrogavi, quid de Deo ejusque creatura sentiret, experiri videlicet gestiens, utrum (alias sane plurimorum aestimatione vituperabilis, mei ipsius damnabilis) ne et in assertione fidei inveniri valerem catholicae culpabilis, et ideo jure expellendus a commisso mihi praesulatu, hoc est Ecclesiae Veronensis, si tamen decrevisset auctoritas concilii universalis; respondere, ineffabilitate rei novitateque probationis permotus [(180) 1Kb] tamen non distulit, valente Deo per sapientiam ipsius omnia creata. Quod responsum cum ea, quam Athanasii dicimus, Nicaeni quoque concilii fide, 104 cum ariditas ingenioli vitiorum pulvere squalidi contulisset, nihilque dissentire [(181) 1Kb] ab eis [Col. 0248D] percipere valuisset; ausus sum non defendentis obstinatione, sed invenisse me quaesita credentis securitate, creatricem et gubernatricem omnium Trinitatis unitatem, unitatis Trinitatem corde credere ad justitiam, et ore confiteri ad salutem (Rom. X, 10). Gaudeo igitur, si non erro; sin vero autem, charitative reprehendi omnimodis desidero.



INCIPIT LIBER QUARTUS.
[Col. 0249]

[Col. 0249A] 1. Solet fessus plerumque viator, unius diei etiamsi valeat confici iter, in alterum transferre [supple diem], ne sera scilicet adeptio copiam deneget quiescendi lassato. Consuevit et nauta industrius, si quando ventus flando contrarius proprium interdicit, contiguum cujuslibet insulae petere littus, quo scaphis adeptis, ne in syrtim navis incidat, earum, ut quondam Paulus, utatur adjutoriis (Act. XXVI, 17). Quod et nos exemplum non indecens, propositum [(182) 1Kb] unius dici sermonem transferre coegit in alterum, ne lectori videlicet inferret prolixitas fastidium, neve contraria quibusdam dicturis, aliquod, ut assolet, afferret ipsa loquacitatis importunitas periculum [(183) 1Kb] : tertia enim hora diei Spiritu sancto afflati, musto etiam summe madidi (Act. II, [Col. 0249B] 13), etiam ipsi dicebantur theologi [id est apostoli], nedum nos sole occidente quidlibet sobrie judicaremur loqui.

2. Postquam igitur negotio, quod se simulacrorum [(184) 1Kb] sive pastoris et idoli causa ultro obtulit, satisfaciendo, paululum quid, ut videtur, otiose exorbitavimus, siquidem nec congruentia omnimodis quaedam retulimus, et aliquem nos forte laesisse timemus: nunc ad indagandum quid moliri, quid [(185) 1Kb] contra te sentire debeat aut valeat episcopus, ut coepimus, properemus. Sed quia paulo verbosius effusi sumus, ipsa in ordinem ut confecta sunt reducamus. Dixi, nisi fallor, episcopos a Deo solo, ut reges, et praestantius multo quam reges, quia et reges ab episcopis instituti, episcopi vero a regibus, [Col. 0249C] 105 etsi eligi vel decerni, non valent tamen ordinari, institutos [(186) 1Kb] . Nec dixisse me poenitet, quandoquidem et Ipse testimonium perhibet, qui solus ipse sibi testimonium ferre valet: ipse enim dicit: Ego misi vos metere (Joan. IV, 38); et multa hinc testimonia, multa, inquam, sunt et infinita. Vae autem usurpantibus [scilicet episcopatum] non jussis; permissis non missis: vae his de quibus dicitur: Regnaverunt reges et non ex me, principes exstiterunt et ignoravi (Ose. VIII, 4). Vae aliunde ascendentibus, et non per ostium intrantibus (Joan. X, 1) [(187) 1Kb] . Unde eos liberet Pastor bonus, qui cunctivalens solus [Col. 0250A] potest vae in euge convertere, non illic scilicet puniens districte, quos hic concedit mutari benigne. Dixi Ecclesiae filios aut esse clericos et monachos, aut famulos, aut laboratores servos et liberos [(188) 1Kb] ; aut milites regni; terram Domini commissam tuae rex defensioni: redditus vero aut [subaudi esse] Sanctum sanctorum Domini et ad jus pertinere sacerdotum, aut esse juris tui, aut incolarum pagi.

3. Haec vero et ante praelibavi et modo retuli, ut deprehendere si possum, satagam quae dissensio, quod dissidium inter te possit esse et episcopum, cum tu illius defensor, ille tuus esse debeat pastor; ille tibi seminare spiritualia, tu ei ministrare, et utique ex tuo non ex suo, debeas carnalia; sic enim unus eorum et expressius dicit: Si nos vobis spiritualia [Col. 0250B] seminavimus, magnum est si vestra carnalia metamus (I Cor. IX, 11); ille te benedicere, tu eum debes honorare; postremo vestra etiam temporalia ita a Deo sunt summa aequilibratione divisa, ut nec tu ejus, quia non ejus, sed Domini sunt, debeas invadere [(189) 1Kb] ; ille tua nec cupere, nisi tantum pro tuae animae salute, illi enim dicitur: Non quaerentes datum sed fructum (Philip. IV, 17); tibi autem, cum Deus rogatur, dicitur, et utinam non infructuose, clamatur: Qui dixerunt, haereditate possideamus sanctuarium Dei, Deus meus, pone illos ut rotam, etc. (Psal. LXXXII, 13); et: Non alligabis os bovi trituranti (I Cor. IX, 9).

4. Vox autem boni episcopi illa debet saepius esse: Omnis anima potestatibus sublimioribus subdita sit [Col. 0250C] (Rom. XIII, 1); et: Reddite quae sunt Caesaris Caesari, et quae sunt Dei Deo (Matth. XXII, 21); et: Reddite omnibus debita, cui tributum tributum, cui vectigal vectigal (Rom. XIII, 7); et: Non est potestas nisi a Deo (Ibid., 1); et: Obedite praepositis vestris et subjacete eis (Hebr. XIII, 17). Et quod quidam pulcherrime, Obedientia, inquit, quae majoribus praebetur, Deo exhibetur; atque caeterorum hujusmodi. Quod si nil aliud contra te sentit, praedicat, et praecipit episcopus, non modo te isto [f. iste] offendere, sed multo magis, utpote per [l. pro] te sentiens, debet placare. Sin secus, quod absit, nec praebere patientiam, sed [Col. 0251A] delectat exsequi vindictam; est unde illi facias injuriam, et tibi tam gravem non contrahas 106 noxam. Habent [subaudit episcopi] conventus inter se generales, synodos universales, canones antiquos, concilia descripta, sanctorum decreta Patrum, sanctiones diversorum pontificum. Nihil est quod possit inter eos contingere, unde proprium inter se non possint judicium invenire. Postremo est sedes universalis, principalis, capitalis, quia ipsis capitibus Ecclesiae insignis, nutrix, mater, judex et magistra omnium. Si quid contra rem actum ab aliquo vel in aliquo est horum; in ea judicari, examinari, vel legali potest sanctione puniri [(190) 1Kb] . Hos ergo consule, ad illos rem defer, illis causam committe. Si quid perperam contra te invenitur actum, crede mihi, districte [Col. 0251B] vindicabitur judicio canonum; nam alium esse nullum, qui manus impune, et ipso Deo intacto, possit immittere in aliquo [l. aliquem] horum; non vales invenire, etiamsi pennis possis volare.

5. Tu forte contra, siquidem et hoc die audivi dictum a quodam hesterna, non minori insania quam stultitia, quid, inquis, opus judice, quando jam eo utimur censore? nam intantum est diffamatus, ut omnes noverint, quod jure sit damnandus. Totum hoc dicere recte potuisses, si ipsius confessione in concilio canonice discussa percepisses. Sed, o cathedra pestilentiae (Psal. I, 1), qua beatus ille vir rexque Sion mansuetus, qui pro nobis homo est factus, dedignatur sedere! o nefandum et in ipsa radice premendum judicium! o iniqua sententia, et illa [Col. 0251C] [f. illi] soli saeculo propria, quo pro nobis, solis seditiosi vulgi acclamationibus comprehendebantur sanctorum millia, et farciebantur innocentibus ergastula! o digna, cui ipsa Domini obviet sententia dicentis: Nolite judicare secundum faciem, sed justum judicium (Joan. VII, 24). Et de seipso, sicut audio, inquit, judico (Ib., 30); sicut audio, inquit, non sicut audivi. Praeteritis enim calumniatorum accusationibus, subsequente vero accusati responsione, justum valet judex justus et non violentus discernere, ut possit veraciter dicere: Sicut audio judico, id est, sicut lex ipsa decernit, non sicut rumor furentium garrit; sicut praesens ipse fatetur, non prout absentes insidiantur: unde quidam facete satis, Ad puniendum, inquit, properat, cito qui judicat; ad puniendum, [Col. 0251D] inquit, non ad discernendum: Ex verbis enim tuis, inquit, justificaberis, et ex verbis tuis judicaberis (Matth. XII, 37), id est, et saeculariter et divine, misericorditer et juste; misericorditer, ut est [Col. 0252A] dictum: Tu prior (dicas) iniquitates tuas, ut justificeris (Job XL, 3); juste, ut est illud: Ex ore tuo te judico, serve nequam (Luc. XIX, 22). Et hic enim quasi cautionem quamdam inter te et Deum consideres propositam: juste enim ex ore suo quisque judicatur: misericorditer 107 vero prior iniquitates dicens justificatur. Hinc est quod in scholis hujusmodi nutriendi [(191) 1Kb] sponte commissa confitentes, veniam citius merentur, pertinaces diu virgis caeduntur. Dicit autem hujus cautionis Veritas ministra: In qua mensura mensi fueritis, remetietur vobis (Matth. VII, 2): id est, si justa, justa; si misericordi, misericordi, ubi et sententia sollicite debet illa pensari: Qui sine peccato est vestrum, primus in illam lapidem mittat (Joan. VIII, 7). Cavenda etiam est Pharisaeorum [Col. 0252B] imitatio, qui observabant, ut caperent Dominum in verbo (Marc. XII, 13): unde et humanae satis consideranter [(192) 1Kb] leges, advocatis insciis studuerunt providere. Si ergo saecularium quis, non nisi proprio convictus [(193) 1Kb] ore, potest damnari, quanto minus ille, cujus judicium in manu solummodo est Dei, debet [(194) 1Kb] ad libitum invidorum aliquorum cavillationibus subrigi [f. subigi]! Qui enim scis, eadem infamia qua intentione, et si scias, qua ex occasione vel causa fuerit orta, quo affectu propalata, zelo charitatis, an zelo livoris [(195) 1Kb] ?

6. Et ut ad rem ratiocinando veniamus, subsiste, rogo, paululum, et videamus. Lex et hoc etiam vetus prohibet, viduam et repudiatam sacerdotem accipere (Levit. XXI, 14). Consecratas vero Deo virgines [Col. 0252C] tanto magis a cujuslibet usu, colloquio vel visu decet fore remotissimas (Num. XXX, 5) quanto magis sponso castissimo illi et prae filiis hominum pulcherrimo (Psal. XLIV, 3) se student servare castissimas, et ipso nec dum actu, sermone, auditu, etiam cogitatu, in quantum homini studiosissime cum Dei adjutorio nitenti possibile est, illibatas. Canones etiam sancti cohabitationem episcopis omnimodam interdicunt mulierum praeter [(196) 1Kb] illic exceptarum. Videas quamlibet harum episcopo saepe colloqui, id etiam solitarie aliquoties fieri, et per vulgus diffamari. Volesne eum, ut censes, utpote diffamatum, quasi hoc solo, ut dixisti, sui censorem effectum statim debere deponi? Qui vel quomodo enim scis, utrum secreta quidem tibi, sibi autem et Deo manifesta aliqua, [Col. 0252D] sed tamen pia, id est, lucrandae animae ratione hoc cogatur [(197) 1Kb] facere, sicut quidam nec minoris famae anachoretarum quamdam famosissimam legitur convertisse meretricem? Quidam etiam ejusdem [Col. 0253A] nec minus valens propositi, pretio, ut moris erat, illectas quadam in civitate hospitio introducebat pellices; et cum inde diffamaretur in tantum, ut ignibus dari debere acclamaretur; tanta copia conversarum excedens saeculo claruit, ut in illa populis refertissima Alexandria, quae ternis 108 earum millibus eo intrante abundaverat, meretrix nec una eo discedente inveniri valeret.

7. Quid inquis, et si filii approbent scelus [(198) 1Kb] ? Ego e diverso, quis hoc, dico, novit, nisi ipse, et Deus? Non legisti: Cum autem dormirent homines, venit inimicus, et superseminavit zizania in medio tritici et abiit (Matth. XIII, 25): ut intelligas uno seminante verba doctrinae, alium posse subrepere qui inserat semen luxuriae? Dicamus et aliud: Ebriosus, [Col. 0253B] inquiunt canones, episcopus aut desinat aut deponatur (can. apost. 42). Et saepe videmus multos ejusdem ordinis hujusmodi vitio quasi servientes, cum penitus qua id intentione agant simus ignorantes. Potest enim fieri, ut ebriosis quasi ebriosus quis secundum Apostolum hoc faciat convescendo, ut eos lucri faciat, aut alio aliquo licet occulto, tamen bono affectu id agat. Rectumne ergo censes ob istiusmodi infamiam, absque confessione propria eum deponi debere ad vulgi clamorem? Seditiones autem praedae et bella quam sint gravia, praeter alia ipsa approbant homicidia. Dicente autem Domino: Necesse est, ut veniant scandala (Matth. XVIII, 37); et: Surget gens contra gentem, et regnum adversus regnum (Luc. XXI, 10); et Job: Nihil in terra sine causa fit (Job V, 6): [Col. 0253C] emergente cujuslibet occasione rei, contingat, ut saepe, aliquod in civitate dissidium, aut a regno divortium, fiant nulla homicidiorum [l. nonnulla homicidia], omnes dicant machinatum id totum fuisse episcopum. Censesne eum, nulla praeeunte canonica examinatione, vel propria confessione, deponendum; aut quod inconvenientius multo, injuriandum ob clamorem, illo solo negante, cunctorum? Quid enim, si erit ab hujusmodi immunis flagitio? Nam tu unde non esse [supple immunem] conjicis? Quia cum malefactoribus, inquis, inter agendum conversatus, cum ipsis est comprehensus; videlicet non quid senserit, sed ubi fuerit, cogitandum esse judicans; cum econtra Dominum non de opere, sed de intentione noverimus judicare. Quid enim si [Col. 0253D] hoc bona, quia justa, egit intentione? Verbi gratia, veluti Jeremias propheta, qui per charitatem, ut dicit beatus Gregorius, dum cives ab ingressu Aegypti non potuit cohibere, studuit illuc cum eis et ipse descendere. Et revera quem episcoporum [Col. 0254A] legimus, cum Italia a Langobardis invaderetur, relicto grege ad Mauritium [(199) 1Kb] transisse? Nunquid jam iste paululum jam dictus [scilicet S. Gregorius], cum ei idem esset suspectus Mauritius, cum et filium ejus e sacro fonte idem suscepisset sanctus, et quotidie illi idem improperaret 109, quod suo adjutorio, facto et decreto apostolatum primae sedis indeptus fuisset, cum invitus fugisset, et renitens illum [id est illum apostolatum, seu pontificatum], licet consentiente, sed post poenitente eodem Mauritio, sortitus fuisset, ita agendum decrevit, ut scilicet ob improbitatem civium et incursionem hostium [(200) 1Kb] transiens Constantinopolim, relinqueret gregem commissum? Nunquidnam et excellentissimae recordationis pater Augustinus (epist. 228), dum similis [Col. 0254B] urgeret ratio, ita agendum decrevit, aut exemplo monstravit in talibus? Ille autem, qui interrogatus ab hostibus de nomine, respondisse refertur, servum se fore Christi, hosteque consonanter respondente, se flagellum esse Christi, fuitne jure damnandus, quod civitatem illico hostibus aperuit intrantibus? Cunctosne ergo judicas deponendos, qui rebelles regibus cives; et filios esse scientes, non eos ut punirentur prodiderunt, sed e contra missas eis fecerunt, filios eorum baptizaverunt, praedicaverunt, chrismaverunt, poenitentiam indulserunt, reconciliaverunt?

8. Sed forte ideo tu hoc recte te putas dicere, quia sententiam recolis Domini dicentis: Si offers munus tuum ad altare, etc. (Matth. V, 23); et quia [Col. 0254C] sicut non proficit in vulnere medicamentum, si adhuc ferrum in eo sit; ita non proficit poenitentia, discordante proximo, quanto magis Domino, animum [(201) 1Kb] habentis [subaudi discordem], cum principalis Domini habeatur sententia dicentis: Nisi remiseritis hominibus peccata eorum, nec Pater vester remittet vobis peccata vestra (Matth. XVIII, 35). Sed quis ad haec [subauditur cognoscenda] idoneus, nisi solus ille qui omnia novit Deus? Quomodo enim scis, utrum etsi discordem actum, concordem alicui quis habeat animum? Non legisti: Si fieri potest, cum omnibus hominibus pacem habentes? (Rom. XII, 18.) Non audisti: Quicunque voluerit, amicus esse saeculi hujus, inimicus Dei constituitur? (Jac. IV, 4.) Nescis dictum esse: Qui dixerunt patri, vel matri, [Col. 0254D] non novimus vos, isti custodierunt testamentum tuum? (Deut. XXXIII, 9.) Non recolis dictum Josaphat, dum adjutorium praeberet Achab: Impio praebes auxilium, et his qui oderunt Deum amicitia jungeris? (II Paral. XIX, 2.) Et psalmus tibi non occurrit [Col. 0255A] dicens: Nonne qui oderunt te, Domine, oderam, et super inimicos tuos tabescebam (Psal. CXXXVIII, 21); et: Facientes praevaricationes odivi (Psal. C, 3), et totus ille psalmus; et: Laetabitur justus, cum viderit vindictam (Psal. LVII, 11); et: Iniquos odio habui? (Psal. CXVIII, 113.) Postremo Dominum dicentem si non recolis: Non veni pacem mittere, sed gladium (Matth. X, 34); et in Job de concordia impiorum: Membra carnium ejus cohaerentia sibi (Job XLI, 14); una uni adhaerebit, et nec spiraculum incedit per eas? (Ibid., 7.) In tanta ergo diversitate quis nisi solus Deus potest cognoscere, nisi aut verbis, aut quibusdam actuum conjecturis, quis, quid, qua agat intentione; cum etiamsi malam eam omnimodis sciamus esse, nostrum ministerium sit, ut melioretur, vigilanter insistere? [Col. 0255B] Damnandus enimvero Job, cum dicat: Frater, fui draconum, et socius 110 struthionum? (Job XXX, 29.) Damnandus Loth in scelere Sodomitarum? Damnandi quibus dicit Apostolus: In medio nationis pravae et perversae, in quibus lucetis sicut luminaria in coelo, verbum vitae continentes? (Philip. II, 15, 16.) Damnandus angelus imo episcopus ille, cui dicitur in Apocalypsi: Scio ubi habitas, ubi sedes est Satanae, et tenes nomen meum, et non negasti fidem meam? (Apoc. II, 13.) Damnandus Noe et filii ejus, quod cum serpentibus fuerint in arca? Damnanda tota generaliter, cui dicitur, Ecclesia: Sicut lilium inter spinas, sic amica mea inter filias? (Cant. II, 2.)

9. Si vero negligenda minime navis Ecclesiae in tranquillitate, quanto minus in tempestate? Et si [Col. 0255C] deserendus nequaquam grex lupo dissimulante, quanto minus imminente? Si sani custodiendi, aegri omnino negligendi? Et ubi erit: Non est opus sanis medicus, sed male habentibus? (Matth. IX, 12.) Quis autem filium unquam charum etiam in phrenesim dimisit actum; cum etsi non ligari, utcunque saltem potuerit custodiri? Nam cum et de vilissimis servorum videamus id persaepe fieri personis, dum consulitur, ne periclitentur, sanis; quanto magis si necesse fuerit, de dilectissimis agi congruit filiis? Nempe cum divina suis pastoribus, quos lupina specialiter praesciebat incursione infestandos, pietas consulens concessisset dicens: Si vos persecuti fuerint in unam civitatem, fugite in aliam (Matth. X, 13); quid in generali esset necessitate agendum, et suo [Col. 0255D] et mercenarii monstravit exemplo, dicens: Bonus pastor animam suam dat pro ovibus, mercenarius autem fugit? (Joan. X, 11, 12.) Et alibi: His autem fieri incipientibus, respicite et levate capita vestra, [Col. 0256A] quoniam appropinquat redemptio vestra (Luc. XXI, 28); itemque: Vigilate itaque omni tempore orantes, ut digni habeamini fugere ista omnia quae ventura sunt, et stare ante Filium hominis (Luc. XXI, 36). Animam ergo dare pro ovibus, cor exhilarare [f. exhalare], vigilare, et orare, non fugere in communi necessitate praecipimur, cum in speciali id minime prohibeamur.

10. Desine ergo haec tantum quivis, et si excedendo jam dixeris, defendendo augmentare scelus, ne [(202) 1Kb] tu potius et a temporali et a sempiterno honore videaris jure deponendus, quia cum in eodem sis honore, non intelligis; et ideo comparandus jumentis potius quam episcopis, pecoribus videris quam pastoribus, dum et teipsum tam vilipendis, et [Col. 0256B] tam impie contraire legibus niteris, pro te quoque, si tamen illud esses quod vocaris, piissime promulgatis. Nam et quod gigantomachiam, et theomachiam, vel potius idolomachiam illam tuam ista adhuc in re mihi opposuisti, nequaquam et hoc vitium promisisti [l. permisisti] celari, nempe, dum magis philopompi, quam veri philosophi, licet habitum praetendas, morem secteris, gigantomachiam saepius quam psychomachiam non modo relegens, sed et recolens, magis te idolorum cultorem quam Christi demonstras pontificem; imo idolum te esse insinuas, dum tam meticulose, ne a gigantibus, imo 111 ab eo, qui exsultavit ut gigas ad currendam viam (Psal. XVIII, 6), persecutus consequaris, comprehendaris, dejiciaris, frivolis vaniloquiorum ambagibus, quasi [Col. 0256C] post arborem a calore ejus (Ibid., 7), cum non possis, absconsus, ab eo scilicet corrigendus inveniaris foliorum [l. foliis] ficus campestris tectus (Gen. III, 7), non agni veri innocentia vestitus, tinctis fucatus Indiae coloribus (Job XXVIII, 16), non nive in Selmon dealbatus (Psal. LXVII, 16), te munire conaris; nec pennas columbae (Ib., 15), id est, virtutem simplicitatis velis assumere [(203) 1Kb] , quibus evoles ut requiescas, sed milvi (Zach. V, 9), quibus extollaris ut vanescas; nec deargentatas, ut sint posteriora tui in specie auri (Ps. LXVII, 14), sed verso in scoriam argento (Isai. I, 22), aurum potius Aethiopiae (Gen. II, 12), quod non aequatur sapientiae, quam illud Ophir optimum ambis (III Reg. X, 11), quod verus noster pacificus qui fecit utraque unum (Ephes. [Col. 0256D] II, 14), navibus comparatis praecepit sibi afferri, quibus laquearia vel vasa exornet sui templi, corda videlicet illorum, in quibus ipse habitare, et thesaurum desiderabilem dignatur recondere. Stultam [Col. 0257A] quoque mundi sapientiam, quam confundit infirmus et despectus (I Cor. I, 27), speciosus prae filiis hominum noster (Psal. XLIV, 3), magis amplectens, quam aeternam illam veramque sapientiam, fatuitatem a tuis illis doctoribus quos laudas, quos effers, quos magnificas, aestimatam; mutuata ab Aegyptiis vasa (Exod. XII, 35) non in tabernaculi utensilibus Domini, sed in ornamentis ejusdem congeris Aegypti, lanam et linum Domini cum ipsis [subaudi vasibus] servire cogens reginae coeli (Jerem. XLIV, 17), hoc est terrenae altitudini; dum dolo devictum a Mario Jugurtham, quam ligno subactam a Christo saeculi pompam; captum Siphacem, quam dejectum a Michaele draconem (Apoc. XII, 7), triumphantemque nostro in praelio, cui non ex equo, sed ascendere [Col. 0257B] debueras ex adverso, introducis: Scipionem, Pompeium, et Dejotarum, Catonemque facundissimum potius quam Petrum, et Paulum, Joannemque recolens Domini dilectissimum; Bella per Emathios (Lucan. l. I, v. 1), quam concilia a doctoribus celebrata Christianis, imo bellatoribus invictissimis per amoenissimos depicta sanctae Scripturae saepius relegens campos; jusque datum sceleri, quam regulam statutam pie vivendi:

Major in exiguo certabat corpore victus.
quod Statius; quam virtus in infirmitate perficitur (II Cor. XII, 9), quod dicit Apostolus. Et ideo percutiendum te a monte sine manibus verere [(204) 1Kb] , dum in illum non times offendere, suspicans, imo docens montes coagulatos montem esse Dei uberem [Col. 0257C] (Psal. LXVII, 17), id est, divisionibus gratiarum quos vult et prout vult fecundantem, quod tu audes dicere fieri ab homine, licet aliquoties et partim per hominem [subaudi fiat]; et ideo quia de terra es, dum coelestibus penitus abdicatis de terra solummodo loqueris, time ne a dracone illo antiquo devoreris, dum cibus ejus esse ambis. Sic enim illi promisit, 112 qui mentiri nescit: Terram, inquit, id est terrenos, comedes cunctis diebus vitae tuae (Gen. III, 14). Meminisse autem debueras, quando haec astute, ut tibi videbatur, proferebas, Cariath Sepner (Josue XV, 16; Judic. I, 12), id est, civitatem litterarum, a Josue [(205) 1Kb] , qui vivificat in spiritu quos littera occidit (II Cor. III, 6), jam esse destructam, jamque regnum Dei non in sermone consistere, sed [Col. 0257D] in virtute (I Cor. IV, 20); jam manu fortem nostrum, David scilicet alterum, cui juravit Dominus, et non poenitebit eum; Tu es sacerdos, inquiens, in aeternum (Psal. CIX, 4), percussisse vallem Salinarum (II Reg. VIII, 13), id est, loquacitatem superbe sapientium, ideo expressam vallis vocabulo, quia omnis, qui se exaltat humiliabitur (Luc. XIV, 11), non quia convalles abundabunt frumento (Psal. LXIV, 14), id est, quia qui se humiliat exaltabitur (Luc. XIV, 11), ab eo scilicet qui emittit fontes in convallibus, ut inter medium montium pertranseant aquae (Psal. CIII, [Col. 0258A] 10), non utique illae, quae quondam super montes steterunt (Ps. CIII, 6) Ecclesiarum, id est, tumore eos ad tempus cooperuerunt persecutionum. Jam Deo gratias, ab increpatione Dei, licet tu eas revocare in tui ipsius praejudicio contendas, fugerunt, ascenderunt et descenderunt in locum, quem eis fundavit (Ps. CIII, 8), id est, perpetualiter locavit Dominus, ut non committantur rursus, licet velint operire terram; quia etsi adhuc in aliquibus laborat regnum Dei, et adversarii sint multi; tamen in maxima jam parte saeculi ostium magnum et evidens aperitur apostolico sermoni (I Cor. XVI, 9; II Cor. II, 12), non utique, ut et hoc dicam, inter istos cataclysmi montes, illos quibus Ecclesia potetur, lavetur, mundetur, ut tu docere altum sapiens cupis, [Col. 0258B] suos Dominus emittit fontes (Psal. CIII, 10); sed inter eos quos rigat de superioribus (Ib., 13), his videlicet, in quorum vertice ipse est praeparatus (Is. II, 2), qui et de monte lapis est abscisus sine manibus (Dan. II, 34), id est, sine operatione virili ex semine David secundum carnem natus Christus (Rom. I, 3). Non, inquam, mundatur Ecclesia aquis Aegypti, quae ruunt cum praecipitio: (supple sed) aquis Siloe, quae vadunt cum silentio (Isai. VIII, 6). Nam etsi Abana, et Pharphar fluvii Damasci meliores omnibus aquis Israel judicio aestimabantur Naaman Syri (IV Reg. V, 12); tamen nonnisi in Jordane nostro septies, non sine mysterio, lavatus a lepra potuit mundari (Ibid., 14). Illa [id est Ecclesia] etiam, quae, [hic deest aliquod verbum, ex gr. invehitur.]. . . . . [Col. 0258C] in medicos, id est, falsos theologos, quos et tu adhuc sectaris, dum propositiones et assumptiones in causa Ecclesiae introducis Tullii Ciceronis, a nullo horum potuit curari, quamvis multa potuerit perpeti. Nam et catapharsim et apophasim tuum hac in parte tantum decidemus, ut in uno salubrius ac prudentius fore doceamus responderi secundum Apostolum, quia si dixerimus quoniam peccatum non habemus, ipsi nos seducimus, et veritas in nobis non est (I Joan. I, 8); in altero autem non solum in eorum numero 113 currere magnopere vitemus, qui firmaverunt sibi sermones, sermones malignos (Ps. LXIII, 6); sed etiam salva catholica fide et reclinata fovea, hoc est officii nostri jactura, malimus alienis sermonibus humiliter cedere, quam pertinaciter contentionibus [Col. 0258D] deservire.

11. Et haec quidem omnia ad id conjectandum, ut si talis etiam, quod absit, aliquis, ut tu dicis, inveniatur episcoporum, non posse convincatur judicari nisi a semet, ab ullo hominum, excepta duntaxat auctoritate canonum. A semet autem pura inter se et Deum aut quemlibet sibi elegerit fidelem patronum confessione judicatur, ut non a Deo districte judicetur; sed prior iniquitates suas adversum se confitens, vocemque accusatori praeripiens justificetur. [Col. 0259A] Canonica vero judicatur auctoritate, si examinatus legitime, crimen suum in concilio proprio publicaverit ore. A Domino vero multis modis judicatur, dum secundum Psalmistam, aut infirmitate, aut damnis, aut inimicorum infestationibus, aut aliis quibuscunque afflictionum generibus, non quidem jubente, sed permittente Deo, in ejus afflictione vindicatur, ut aut corripiatur in praesenti saeculo, ne cum mundo damnetur in futuro; aut ut ferrum ejus mentis ad subtilitatem perveniat acuminis, alienae erasum lima pravitatis, quo et ipse resecare in aliis male pullulantia valeat cordis.

12. At totum ita se habere non Catonicis, sed Dominicis approbemus eloquiis. A nullo hominum episcopos judicandos, et Apostolus perhibet dicens [Col. 0259B] de eis, dum de se: Qui autem judicat me, Dominus est (I Cor. IV, 4); et: Spiritualis dijudicat omnia, ipse autem a nemine judicatur (I Cor. II, 15); et Dominus sal infatuatum nec in sterquilinio asserens ponendum (Luc. XIV, 35). A semet, ut idem Apostolus dicit: Si nosmetipsos judicaremus, non utique judicaremur (I Cor. XI, 31); et illud de Moyse: Posuit et labrum aeneum, in quo lavarentur Aaron et filii ejus, cum ingrederentur in sancta, quae fecerat de speculis mulierum, quae excubabant in ostio tabernaculi (Exod. XXXVIII, 8). A Domino, ut et illud: Visitabo in virga iniquitates eorum, et in verberibus peccata eorum (Psal. LXXXVIII, 33). Non autem hoc dicit ab eo, qui pedes discipulorum lavisse legitur in Evangelio (Joan. XIII, 5). Canonica vero auctoritate quomodo judicetur, [Col. 0259C] monstrat satis evidenter qui dicit: Sicut audio, judico (Joan. V, 30), et: Ex ore tuo te judico (Luc. XIX, 21). Et Apostolus, ut etiam hoc in praesenti observandum intelligas, in quantum Dominum adesse consideras, dum aliquo manifesto suae praesentiae judicio, aut invitum et coactum, perspicuam tamen veritatem promentem ac sponte confitentem, aut aliquo justo et legali judicio deprehensum revelat in publico, Nolite, inquit, ante tempus judicare, donec veniat Dominus, qui et illuminabit abscondita tenebrarum (I Cor. IV, 5). Mundeburdem autem vulgo quoddam genus regalis vocant tuitionis, quod qui habuerit, speciali quodam privilegio ita regia tuetur auctoritate plerumque, ut nec vi, nec judicio aliquid, etiam in culpa deprehensus, ab aliquo patiatur, [Col. 0259D] antequam in 114 praesentia ejusdem majestatis audiatur. Si autem mortalis ita timetur potestas, si litteris sententia prolata hodie quidem subsistentibus [(206) 1Kb] , cras vero aut igne, aut aqua, aut vetustate deletis, nullum robur obtinentibus, ita custoditur; qua reverentia, quo timore illius debent servari edicta, cujus, coelo et terra transeuntibus, non transeunt verba? (Marc. XIII, 31.) Quem vero apertiorem requiris Mundeburdem ad defendendum [Col. 0260A] specialiter principes vel ministros, quos ille Rex regum potentissimus [supple posuit] in Ecclesia, quam nolite tangere christos meos? (Psal. CIV, 15.) Wiffam etiam quoddam vocant signum, quod qui regali habuerit dono, et alicujus invasu alicui subjacuerit damno, vindice defenditur gladio. Quod autem terribilius inveniri potest signum quam pontificale pedalum [(207) 1Kb] ? Perspicaciorem quam desideras wiffam, quam eam quam capite gestant coronam? Stola vero, planeta, dalmatica, cingulum, caligae et sandalia quid tibi, etiamsi nil intus aliud intelligere valeres, nisi manifestissima divinae tuitionis pariter et venerationis, dum contra caeterorum consuetudinem eos his uti cernis, tibi produnt insignia? quae etiam tibi ne tuo judicio obvenerint, non nihil timeo, [Col. 0260B] dum tam vilipendi a te considero, ut magis praedari et occidi, quam his optes defendi.

13. His contra tam perversissimum et inconvenientissimum etiam laicis judicium breviter praelectis, non te quem supra rogo consideres, cum [subauditur episcopi] inter se quoque propria, si aliquid excesserint, habeant judicia. Vidistine unquam militem aut plebeium, qui ausus fuerit reprehendere, nedum judicare judicem palatinum [(208) 1Kb] ? Denique satisfactum tibi jam esse poterat, judices eos [id est episcopos] esse omnium, non solum hominum, sed et angelorum, apostatarum utique (I Cor. VI, 3). Sed ad inculcandum, ne volubilitate excedat animum diversarum curarum, iterum arbitror replicandum, aliquid etiam, quod forsan adhuc [Col. 0260C] aut ignoras aut dissimulas, adjiciendum. Noveris itaque quatuor futuros ordines in judicio; unum qui judicet cum Deo, alium qui per judicium liberetur a Deo, tertium qui per judicium damnetur, quartum qui jam judicatus ad nil aliud, ut credimus, aderit, nisi ut ipsa amplius piorum felicitate crucietur, ut in psalmo legitur: Peccator videbit, et irascetur (Psal. III, 10), et quod prae angustia spiritus sunt dicturi. Et ut hoc evidentissimis pandam exemplis, audi Dominum promittentem: Sedebitis, inquit, super sedes duodecim (Matth. XII, 28), id est in soliis apostolorum, non quidem solummodo duodecim illorum, sed et omnium ejusdem officii justorum. Et ne novum hoc et forsan a nobis aestimes conjectatum, audi ex his unum, sed jam tertium decimum, [Col. 0260D] quia post Matthiam, e coelo vocatum: Nescitis, ait, quoniam angelos judicabimus? (I Cor. VI, 3.) Frustra autem de sede hujus ordinis dubitas, cum apostolos eos, quantum et id agunt, esse scias, si tamen et idem te non fallit vocabulum, quia Graecum; et Psalmista concinat: Principes, inquiens, populorum congregati sunt 115 cum Deo Abraham (Psal. XLVI, 10). Congregati vero quid agant, exsultantes scilicet in gloria, laetantes in cubilibus suis, dicit in [Col. 0261A] alio idem psalmo: Gladii ancipites in manibus eorum ad faciendam vindictam in nationibus, increpationes in populis; ad alligandos reges eorum in compedibus et nobiles eorum in manicis ferreis, ut faciant in eis judicium conscriptum (Psal. CXLIX, 6-9). Gladius si quis sit non intelligis, cum manus opera [(209) 1Kb] , quibus e judicio vindicta et increpatione victuri liberarentur, morituri damnarentur, dederunt; advertere possis, ut ait unus eorum jam gladium tenens, etsi non aperte vibrans. Aliis, inquiens, sumus odor mortis in mortem, aliis odor vitae in vitam (II Cor. II, 16); et Simeon praeter alterum scilicet sensum de Domino: Et ecce positus est hic in ruinam et in resurrectionem multorum (Luc. II, 34); et Dominus ipse: Est qui accusat vos Moyses (Joan. V, 45); et [Col. 0261B] de apostolis: Ideo, inquit judices vestri erunt (Matth. XII, 27); et: Viri Ninivitae surgent in judicio cum generatione hac, et condemnabunt eam, quia poenitentiam egerunt in praedicatione Jonae (Ibid., 41); et, Si non venissem et locutus fuissem eis, peccatum non haberent (Joan. XV, 22). Si vero, ut dixi, quis iste sit non intelligis gladius, interrogatus idem proferat Paulus: Gladium spiritus quod est verbum Dei (Ephes. VI. 17); et de ultima et praecipua superbia: Quem Dominus Jesus interficiet spiritu oris sui (II Thess. II, 8); et: Est sermo Dei vivus et efficax et pertingens usque ad divisionem animae ac spiritus (Hebr. IV, 12). Ancipites vero, id est, bis acuti quare sint; praeter istud quod modo est dictum, considera, quod et gehenna, id est duplex poena, illud vocatur judicium [Col. 0261C] conscriptum: Compedes vero et manicae ferreae (Psal. CXLIX, 9) duritia crudelitatis comparatae, satis in Evangelio habentur dicente: Ligate illis manus et pedes (Matth. XXII, 13). Judicantur ergo, vindicantibus et increpantibus justis, injusti manibus et ancipitibus, gladiis, quia hic nec opera eorum imitando attendere, sermonem vero non solum spernere, sed etiam multis persecutionibus et mortibus studuerunt insectari. Et quia hic manus et pedes sponte ligatos habuerunt a bono opere, merito invitae illic ligatae in aeterna erunt damnatione. Si pauci sunt, dicis, qui ad hoc erunt quandoque perventuri, dinumerabo, inquit, eos (Psal. CXXXVIII, 18); et forte propter Matthiam duodecim, aut propter Judam undecim, aut propter Paulum erunt tredecim, Super [Col. 0261D] arenam, inquit, multiplicabuntur (Ibid.). Considera quantos judices, et vide si sit leve inter tot unum vel increpare.

14. Habes ordinem judicum, [(210) 1Kb] proferamus et per judicium [subaudi ordinem] salvandorum: Beatus, inquit, qui intelligit super egenum et pauperem, in [Col. 0262A] die mala liberabit eum Dominus (Psal. XL, 2). Da et per judicium damnandorum. Cum incaluerit, inquit beatus Job, solventur de loco suo (Job VI, 17), utique illo sinistro, perpetuo destinati supplicio. Hos duos ita sermo evangelicus 116 meritis uniuscujusque praemissis dividit, dicens: Ibunt hi in supplicium aeternum, justi autem in vitam aeternam (Matth. XXV, 46). Quartum vero Psalmista praedicente dicendo [(211) 1Kb] : Ideo non resurgant impii in judicio (Psal. I, 5): ita et idem excipit sermo: Qui autem non credit jam judicatus est, quia non credit in nomine unigeniti Filii Dei (Joan. III, 18).

15. Operae pretium autem videtur malesanae hic cujusdam obviare sententiae, qui praesentibus quibusdam nec modice, proh dolor! eruditis episcopis ausus [Col. 0262B] est illud quod canitur [(212) 1Kb] in Ecclesia improbare, videlicet sanctos omnes cum Christo in aeternum regnaturos fore, asserens nec dicendum nec credendum aliquem praeter Deum in aeternum regnare, sed fatendum sanctos tantummodo cum illo gaudere; quasi et idem non sit cum Deo gaudere quod regnare, regnare quod vivere, vivere quod semper esse. In quo tantum infeliciter convaluit, ut ipsum, pro quo totum [f. tantum] in praesenti laborat, tantae felicitatis dulcisonum a cantu Ecclesiae se praesente secreverit melos; quod quidem recte faceret, si singularem deitatem, ejus regnatum [id est principatum], et potentiam, qua cuncta proprio quoque et singulari nutu creata, proprio quoque et singulari regit et gubernat imperio atque moderamine, ita pie venerando intelligeret, [Col. 0262C] ut gratuitae miserationi, quae ex vasis irae vasa facta misericordiae (Rom. IX, 22, 23), tanto ditat munere, quo non reges tantummodo esse et vocari, sed insuper Deos esse et dici ineffabili concedat benignitate, impie invidendo contraire timeret. Sed, o caeca caecorum, et dicentis scilicet et conniventium hac duntaxat in parte, et stultissima, si tamen defendatur, stultitia! Dum enim ex se homines Deum conantur metiri, putant et illum, ut se, invidere alieno profectui; quasi et illum, tanta coarctet angustia possessionis et potestatis, tanta autem dilatet magnitudo cupiditatis et ambitionis, ut quod alter assequitur, hoc sibi aestimet minui, cum omnia solus possidens, thesaurarium [id est thesaurum] ita aequo moderatu contineat suum, ut [Col. 0262D] nec exhauriri valeat nec cumulari; potestas vero ejus nec deficere in aliquo, nec proficere queat omnino, licet omnia ipse pro sui placito naturarumque et causarum consentu et cumulet et exhauriat, quibus vult profectum, quibus vult adhibens defectum, immutabilis in se mutabilia continens, sub [Col. 0263A] se ita illuminanda ex se illuminans, cum sibi nil luminis detrahat, ut et ipsa luce [f. lux] vocari rite et benignissime concedat: quod et de regibus jam dictis satis ipse intelligere poterat, videlicet ut illum et sciret et confiteretur essentialiter fore Regem regum, sed institutorum, sicut est Lux luminum, sed illuminatorum.

16. Verum ut ad ipsum erroris auctorem nostrum 117 jam vertamus sermonem, dic mihi, rogo, hoc aut dicens, aut tacendo consentiens, aut quod multo pejus est, astipulando confirmans, apostolicis refragaris testimoniis? Nullo modo, inquis. Quid itaque in tam aperta ejus sententia inesse reris arcanum, ubi dicit: Si compatimur et conregnabimus? (II Tim. II, 12.) Quid cum in Apocalypsim Joannis [Col. 0263B] finitum pro infinito accipiens, legis: Regnabunt cum ipso mille annis? (Apoc. XXIII, 6.) Quid daturum eis, quibus in judicio dicturus est: Venite, benedicti Patris mei, percipite regnum (Matth. XXV, 34), nisi idem, ut conregnent, regnum? Quem enim regum terrenorum illud, cum praefecturas et praedia vel alia hujusmodi ad partem regni suis distribuant pertinentia, dicere nisi cum conregnaturo aut certe successuro audis filio? Aut vero propter judicatum in sessu duodeno etiam regnantum praedictum nequis intelligere numerum [(213) 1Kb] ? Cum vero in psalmo audis: Unxit te Deus, Deus tuus oleo laetitiae prae consortibus tuis (Psal. XLIV, 8), quos consortes intelligis, nisi conregnantes? In eo vero quod angelum Mariae dixisse legis: Regnabit in domo Jacob in aeternum (Luc. I, [Col. 0263C] 33), quid, quaeso, intelligis? An aestimas divinitati illius, qua coaeternus et consubstantialis Patri ubique sine initio et sine fine regnat, aliquod non ante habitum, et quod praeter ubique esse possit alicubi regnum promissum; et non potius humanitati illius, qua in tempore pro nobis est indutus, a divinitate, quae una illi cum Patre est, attributum, ut scilicet regnet in domo Jacob (Luc. I, 32), id est, in regno Ecclesiae, quod ex eo coepit ex quo natus est ipse, vel ex eo quod tribunal crucis dignatus est nostri causa ascendere, Psalmista (dum clamat) testante fidelibus Christicolis: Dicite in gentibus (Psal. XCV, 10), Quia Dominus regnavit a ligno [(214) 1Kb] , id est a crucis ascensu, futurum [subaudi quod regnum], sine fine, cum eodem utique Jacob in aeternum, hoc est, capite [Col. 0263D] cum corpore? An tu aliter sentis; et putas etiam temporarie, cum nec possit vivere sine membris aliquid [f. aliquod] caput posse regnare? Aut forte de ipso dictum esse non recolis: Cum corpore suo quod [Col. 0264A] est Ecclesia? (Rom. VIII, 17.) Itemque: Si autem et haeredes; haeredes quidem Dei, cohaeredes autem Christi? Et cujus, quaeso, haeredes rei nisi regni? Postremo cum in oratione ab ipso tibi tradita dicis: Adveniat regnum tuum (Matth. VI, 10), quid rogo petis? An ut jam maturet regnare, qui nunquam creditur non regnasse? An, quod est verius, ut cum ipso merearis regnare adoptione non genere, munere non proprietate, dono non debito, concessione non parilitate, gratia non essentia, pietate dantis non comparatione aequalitatis? Nempe ex ejusdem 118 de mansionibus (Joan. XIV, 2), et Apostoli de stellis differentias (I Cor. XV, 41) quasdam facientes possumus veraciter dictis colligere, non solum ipsum, cui essentialiter idem est [(215) 1Kb] semper regnare quod vivere, [Col. 0264B] longe incomparabiliter adoptatis praestare regibus, sed etiam inter ipsos regnantes non parvam regnandi distantiam fore. Desine ergo, fili, hanc tuam non quidem sententiam, sed maximam tueri inscitiam, ne illorum in numero inveniaris aliquando, qui Deum dum defendere nituntur, offendunt. Vindica quin potius et tu moribus dignitatem tuam, ne tantam perdas praerogativam. Inaniter enim hoc in oratione rogas, si illud adipisci, dum etiam desperas, non desideras; cum nec patrem illum aliter tuum esse, nisi et inaniter, dicas.

17. Ad te vero isto relicto reversus, cum quo mihi jam sermo de non parvo est negotio diutius; considera, rogo, dum summus pontifex a nemine nec reprehendendus, quanto minus quilibet eorum flagellandus, [Col. 0264C] carceri mancipandus, fame et siti, frigore et nuditate caeterisque afflictionum generibus tormentandus? Unum etiam precor ut attendas, et ex te ipso perpendas. Si haberes aliquem servum negligentem quidem, quem tamen tanto amore excoleres, ut in aliquo locorum tuorum secunda post te sede, secunda auctoritate, secunda poneres potestate, videlicet ut quidquid tibi agendum, tibi decernendumque committeres, quidquid statuisset firmares, quidquid destituisset destitueres; benedictus ab eo, a te quoque benediceretur, maledictus malediceretur, cui tua jura, tua insignia, thronum, sceptrum, purpuram, ipsam etiam concederes coronam; nomine etiam tuo appellandum decerneres; postremo quoque nil tibi residui nisi ipsam essentiam, regimen, atque gubernationem [Col. 0264D] qua ipsum cum commissis regeres et gubernares, et quod quidquid ageret, decerneret, statueret, definiret, tua, non sua potestate faceret: inter haec aliquid eum ab aliquo [(216) 1Kb] conservorum [Col. 0265A] excedente comprehensus, te inconsulto, licet praesente, ab eo injuriaretur, carceri daretur, fame, siti, geluque necaretur, opprobriis et derisionibus et contemptui, quod gestaret, nominis afficeretur: quid ergo, bone rex, pie princeps, in hujusmodi tibi agendum decerneres negotio? Scio, ais, quid agerem; sed non est iste Deo tam charus quam dicis. Quid, inquam, nosti? Nonne vides eum solio, sceptro, corona, purpura, ipsoque nomine satis praeclue [(217) 1Kb] insignitum? Ego, inquis, eum insignivi. Tu? qualiter? Potuistine dare quod nec audes 119 contingere? Valuisti concedere quod etiam cogeris adorare? Fuitne unquam in tua potestate, quod tam altius nunc est supra te? Mirabile ergo quod tibi tulisti, alteri tribuisti. Sed desine hoc vel cogitare. Nam si potuisses [Col. 0265B] dare, poteras utique et auferre. Nunc vero cum rebus spoliare, patria pellere, exsulare, carceri tradere, luminibus orbare, excoriare, exmembrare, ad ultimum in tui ipsius praejudicio eum valeas occidere; nomen autem illud, sceptrum illud, coronam cum purpura, illam benedictionem, illam potestatem ligandi te ipsum, etiam a quo ligatus tenetur, solvendique [(218) 1Kb] illam, judicium illud, principatum illum, angelicatum illum, apostolicatum illum, pontificatum illum, regnatum illum, pastoralitatem illam, postremo (quod his omnibus est praestantius) unctionem et dealitatem illam non possis tua vi, tuo judicio, tua auctoritate, tua tollere potestate: agnosce multum supra te esse, quod tantum ipso Deo vides propinquare, ut nisi ab ipso auferri, ab ipso valeat tribui, [Col. 0265C] ab ipso in sui consortio mereatur ita insolubillime asciri, ut a nullo se intacto valeat tangi. Nam illa omnia, quae, ipso licet nolente, dum tam terribiliter interdicit, sed tamen [(219) 1Kb] permittente, ab homine eis [id est episcopis] possunt infligi, licet maxima injuria sit Dei, maxima miseria inferentis, inaestimabilis tamen gloria ejusdem est ordinis; quod testantur illi qui ibant gaudentes a conspectu concilii, quoniam digni habiti sunt pro nomine Jesu contumeliam pati (Act. V, 41).

18. . . . . . graviter [(220) 1Kb] contra dantem erexit, dum tam immaniter illum offendit; quid ad te? Quia meum, inquis, turbavit regnum, concitavit praelia, praedas innumeras exercuit. Non puto, inquam; at vero dicamus, fecerit, dicamus tibi morem gerendo [Col. 0265D] pro, libitu tuo. Sed, o utinam! postquam eum captum in tua habuisti potestate, Deo permittente, quanquam nolente (neque enim fas est fautorem eum esse eorum, quae ne fierent interdixit, dici vel credi) recoluisses illum dixisse omnibus, cum praecipue tibi: [Col. 0266A] Quicunque honorificaverit me, honorificabo eum; qui autem contemnunt me, erunt ignobiles (I Reg. II, 30); et illud: Dedit ei Deus locum: at ille abutitur eo in superbiam (Job XXIV, 23); et de quibusdam: Averteruntque oculos suos, ut non viderent coelum, neque recordarentur judiciorum justorum (Dan. XIII, 9.) Susurrasset quoque tibi Sapientis illud dicentis hujusce proverbium: Bis vincit, qui se in victoria vincit, et iracundum qui vincit, hostem superat maximum. Itemque: In vindicando criminosa est haereditas. Alterius quoque hujusmodi: (Cic. pro Marcel.) »Animum vincere, iracundiam cohibere, victoriam temperare, adversarium non modo extollere jacentem, sed etiam amplificare ejus pristinam dignitatem, haec qui facit, non ego eum summis viris comparo, sed simillimum [Col. 0266B] Deo judico.« Ridiculum econtra, juxta 120 eum qui supra, odio nocentis innocentiam perdere. Occurrisset etiam animo factum David, quomodo persequentem se Saul, sibi a Deo traditum inveniens, et a suis ut eum feriret suasus, noluerit; potiusque dixerit: Propitius mihi sit Deus, ne extendam manum in christum Domini (I Reg. XXVI, 11). In quo primum notavisses, quod propitium sibi fieri Deum postulaverit, ne faceret quod ipso locum ei dante juste facere poterat. Vae enim ei, qui secundum Psalmistam dimittitur voluntati suae (Psal. LXXX, 13); cum corruptos et abominabiles (Psal. XIII, 1) utique Deo quosdam in studiis suis factos alibi notans Scriptura dicat: Post concupiscentias tuas non eas, et a voluntate tua avertere (Eccli. XVIII, 30); et: Sunt viae quae [Col. 0266C] videntur hominibus rectae, quarum finis usque in profundum inferni demergit (Prov. XVI, 25); et desiderent quidem plerumque nonnulli, quod malo suo exauditi solent accipere. Unde quidam satis lepide: Nil tam insanum, inquit, quam id desiderare, per quod possis perire. Alius item scilicet facete, quantum ipsa Sapientia docente: Si miserum est, ait, voluisse prava, potuisse miserius est. Job autem: Abundant, inquit, tabernacula praedonum, et audacter provocant Deum, cum ille omnia dederit in manibus eorum (Job XII, 6). Unde autem praedones, cum Deus dederit, nisi quod, Deo permittente juste, isti ad praedam exarserunt injuste? Unde audacter provocant, nisi ex eo, unde eis Deus locum, aut propter castigationem, aut propter poenam delinquentium dedit, aut certe malo illorum, [Col. 0266D] ut scilicet sibi relicti, nec a medico prohibiti, edant unde necentur: bibant calicem furoris Domini, unde inebriati gravius corruant in aeternum perituri; exaggerent crimina, unde major eis accendatur gehenna, apposita semper iniquitate super iniquitatem [Col. 0267A] eorum (Psal. LXVIII, 28), dum scilicet maligna voluntas eorum nequissimum pervenit ad effectum, ut non intrent in justitiam Dei, sed deleantur de libro viventium, et cum justis non scribantur (Ibid., 29). Paupere et dolente a salute Dei suscepto, ut magnificet eum in laude, et laudet nomen ejus in cantico (Ibid. 31). Unde ergo, ut dixi, Dei iram provocant, nisi unde Deo quamvis secretissimo consilii sui disposito permittente, locum accipientes, omnia quae ira, cupiditas, vel superbia eorum dictat, agunt, nec permittentis justitiam verentes, nec pietatem pensantes, nec ancipitem Dei gladium metuentes, nec respectum super afflictionem miserorum considerantes, postremo ne vel suimet consideratione aliorum miseriis condolentes, neque prophetici illius improperii reminiscentes, [Col. 0267B] quo sub persona impiae Babylonis talibus Dominus exprobrat, dicens: Iratus sum super populum meum; contaminavi haereditatem meam, et dedi eos in manu tua; non posuisti eis misericordias, et recordata es novissimi tui (Isai. XLVII, 6); terribiliterque post aliquanta concludentis: Veniet, inquiens, super te malum, et nescies 121 ortum ejus; et irruet super te calamitas, quam non poteris expiare. Veniet super te miseria, quam nescis (Isai. XLVII, 6), caeteraque, quibus nescio, utrum, quid terribilius queat inveniri?

19. Quod si, ut ad David redeamus, more . . . . usitatissimo respondens [respondeas], magnae quidem patientiae illud exemplum [subaudi Davidis] fuisse, sed hodie ista non competere; respondeo [Col. 0267C] quia magis hodie competit talia quam tunc: tunc enim juste licebat ulcisci, modo nec irasci (Matth. V, 22). Hoc, inquis [(221) 1Kb] , ideo quia dominus suus fuerat, egit. Tu, inquam, ideo quia pastor tuus, propheta tuus, angelus tuus, judex tuus, Deus tuus fuerat, convenientius fecisses. Verum si altius quid in hujusmodi facto velis rimari, scias David te in isto turbato, ut dicis, regno injuriam tuam significasse; Saul vero unctum quidem, sed justi persecutorem, praepositorum in Ecclesia, sed negligentium ordinem. Saul itaque purgat ventrem (I Reg. XXIV, 4), cum quilibet eorum de se malae opinionis elicit fetorem. Dolet David se oram chlamydis ejus abscidisse (Ibid., 6), quia valde metuendum est cuilibet . . . . . . etiamsi sit et ipse unctus ut David, vel [Col. 0267D] in extrema actione reprehendere quemlibet Hebraeorum. Regale autem nostrum esse sacerdotium (I [Col. 0268A] Petr. II, 9), et Petri testimonium, et millia approbant testimoniorum. Quod denique testimonium alio festinans ponere non proposueram, sed quia se ultro obtulit, abjici nullomodo potuit: forsan nec minus alias sui opportunitate valebit.

20. Verum potest fieri, ut per totum ita se rem non habere, ut dicis, inveniamus, si ventilemus discussius [(222) 1Kb] . Videor enim mihi optime intelligere quid desiderares. Lupus enim cum sis ipse, pastorem timidum canemque mutum velles invenire. Et cum Ecclesiae sis publicus praedo, contradictorem inveniri velles nullum. Sed, o importabilis sarcina! et ubi erit: Non solum qui faciunt, sed etiam qui consentiunt facientibus, digni sunt morte? (Rom. I, 32.) Ubi quod dicit alibi idem: Quicunque voluerit amicus [Col. 0268B] saeculi hujus esse, inimicus Dei constituitur? (Jac. IV, 4.) Ubi illud Psalmistae: Si videbas furem, currebas cum eo (Psal. XLIX, 19), id est, consentiebas ei? Haec, 122 ut opinor, causa fuit dissidii; haec nota, quod ingeris, criminis; quod videlicet tu res omnes volebas tenere Ecclesiae, eum vero [(223) 1Kb] mercenarium tui, non pastorem gregis esse Christi; hocque sibi displicere aliquo resistendi monstravit genere, regem te ipsa etymologia pensus ubi recte ageres, furem ubi sacrilegium perpetrares [(224) 1Kb] . Caeterum quidquid factum sit, quidquid perperam contigerit (ita enim sermo est agendus, ceu factum fuerit et contigerit) quod ne fiat et contingat, interdicere labor hic noster contendit: nunquidnam non debuit auctor facti judicio canonum prius legitime [Col. 0268C] examinari, et si legaliter fuisset convictus, ipse suae damnationis testis, judex et censor effectus, non jam damnaretur ut episcopus, sed eo, si ita se lex haberet, deposito, et alio Ecclesiae substituto, et iste poenas, si velles, juste lueret pro commisso, et tam sacratissimum ministerium non violaretur in aliquo, et Ecclesia mater per tam diuturni temporis spatia, tam nimia deperditione suorum filiorum non sustineret praejudicia? Ubi enim [(225) 1Kb] , quos uno saltem paschali tempore eadem debuit parere, filii, ipsa vidua, ut ita dicam, sine consortio tanquam viri existente matre? In animo excedit dictum: Quod Deus conjunxit, homo non separet (Matth. XIX, 6); cum et in primordialis [(226) 1Kb] virginitatis commendatione primi hominis prophetiam exponens Apostolus [Col. 0268D] dicat: Sacramentum, inquiens, hoc magnum est: ego autem dico in Christo et in Ecclesia (Ephes. V, 32).

[Col. 0269A] 21. Cui vero (dicamus) imputabitur, quod tanta multitudo, quae pie per gratiam Christi liberata, regna debuerat intrare coelorum, impie derelicta cumulavit infernum? [(227) 1Kb] Nam, ut ad ipsum, de quo superius satis prolixus est sermo habitus, modicum quid a proposito digressi redeamus, quorumdam (proh dolor!) relatu cognovimus, quod eodem quo [subauditur episcopus] absens fuit paschali tempore, cum baptisterium non fuisset (chrisma deficiente qui daret) in eadem ecclesia celebratum; tanta clades in civitate contigit infantium, et hoc solummodo non baptizatorum, quantam nullus meminit unquam priorum: 123 ita ut passim per domos a matribus non quidem sponte suffocati, unum totius civitatis facere possent (si tamen timor [Vulg. timore, male] [Col. 0269B] Dei eodem ullus esset in loco) lamentum, pro vindicta divinae animadversionis lugentibus aliis, aliis tam temporalem, quam aeternam et natorum et genitricum mortem plangentibus. Quid igitur super hoc (dicamus), judex ille dicturus est, cum venerit terribilis, qui primum venit quaerere et salvum facere quod perierat (Luc. XIX, 10), mitis [(228) 1Kb] nisi se frustra, quantum ad ipsos spectat, venisse frustra illos quaesiisse, nescio quo, ipse viderit (si tamen ita catholice, metaphoricos [id est metaphorice] scilicet, dici possit) [subaudi se] abscondente, ne inveniri et salvari possent. Frustra actionarios [(229) 1Kb] , qui eos unde colligerent, constituisse; frustra sanguinem suum pro eis dedisse conquerendo clamabit. Esto episcopus deliquerit, quilibet [id est infantium] [Col. 0269C] eorum quid deliquit? Christus in quo aliquem, ut hoc pateretur, laesit? Ecclesia quid commisit? Quod si peccato delinquentis exsulati imputandum censes, bene consentiamus: tamen nec tu (auctorem autem facti alloquor) Dei judicium evades, imo tanto majus duruit quod senties, quanto de ejus injuria tuam visus es vindicare: cum ille te suo exemplo (utpote [(230) 1Kb] qui propter multa similia, si tamen posset aliquid huic inveniri simile, quod diatim committis, te adhuc patienter etiam in isto ut resipiscas spectat [f. exspectat]) monet, non solum ut in illum causam non referres, sed ut nec fratri malum pro malo (Matth. V, 44), quin magis bonum pro malo rependeres, ut filius tanti Patris esse merereris; quod quia refutasti, vide cujus filius [Col. 0270A] (cum nonnisi duo patres, sicut nonnisi duae sint generationes) merearis vocari. Forsan autem, ut et hoc aditum [l. addatur], super eo consultus respondere tibi propheta potuerat Eliseus: Non, inquiens, percuties, neque enim eum coepisti, gladio, aut arcu tuo, ut percutias (IV Reg. VI, 22). Quid autem in illo supplicio quod tu illi juste quidem secundum te, injuste autem et Deo penitus exsecrabili, saeculoque Christiano penitus injusto ordine, quantum ad officium [subauditur episcopale], intulisti, Deus indulserit; sicut latroni in cruce (Luc. XXIII, 43), et quibusdam aliis legimus contigisse, qui pro criminibus dati suppliciis, Christi gratiam in ipsis meruerunt tormentis: nunquidnam putas et Deum tantum sui regni dispendium relinquere impunitum? Num si [Col. 0270B] quid iste deliquit, tu injuriis 124 emendasti? Quod tu agis cujus judicio committis? Nempe Deus, ut in Job habetur, nil inultum abire patitur (Job XXIV, 12). Ipse quoque, etiamsi tu errare velis, et quasi dissimulando abscondi, ut dicit Apostolus, non irridetur (Gal. VI, 7). Nunquam vero scelus scelere vindicandum testatur Sapientis proverbium. Perturpe est enim quod objicitur in objiciente cognosci, et scelestum a scelerato damnari. Tantis igitur tamque terribilibus sententiarum tonitruis ipsam judicii tempestatem, quae in turbine veniet, praeeuntibus, non solum experrectus, sed et perterritus, ab afflictione cujuslibet ecclesiastici, licet minimi, licet negligentis, contine quaeso vim, linguam et manus; ne forte Deo per te illos, ut jam alios [subauditur [Col. 0270C] corrigit] per alios, corrigente eruditi, stent et illi cum aliis in magna constantia adversum te, qui eos angustiasti (Sap. V, 1), tuque cum tuis gemens prae angustia spiritus, seroque poenitens, incipias dicere illis te judicantibus districte: Hi sunt quos aliquando habuimus in derisum et in similitudinem improperii (Sap. V, 3). Haec tibi quantum ad rem breviter, cum possem infinite, volui demonstrare. Et si ignarus horum in hoc nefandissimum et singularis contra Deum rebellionis facinus incurreres incautius; poenas ego pro tui perditione luerem, quandoquidem alia [supple crimina] minoris valde periculi pandens, dum istud tacendo recusarem interdicere, viderer sparsisse.

22. Sed ut ad aliquem horum, quos nunc Boreae divisimus [(231) 1Kb] , tetrarchiam satis strenue novi gubernare, [Col. 0271A] haec cuncta referam; otiose me ista praelibasse puto, in quantum te Christianissimum fore conspicio, nec tyrannide imperium, nec potestatem insania commutavisse. Tantos etiam tales et tam maximi numeri sciam [l. scio] adhuc in Ecclesia doctores haberi, ut si, quod absit, . . . . . . impellereris [(232) 1Kb] hujusmodi, ab his satis valeres coerceri. Vae enim ipsis, si aut te, Deo posthabito, tantum timeant, cum ejusdem qua illi conditionis, ejusdem sis pulveris, nihilque nisi permissus possis; potestatis autem auctoritate ab eis diu multum supereris: aut in tantum odio habent, cum sis eorum tu ovis, filius, defensor, advocatus, atque patronus, et forsitan (quod adhuc licet ex malo est [(233) 1Kb] amplius atque onerosius aliquo eis sacramenti [(234) 1Kb] [Col. 0271B] genere confoederatus: cum veracissima illa sit Clementis papae sententia, quia Unicum negligere non minus 125 est quam odisse. Et verissime: Qui enim, ut ait sapientium quidam, succurrere perituro potest, dum non succurrit, occidit. Vae etiam adhuc eis imminet deterius, si cum sint canes ad hoc Domini praepositi ovibus (Isai. LVI, 10), ut eas latratu a luporum defendant semper incursibus adeo obmutuerint, ut non solum easdem defendere [supple negligant, vel aliquid simile], sed etiam unum [(235) 1Kb] quemlibet suorum, licet debilem et inutilem, omnigenoque aegritudinum genere confectum, nulli etiam usui penitus aptum, tamen eorum consortem, canem quoque et pastorem vocatum, permittant ore pessimi et inauditi generis silentio infelicissime per quemdam ejusdem [Col. 0271C] ordinis obturato, coram suis a quolibet strangulari; cum veracissime sit dictum in causam ejusdem negotii [(236) 1Kb] : Mortem languenti, qui cum potuit non abstulit, inflixit. Nam si tanta hodieque, ut jam fecit [f., fuit], fervesceret rabies, nonne debuerant hac occasione pro fratre, imo pro Christo, suas sponte gladio submittere cervices? Nunc vero cum tam clementissimae quivis nostrum sit lenitatis, tam obedientissimae Deo voluntatis, tamque affabilissimae hominibus benignitatis, ut quibuslibet precantum precibus liberalis, firmum praebere non moretur assensum, magisque ignorantia quam malitia in quempiam proruat lapsum: quod, rogo, [Col. 0272A] excusationis sibi obtendere valeant velum, nisi quod videntur omnino seipsos negligere, dum sibi non prospiciunt: dumque te forsitan proditum iri, quandoquidem sinunt, cupiunt, semetipsos interficiunt? Nempe audeo incunctanter dicere, nec in eo mihi videor errare, quia nullus consilium, consensum, vel adjutorium in hujusmodi labendi crimine tibi valet, vult, aut audet tribuere, nisi qui Deum aut non novit, aut negavit, aut vitae, regni, atque honoris tui, praesentis scilicet et futuri, proditor esse velit, vel etiamsi nescius sit, aut [aut hic abundat] sacramentum, quod tibi fecit, aut non intelligit aut non recolit, dum illud tam perverse negligit: Intelligite haec, qui obliviscimini Deum, nequando rapiat, et non sit qui eripiat (Psal. XLIX, 22).

[Col. 0272B] 23. Tu vero, bone rex, Christianissime princeps, dum te ab istis similibus prudentissime caveris respectu illius, a quo quotidie prosperis ad vota successibus attolleris, debella post haec hostes, conserva cives. Accipe, si accipis, ab extraneis; da tuis; et ut minaris [id est emines], et quorum uteris saepius obsequiis, perpende. Etiam nomen [(237) 16Kb] in Graeco officiale [f., officium] tuum, et inter Graecam Latinamque illud interpretando 126 formam agnosce, te populum portare debere; non premere. Esto superbis erectus, humilibus vero submissus, mitis cunctis, affabilis universis, discretus, munificus, moderatus, potentiam propter utilitatem cogitans, propter timorem dissimulans. Audi sapientiam dicentem: Misericordia et veritas custodiunt regem. Itemque: [Col. 0272C] Tolle impietatem de corde regis, et roborabitur clementia thronus ejus (Prov. XX, 28). Cui illud quoque vulgare videtur concinere, quia non debet habere potestatem, qui non habet patientiam. Dilige itaque, juxta cujusdam sapientis dictum jure, bonos, et miserescere malis. Res enim, secundum alterius proverbium, optima est, non sceleratos exstirpare, sed scelera. Eleemosynas non solum assidue, ut alii, sed continuatim facito. Dicerem etiam tibi, sed timeo ne succenseas; sed tamen facias necne, non audeo reticere. Vereor enim, quod in Evangelio audivi pridie: Qui me erubuerit et meos sermones, et hunc filius hominis erubescet, cum venerit in gloria sua et Patris et [Col. 0273A] sanctorum angelorum (Luc. IX, 26). Quid est, inquis, quod dicere cupis? Vide, aio, unde facias eleemosynas, quibus, cur, qualiter. Unde: hoc est, ne alii tuleris: Qui enim offert sacrificium ex substantia pauperis, sic est quasi qui victimat filium in conspectu patris sui (Eccli. XXXIV, 24). Nam etsi de mammona iniquitatis juberis amicos facere (Luc. XVI, 9); non hoc ideo, ut alii auferas inique, quod alii tribuas benigne; sed ut noveris divitias, undecunque fiant [f. sint] collectae, de iniquitate procedere. Omnis enim, ut ait Hieronymus, dives, aut iniquus, aut iniqui est haeres. Iniquum est enim, ut quod Deus omnibus contulit generaliter, quidam congregent singulariter. Aut iniquus ergo si congregat, aut iniqui haeres, si congregatori succedit. Lucrum autem sine [Col. 0273B] damno alterius fieri non posse et vetus proverbium et quotidianum approbat experimentum. Et ideo mammona iniquitatis divitiae appellantur, quia qui eas colligunt suadente spiritu philargyriae, quae Punice [(238) 1Kb] illo vocantur nomine, injuste omnium generalia sibi faciunt specialia; sicut econtra de dispergente et dante pauperibus dicitur, quia justitia ejus manet in saeculum saeculi (Psal. CX, 3). Quibus facias? id est, primum tuis, inde universis. Quid enim affert [f., refert], quod tuum bubulcum nudum dimittis, alterum vestis? Cur facias? id est, primum pro debito; dispensator enim es eorum quae tibi contulit, imo commisit Deus; et ideo multa commisit, ut plurimum eroges; deinde pro statu et pace regni tui: hinc demum 127 pro praeteritis et quotidianis [Col. 0273C] et tuis et tuorum facinoribus; quia multa tui audacia, tui auctoritate, tui obtentu contra rem aguntur a tuis, quae tu etiam nescis. Periculosa enim est, ut ait quidam, domus sarcina, et ipsi Domino vehementer onerosa, si moribus vitiosa sit familia. Unde ille rex potentissimus, fortissimus, justissimus, temperantissimus, prudentissimus, sanctissimus, quem tu quoque debes imitari, clamabat: Delicta quis intelligit? Ab occultis meis munda me, Domine, et ab alienis parce servo tuo. Si mei non fuerint dominati, tunc immaculatus ero, et emundabor a delicto maximo (Psal. XVIII, 13, 14). Ecce quantum istud metuebat delictum, quod vocabat maximum. Ut enim ante nos est dictum, quidquid a te procedit, in te recurrit; quidquid etiam a discipulis delinquitur, ad magistrum [Col. 0273D] respicit. Postremo, ne securitate eleemosynarum futura et quotidiana criminosa etiam velis admittere, [Col. 0274A] sed praeterita deleas, praeterita vel futura caveas. Futura autem dico, non quae velim ut veniant, sed quae evenire nisi caveantur poterunt. Quod alterius quam mea, quae nulla est praeter officium, auctoritate tibi suggerere malo; siquidem etiamsi illud digne depromere valerem, non a te libenti animo percipi scirem. Difficile enim, docente Gregorio, esse scio, ut quamvis recta praedicans, qui non amatur, libenter audiatur. Adsit ergo hic augustae recordationis ille Aurelius, aures tui cordis decachordis suis mulcens modulatibus (AUG. serm. IX, c. 11): »Exercete, inquit, vos in misericordia, in eleemosynis, in jejuniis, in orationibus: his enim purgantur quotidiana peccata, quae non possunt nisi subrepere in animam propter fragilitatem humanam. Nolite illa contemnere, [Col. 0274B] quia minora sunt; sed timete quia plura sunt. Attendite, fratres mei, minuta sunt, non sunt magna. Non est bestia quasi leo, ut uno morsu guttur frangat, sed et plerumque et bestiae minutae multae necant. Si projiciatur quisque in loco pulicibus pleno, nunquid non moritur ibi? Non sunt quidem majores, sed infirma est natura humana, quae etiam a minutissimis bestiis interimi potest. Sic et modica peccata: attenditis quia modica sunt, sed cavete quia plura sunt. Quam minutissima sunt grana arenae: si arena amplius in navi mittatur, mergit illam ut pereat. Quam minutae sunt guttae pluviae; nonne flumina implent, et domos dejiciunt? Ergo ista nolite contemnere. Sed dicturi estis: Ecquis potest esse sine istis? Ne hoc dixeritis [(239) 1Kb] , quia vere nemo [Col. 0274C] potest. Deus misericors videns nostram fragilitatem, posuit 128 econtra remedia. Quae sunt remedia? eleemosynarum, jejuniorum, orationum. Ipsa sunt tria; ut autem verum dicas in oratione, perfectae implendae sunt eleemosynae. Quae sunt perfectae eleemosynae? ut ex quo tibi abundat, des ei qui non habet, et quod, vel cum te laedit aliquis, ignoscas illi. Sed ne putetis, fratres, quia facienda sint quotidie adulteria, et eleemosynis quotidianis mundanda. Ad ea scelera majora non sufficiunt quotidianae eleemosynae, ut ea mundent. Aliud est ubi mutes vitam, aliud ubi toleres vitam. Illa mutanda sunt, ut si moechus eras, jam non sis; si fornicator eras, noli fornicari; si homicida, noli esse homicida; si ibas ad mathematicum, vel ad caeteras pestes sacrilegas, [Col. 0274D] jam desine. Arbitraberis haec, nisi fieri desinant, quotidianis posse eleemosynis mundari? Illa dico [Col. 0275A] quotidiana peccata, quae aut per linguam facile committuntur, ut est verbum durum, aut cum labitur quis in risum immoderatum, aut in hujusmodi nugas quotidianas. In ipsis etiam concessis peccata sunt. Cum ipsa uxore si exceditur concumbendi modus procreandis liberis debitus, peccatum est. Ad hoc enim ducitur uxor, quod et tabulae indicant, ubi scribitur, liberorum procreandorum causa. Quando tu uti uxore amplius quam necessitas procreandorum liberorum cogit, volueris, jam peccatum est; et ipsa talia peccata quotidianae eleemosynae mundant. In ipsis etiam alimentis, quae utique concessa sunt, si forte excedis modum, et amplius accipis quam necesse est, peccas. Quotidiana sunt ista quae dico: tamen peccata sunt, et non sunt levia; [Col. 0275B] quia [(240) 1Kb] vero quotidiana sunt et plurima, timenda est ruina multitudinis. Talia peccata dicimus, fratres, quotidianis mundari eleemosynis.« Item post aliquanta. Quanta donatis histrionibus, quanta donatis venatoribus, quanta donatis turpibus personis, qui vos occidunt? Per ipsas enim exhibitiones voluptatum interficiunt animas vestras; et insanitis quis plus donet. Si insaniretis quis plus servet, non essetis ferendi. Quis plus servet insanire, avaritiae est; quis plus donet insanire, profusionis est. Nec avarum te Deus, nec profusum te vult. Collocare te vult quae habes, non projicere. Certatis quis vincat in pejus, non datis operam quis sit melior: atque utinam [(241) 1Kb] non daretis res vestras, et diceretis: Christiani sumus. Ad favorem [Col. 0275C] populi projicitis res vestras, contra jussa tenetis res vestras. Ecce non jubet Christus: rogat Christus, 129 eget Christus. Esurivi, dicit Christus, et non dedistis mihi manducare (Matth. XXV, 42). Egere voluit propter te, ut haberes ubi seminares terrena quae dedit, et meteres vitam aeternam.« Videtis, fratres mei, Christi misericordiam. Deo gratias, quia pericula mortifera viventes audistis. Nemo vos fallat, odit ista Deus, vindicat ista Deus.

24. Eia, optime princeps, quis tibi hodie ista dicere auderet? Nempe, si ego dixissem, aut degenerem vel bacularem [(242) 1Kb] appellares, aut insanire me diceres: ipsos etiam bromios [(243) 12Kb] nequirem ferre tuos; eorum in me convicia nulla caperet mensura. [Col. 0275D] Verum hujuscemodi fuit antiquorum constantissima severitas, quos mira comitabatur sanctitas; dum purissima afflaret veritas, ferventissima accenderet [Col. 0276A] charitas. Cum talibus quoque res agebatur, qui ne irascerentur nil omnino metuebatur; dum illi sibi in talibus consuli omnimodis gratularentur, sicut clementissimae recordationis imperator sub hisdem temporibus egit Theodosius . . . . . (Hist. tripart. l. IX, c. 30) ut impleatur quod per prophetam dictum est: Disperdet Dominus caput et caudam incurvantem et refrenantem in die una (Isai. IX, 14). Nemo invenitur, sicut nec in docentibus mendacium, ita nec in conventu longaevorum, qui tuum tibi audeat monstrare, saltem aliquo ut Natham David ingenio, periculum (II Reg. XII, 15); cum non sis, quod Deus omnino avertat, filius Belial, ut nemo tibi possit loqui, neque in eorum, Deo gratias, te sciam currere velle numero, de quibus dicitur quasi [Col. 0276B] de uno: Considera opera Dei, quia nemo possit corrigere quem ille despexerit (Eccle. VII, 14). Ideoque timendum est, ne ad euge perpetuum comparandum in illo examine, nullius pene istius aevi alloquatur actio Domino [(244) 1Kb] dicens: Loquebar de testimoniis tuis in conspectu regum, et non confundebar (Ps. CXVIII, 46); manifestato illorum peccato; a quorum te Deus separet consortio, qui dixerunt Domino Deo: Recede a nobis (Gen. XXVI, 16), dum praedicatoribus scilicet non obaudierunt ejus appropriare cupientis, et inambulare, et habitare, et cohabitari, ut esset illorum ipse Deus, et ipsi ejus populus desiderantis [(245) 1Kb] . E quibus duobus, ut evadas alterum, ut nanciscaris (alium), perexpediamus quod de eleemosyna coepimus, ut ita demum de caeteris ad id pertinentibus [Col. 0276C] te copiosissime instruamus.

25. Vide qualiter facias, hoc est humiliter, non superbe, ne tibi contingat cum Pharisaeis audire: Amen dico vobis, recepistis mercedem vestram (Matth. VI, 2). Quid enim debet quis superbire de eleemosyna, cum etiamsi fieri posset, (Jacobo Joanneque non posse fieri testantibus, quorum unus: In multis enim, ait, offendimus omnes; alter . . . . . [(246) 1Kb] [Jac. III, 2]) tamen non sua est, quam largitur, 130 pecunia. Ideo enim justitia vocatur et non misericordia, quia ejus est quae datur pecunia, qui praecipit ut agatur eleemosyna: quam si fideliter erogas, pro justitia coronaris; si avare retines, pro justitia damnaris; si arroganter tribuis, de fraude judicaris. Fraus enim est rem commissam non ad committentis, sed ad [Col. 0276D] proprium libitum, ad proprium redigere, vel dispergere favorem. Quod si [subaudi eleemosyna] pro [Col. 0277A] peccatis agitur, [supple et] exinde superbitur; tale est, ac si quis aegrotus substantiam suam in medicos effundat, atque in phrenisim actus, quod aegrotando ad hanc devenerit necessitatem, gaudeat, . . . . . quod necessitas, imo insania est, deputet; cum melius illi esset, ut sanus suas divitias possideret, quam infirmus perderet.

26. Nec hoc me ideo autumes dicere, quod velim in aliquo nomine opera levigare, quasi astruens meriti nullius esse pro peccatis eleemosynam facere. Non hoc astruo; quin potius pro posse contra venio. Quod enim majus peccatori meritum, quam beatitudo, quae paratur indulgentia peccatorum? Beati enim, quorum remissae sunt iniquitates, et quorum tecta sunt peccata (Ps. XXXI, 1). Non perdit itaque [Col. 0277B] substantiam, qui pro peccatis agit eleemosynam; cum, ut juste videri potest, ideo eam [refert ad substantiam] susceperit, si tamen non malo aliquo, sed eam acquisivit labore vel ingenio; at vero fecerit [subaudi eleemosynam]; nec tamen et in hoc illius deest misericordia, qui quaerit, et salvum facere quod perierat venit (Luc. XIX, 10). Adest enim regula talium magnus ille gratia, licet pusillus statura, Zachaeus; adest, inquam, clamans, sed inspiratus: Ecce, inquit, Domine, dimidium bonorum meorum do pauperibus; et si quid aliquem defraudavi, reddo quadruplum (Luc. XIX, 8). Sed quis novit [(247) 1Kb] , inquis, utrum hoc facto placuerit? Subjecit evangelista dicens: Ait autem Jesus ad eum: Quia hodie salus domui huic facta est, eo quod et ipse filius sit Abrahae [Col. 0277C] (Ibid., 9), imitatione utique, non genere Sicut enim Abraham Dei praecepto reliquit Chaldaeam (Gen., XII), ita iste Dei dilectus abdicavit avaritiam. Non perdit, inquam, substantiam, qui pro peccatis facit eleemosynam; imo ex ipsa acquirit veniam, per Dei gratiam exstinguit sibi gehennam, et praeparat vitam aeternam. Perdit autem substantiam, qui dat propter vanam gloriam: imo acquirit sibi poenam, et Dei iram: poenam propter fraudem; iram, propter superbiam. Fraudem quam? Illam, quam jam diximus, rem commendatam usurpando ut propriam, et ad suae elationis dispergendo libidinem, cum utique hoc facto nil aliud, ut omnem computem summam, sit exinde capturus, quam ventum inanem, hoc est, adulantium favorem; 131 et forte nec ipsum invenit, [Col. 0277D] quem toto annisu quaesivit. Iram autem Dei quam provocat invenit, eumque sibi inimicum acquirit, quem illo opere sibi reconciliare debuit. Deus [Col. 0278A] enim superbis resistit: cum econtra humilibus det gratiam (Jac. IV, 6).

27. Est autem praeter hos quintus eleemosynae modus, cui sextus praestantior multum caeteris, fraterni sit remissio excessus, quem sequitur septimus, cum exhortatione pia alimoniam ignoranti verbi porrigimus; quem videlicet quintum tactis breviter sequentibus, non ex meis proferre, sed ex illius, quem superius introduxi, malo dictis, ne scilicet me mei causa [(248) 1Kb] finxisse dicere velis. Ait autem idem hoc sensu, iisdemque verbis: »Omnibus quidem misericordia inopibus jure debetur; sed major quaedam, cum ex divitibus atque nobilibus in ultimum statum atque egestatis necessitatem aliquos aerumna dejicit, miserationis pulsat affectus.« Habes parva, [Col. 0278B] sed prudenti sufficienter dicta, eleemosynae faciendae documenta. Transeamus ad caetera.

28. Sed urget animum sententia ab infante quidem mihi percepta, sed (ut puto) non primitus pueriliter inventa, cum praeter id quod est sapientissima, sit etiam veracissima. Nam interrogatus, me audiente, quidam puerulus a quodam joculariter, Cujus homo esset rex, continuo nil etiam haesitans respondit: Cujus opera facit. Quod cum pro tempore non parvum stuporem ingessisset mihi, cognovi quodam referente, id proverbium in concionibus celebrari, conversusque ad Deum optavi, ut et id ita, ut mihi, audire contingeret tibi; quatenus illud cum Dominica voce conferens dicente: Nemo potest duobus dominis servire (Matth. VI, 34); reminiscens [Col. 0278C] etiam dictum esse: Qui facit peccatum, servus est peccati (Joan. VIII, 34), et quia a quo quis superatur, ejus et servus est (II Petr. II, 19); pessimum non modo Dominum fugeres; sed nobilitatem tuam moribus vindicans, erecta cervice illi resisteres, eique subdi dedignatus, optimi Domini totus esse contenderes, nec alterius homo, quam [subaudi illius] qui te ut homo esses, imo ut caeteris hominibus praecelleres fecit, esse, ejus opera faciendo certares. Scimus enim prae caeteris tibi sollicitius fore cavendum, ne [(249) 2Kb] quando rex Babylonis interfectis filiis, quod timemus, tuis, id est dissipatis, si quos Deo generasti, bonarum cogitationum operumque fetibus, vel certe commissis 132 tua culpa aut exemplo perditis in Reblatha, quae interpretatur multa haec, quae [Col. 0278D] et a Domino lata et spatiosa saeculi hujus vocatur ad perditionem ducens, via (Matth. VII, 13); dum contra illum [subaudi regem Babylonis] brachium [Col. 0279A] pro natis interfectis, poenitens scilicet pro excessis, moribus in melius commutatis, armis justitiae correptis, non erigis, processu impiae dominationis, ipsis etiam luminibus orbatus, in carcerem ab eo trudaris, ut sicuti Samson [(249) 2Kb] ille quidem fortissimus, femineis illecebris enervatus, ad molam deputeris (Judic. XVI, 19-21), cujus in gyro impii ambulant (Ps. XI, 9), terrenae et inexplebilis sollicitudinis, hoc est, visu rationis, quo te tibique commissos debueras praevidere, adempto, carcerem improvidus subeas aeternae perditionis. Solet enim miserrimae animae id saepe contingere, ut dum virtutibus paulatim quotidie deficientibus, humeros mentis ad reparandum in pristinum aut certe meliorem non exerit statum; crescente miseria ad hoc [Col. 0279B] deveniat, ut regnante peccato in mortali ejus corpore (Rom. VI, 12), ita ad obediendum ejus subdatur concupiscentiis, ut lumine ipso carens rationis, nec acta recolat, nec agenda videat. Quod ne tibi contingat, illis [id est concupiscentiis] fortissime repugnando a corde tuo expelle daemonem [(250) 1Kb] : jugum Christi suave et onus ejus leve assumens, subjectos provido regimine sub te illi militare non tantum praeceptis quam exemplis facito, ut sine fine regnare mercaris cum ipsis. Et ne, rogo, floccipendas, tametsi a puero prolatum tam salubre, licet permodicum, superius documentum, quandoquidem, ut hodierna monet solemnitas [(251) 1Kb] , ipsi Deo testimonium placuisse noveris etiam non loquentium.

29. Neque etiam, ut jam iter carpamus arreptum, [Col. 0279C] tibi omnia licere putes exsequi, quae voluntas suggerit cordi. Cum audis, quia cor regis in manu Dei (Prov. XXI, 1), scias tribus ut investigare quivimus modis hoc posse intelligi, quorum prior tibi, alter subjectis, sequens generaliter congruit omnibus, qui et firmius tenendus et sollicitius est servandus. Nam ut de primo dicamus tecum, scias cor tuum in manu esse Dei; et tunc noveris eum illud dirigere, cum quod praecipit, corde percipere, opere studueris implere. Cor autem, non illam, quae sub costis latens ita appellatur, carnis particulam, ex qua rivi prodire noscuntur venarum, dicimus; sed illam vim, qua cogitationes fiunt; quae, ut et majores senserunt, et magnus quoque dixit Pater Augustinus, [Col. 0279D] 133 ideo hoc appellatur nomine, quia sicut motus non cessat, unde sese pulsus diffundit usquequaque venarum in corde, ita non quiescimus aliquid cogitando versare. Ex toto itaque isto corde, hoc est ista vi animae praecipimur Deum diligere: ex ista, denique vocantur excordes, concordes, discordes, vecordes, et socordes. Inde quibusdam dicitur: Reddite, praevaricatores, ad cor (Isa. XLVI, 8), [Col. 0280A] ut intelligant se amentia agi, non corde regi, dum suam volentes statuere, voluntati Dei nil nisi justum et bonum amantis dedignantur se subdere (Rom. X, 3), nec cor ad id Deum vertere, sed adversarium amentiam implere [(252) 1Kb] . Secundo hoc ideo dici agnoscas, ne quis tuam plus justo timeat iram, aut ambiat gratiam: Bonum est enim sperare in Domino, quam sperare in principibus (Psal. CXVII, 9); cum etiam maledictus ab alio dicatur propheta, qui spem suam ponit in homine (Jer. XVII, 5). Itemque per alium: Ego Dominus formans lucem et creans tenebras, faciens pacem et creans malum (Isa. XLV, 7). Dicendo enim: Cor regis in manu Dei, quocunque voluerit vertet illud (Prov. XXI, 1), vult omnes monere, te nil posse perficere iratum, [Col. 0280B] nisi quod ipse permiserit; nec concedere placatum, nisi quod ipse voluerit. Quocirca se solum timeri, se solum amari, sibi omnino nil cupit conferri, nedum praeferri: quod una sententiola breviter pulcherrime est ab apostolo comprehensum: Deum timete, regem honorificate (I Petr. II, 17). Ac si dicatur: Dominum timete, ministrum honorate. Sed cur mutando verbum levigo dictum? Deum timete, regem honorificate dixit: nec perfunctorie quidem, ut autumo; honoratus [(253) 1Kb] enim aliorum redderis obsequiis, qui ex te ejusdem es conditionis. Ut enim potens esse possis, non in te, sed in servientium manibus situm veracissime noveris: unde et quos terres, ipse plus metuis. Metiri autem sese quemquam dicit, ut [l. quisquam debet, ut] Avienus dicit, [Col. 0280C] propriisque juvari laudibus, nec alterius bona ferre, id est computare sibi. Vide ergo ut et tuis honoretur ille servitiis, cujus honoraris praeceptis; alienisque utens bonis, ingratus largitori ne exstiteris. Nam cum alibi dixisset: Subditi estote omni humanae creaturae (Ibid., 13); statim intulit; propter Deum; hoc est, honorate creatum propter Creatorem; subdimini facto, non facti, sed factoris amore; sive regi, inquit, quasi praecellenti (Ibid.), subaudi propter Deum: videlicet ut agnoscat, quanta reverentia ipse debet Creatori subjici, cum tanta illi impenditur a creatura conditione consimili. Quid sibi exigit [l. exigat] jure omnium Dominus, dum tanta exigere videtur communis naturae a confamulis servus? Deum timete, regem honorificate. Timete [Col. 0280D] flagellantem Dominum, honorificate ipsum, per quod [l. quem] ab eo corrigimini. Metuite patronum, honorate quo sustentamini baculum. Veneramini patrem, nec vilipendatis qui vos erudit auctorem. Pavete ad vocem genitoris, nec spernatis personam tutoris.

30. Ita enim dicitur: Cor regis in manu Dei; quocunque voluerit vertet illud (Prov. XXI, 1), sicut: [Col. 0281A] Omnia quaecunque voluit Dominus fecit in coelo et in terra, in 134 mari et in omnibus abyssis (Psal. CXXXIV, 6); et: In manu ejus omnis finis terrae (Psal. XCXIV, 4). Cujus ista allegationis tota est summa, nisi fallor, iste est finis: Quidquid fit, quidquid factum est, quidquid fiet, res sit, corpus sit, actio sit, passio sit, aut disponente et volente, jubente, adjuvante, perficiente eo aut annuente, concedente vel permittente eo agitur, disponitur et perficitur; nilque neque ab homine, neque ab angelo, neque a bestia ulla, aura ulla, elemento ullo, serpenti, verme, ipsa denique musca alicui potest contingere, quod sine ipsius nutu, voluntate, et potestate valeat evenire. Quo etiam illud conficitur quod a sapientibus jam definitum firmissime tenetur: quod tamen [Col. 0281B] (ut ait qui superius satis lepide) non nisi perpurgatae animae possunt conspicere; tanta scilicet Dei providentia justitiaque gubernari omnia, ut nulli, nec ipsa mors inique possit accidere, etiamsi eam iniquus forte videatur inferre. In naturis quoque nullam esse, quae non ab illo sit; in voluntatibus vero nullam bonam esse, cui non prosit; nullam malam, qua bene uti non possit. Bipartito enim (ut et idem beatus et eloquentissimus doctor Augustinus luculentissime dicit) providentiae nutu praeesse universis certissime creditur creaturis, naturis quidem praestans ut sint, voluntatibus vero ut nil absque illius jussu vel permissu possint. Quod utrumque in Job passionibus patet manifestissime, qui frustra et non frustra, et Dominica assertione, etsi apta pronuntiatione, [Col. 0281C] flagella dicitur suscepisse. Nam illi et diabolus omnia abstulerat, et tamen dicebat: Dominus dedit, Dominus abstulit; sicut Domino placuit, ita factum est (Job I, 21). Domino autem certum est nil nisi justum placere. Ipse autem adversarius, qui contra Deum singulariter superbit, vires non tribuit suae malignitati, sed Dominicae potestati, cum dicit: Extende manum tuam, et tange cuncta quae possidet (Ibid., 11). Ipse autem Dominus quid de minutis animantibus dicat audivimus; ait enim: Nonne duo passeres asse veneunt, et unus ex illis non cadet super terram sine Patre vestro (Matth. X, 29)? Quid ergo mirum, si in manu Dei est cor regis, aut alicujus alterius hominis, in cujus manu est et penna minutissimi volatilis? Aut quid in manu ejus non [Col. 0281D] tenetur, qui coelum metitur palmo, et terram continet pugillo (Isa. XL, 12)? Ne tibi itaque arroganter soli velis tribuere, quod constat omnes creaturas generaliter accepisse, ut cor tuum sit solummodo in manu Dei, extra cujus manum, si aliquid est, perditum sine dubio est: imo audenter dico, quia non est: Nihil enim, dictum est ei, odisti eorum quae fecisti (Sap. XI, 25); et Apostolus: Ex quo omnia, per quem omnia (I Cor. VIII, 6). Manum autem, id est potentiam ejus, aliud quid esse praeter ipsum, credere, non solum desipere, sed incomparabiliter [Col. 0282A] est insanire. Sapere enim, posse, velle, vivere, et intelligere idem est ei quod esse.

31. Ne autem, dum aliquid moliris, injuste Deum dicas ad id cor tuum vertere; scito certissime 135 illum nil mali velle, eumque nullius cor ad aliquod crimen impellere, sed diabolum, sed voluntatem propriam; quod facete, et quo non facetius quis, idem qui paulo superius, est prosecutus in epistola 166, n. 5, ad Hieronymum dicens: Certus sum animam nulla Dei culpa, nulla Dei necessitate vel sua, sed propria voluntate, in peccatum esse collapsam. Ipsum vero, sicut jam multipliciter diximus, occulto suo judicio, nunquam vero injusto, etiam quod non vult, aliquando permittere non denego, quin potius astruo. Quare vero praeter id quod superius exinde [Col. 0282B] dixi, hoc aliquoties contingat, reddit Apostolus causam in Epistola ad Romanos dicens: Quoniam, cum Deum cognovissent, non sicut Deum glorificaverunt (Rom. I, 21); et: Propterea tradidit illos Deus in reprobum sensum, ut faciant quae non conveniunt [al., conveniant] (Ibid., 28). In quo studiose te admoneo, ne intelligas quod Deus aliquem malo tradat. Sed tradidit dicit [supple id est], tradi permisit, sicut dicit: Ego induravi cor Pharaonis (Exod. IV, 21); id est, indurari permisi; et David si Deus, inquit, concitat te, id est concitari laxat [id est sinit]; et de Semei: Dimittite eum ut maledicat; Dominus enim praecepit, ut malediceret David (II Reg. XVI, 10): praecepit dicens pro sivit; et nos in oratione dicimus quotidie ne nos inducas in tentationem [Col. 0282C] (Matth. VI, 13), id est ne induci sinas, caeteraque his similia. Cum igitur aliquid boni facis, Deo ascribe; cum aliquid mali, tibi imputa. Ipse enim consuevit (ut superior quoque se habet sensus) licet nullo nostro merito, sed suo beneficio multa bona facere, non solum per nos, sed etiam de nostris malitiis, sicut nos econtra multa mala de ipsius agimus beneficiis. Hoc itaque ita se habente, nullius aut gratia, Deo relicto, ambiri, aut potestas, etiamsi aliqua sit quae se super regem efferat, debet formidari. Illa vis singulariter amplectenda, illa solummodo est metuenda, quae ad quoslibet usus voluerit, etiam ea quae non diligit sibi servire compellit: in cujus gubernatione omnia non in suo sunt possidere [(254) 1Kb] relicta, cujus in laude quidam sapiens [Col. 0282D] orator perorat sapientissime: Nosti enim, Domine, inquiens, bona facere per iniquos, cum converteris ad adjutorium, quod paratum est ad nocendum, potius esse dijudicans laesiones [(255) 1Kb] ad utilitatem convertere, quam causas malorum radicitus amputare. Verum si omnia quae hinc occurrunt, vel occurrere, si enucleatim exquirantur, possunt, velim congerere, fateor deficiet septimana, nedum dies sufficiat ipsa.

32. Ad tertium vero intellectus hujusce sententiae accedentes modum, ipsum quem superius ut hoc [Col. 0283A] expediat proferamus in medium. Itaque exponens dupliciter illum psalmi versiculum, ubi a quibusdam dicitur: Anima mea in manibus meis semper (Psal. CXVIII, 109), ab aliquibus vero in manibus tuis; et priorem quidem sensum non respuens, secundum vero sibi eligens (ille quasi cum securitate loquentium, iste vero de sola Dei pietate praesumentium 136 videtur esse) his ait verbis: Scit propheta, ubi animae suae praesidium locet, unde opem speret. In manus Dei constituere vult animam suam, quia cor regis in manu Dei. Quicunque proprium corpus subegerit, nec ejus passionibus turbari animam suam rector sui congrua vivacitate permiserit; is bene regia potestate se cohibens, rex dicitur, quod regere se noverit, ne captivus trahatur in culpam, [Col. 0283B] nec praeceps feratur in vitium. Alius autem tanto lautius, quanto succinctius, inquit: Tu si animo regeris, rex es; si corpore, servus. Item vero alter vir ait: Habere [f. Habe rex] honorem, dabo tibi magnum imperium, et impera tibi. Hinc etiam est, quod usu locutionis communi ea, quae antiqua et recta est, regia dicitur via; et regia vocatur porta, qua intratur in aulam; regale insinuans fore quidquid recte incedens, viamque [(256) 1Kb] et inter ortum aliis recti itineris et beatae mansionis propriis monstrat exemplis. Ut enim et etymologia ipsius innuit nominis, rex a recto derivatum obtinens vocabulum ostendit illi nil nisi rectum, ne scilicet a nomine discordet, agendum. Quid ergo mirum, si regia jure quaelibet recte suum gerens corpus bona dicatur [Col. 0283C] anima [(257) 1Kb] , cum regia recte deducens dicatur et via; regia qua non aliunde ascenditur, sed legitime intratur, et janua [subaudi dicatur]? Nam et illud, quod non parvam male intelligentibus afferre solet jactantiam, de Proverbiorum libro, hoc est, Divinatio in corde regis, in judicio non errabit os ejus (Prov. XVI, 10), de rege [id est Deo regum rege] potius intelligendum alia translatio monstrat ita dicendo: Nil falsum dicetur regi, et nil falsum exiet de ore ejus; quia nimirum, ut et Beda exponit, nec ullo mentiente potest falli, nec aliquando mentiri. In ejus quoque regis hilaritate est vita; quia quicunque in illo supremo examine hilarem ejus vultum videre merebuntur, his in aeternum cum illo vivere dabitur, de quibus in expositione superioris [Col. 0283D] quoque sententiae idem taliter ait: »Quare cor regis in manu Dei esse, et non potius omnium hominum perhibet, cum scriptum sit, quia in manu ejus omnes fines terrae (Psal. XCIV, 4), nisi quia regem quemcunque esse dicit, qui vitiorum bella in se vincere et virtutum militia noverit stipari? Sicut enim Dominus multifidis aquarum divisionibus terrarum fines et aeris late simul implet, tegit quoque aquis superiora coelorum (Psal. CIII, 3); ita cor regis [Col. 0284A] quocunque vult inclinat; quia sicut divisiones gratiarum, juxta voluntatem suam, et angelis et hominibus tribuit, ita corda sanctorum quibuscunque voluerit digna donationibus reddit, neque ullum habet Pelagianista locum, quod absque Dei gratia quis salvus possit fieri (I Cor. XII, 4).«

33. Caeterum ut jam sufficiant ista, quanquam modica, magna vero dicentium auctoritate suffulta, pauca tibi adhuc vivendi suggero dogmata, et sic te relicto, pergo ad alia, hoc ante omnia 137 proferens, quia justum est te legibus obtemperare debere. Tecum enim jura tua ab hominibus custodienda scias, si et tu illis reverentiam praebeas. Teneris enim tu, ut dicit Isidorus, tuis legibus, nec ipse damnare, contra haec faciendo, tua debes jura, [Col. 0284B] quae in subjectis constituis. Justa est enim vocis tuae auctoritas, si quod prohibes populis, tibi licere non patiaris. Multos autem, ut ait veridicum proverbium, timere debet, quem multi timent; et, ut verbis jam dictis te alloquar, scias moneo, quia principes saeculi nonnunquam intra Ecclesiam potestatis adeptae culmina tenent, ut per eamdem potestatem disciplinam ecclesiasticam muniant. Caeterum intra Ecclesiam potestates necessariae non essent, nisi ut, quod non praevalet sacerdos efficere per doctrinae sermonem, potestas hoc imperet per disciplinae terrorem. Ecce quae et quare tibi potestas in Ecclesiae sit rebus concessa.

34. Ne ergo decidat [f., decidas] a ministerio, priorum tuorum exemplo ecclesias Dei restaura, [Col. 0284C] monasteria releva, opibus dita: erit enim forte tempus, quo et ipsae expendentur pro salute tua. Interroga quis regum anteriorum juste sapienterve incessit? quis voluntatem Dei, amplius ut faceret, quaesivit? Quis jure populum rexit? quis ecclesias construxit, monasteria fundavit, xenodochia statuit? et illum amplectere, illum sequere, illum imitare. Cave, ne unquam aliquis existat, qui possit suadere, ut aliquid ex his aut ad tuos, aut ad tuorum auferas usus. Scito certissime, quia si illi mercedem pro dato, tu poenam habiturus es pro ablato; si illi dando mercati sunt, vitam aeternam, tu auferendo acquiris gehennam. Res enim ecclesiae igneae. Nam nec eleemosynam exinde potes facere, nec manducare, nec bibere, nisi aut Ecclesiae dono, aut tuo sacrilegio. Ipsum [Col. 0284D] autem quid legibus mereatur, non indiges doceri qui et vindex a Deo et a populo constitutus es super hujusmodi. Noveris autem Ecclesiae Dei te advocatum esse institutum, non dominum (non enim matri dominari quis nisi absurde valet); tutorem, non dispensatorem, quem scias esse, Domino docente (Luc. XII, 42), pontificem; patronum, non ministrum, quod [l. quem] eumdem esse ipsum quoque, si legis, (Joan. XII, 26) potes invenire dixisse in Evangelio [Col. 0285A] [(258) 1Kb] Dominum [(259) 1Kb] . Verere autem, ne si plusquam perceptum est usurpare velis, poenas pro invasione in judicio luere cogaris. Audi Dominum, ut etiam juxta litteram illud accipias, in Evangelio dixisse: Nolite sanctum dare canibus (Matth. VII, 6). Audi eumdem per legem clamasse: Quidquid Domino offertur, sanctum sanctorum est, et ad jus pertinet sacerdotum (Num. XVIII, 9). Vide ergo sive tu, sive quilibet etiam eorum [id est sacerdotum] ne quod alendis collatum est pauperibus, sive sacerdotibus pascendis, tribuas canibus.

35. Inter 138 haec uxorem dilige, concubinarum consortia fuge. Usus quidem prioris aevi iste fuit pro paucitate hominum; sed deficiente necessitate, debet quoque et quod propter necessitatem agitur, [Col. 0285B] cessare; praesertim cum sciamus novum hominem nova praecepta dedisse (Joan. XIII, 34). Ministros et consiliarios tibi tales elige, qui non tua, sed te probentur diligere; nec tantum morigeros, quantum amicos, id est animae custodes, qui te scilicet corripiant in misericordia et increpent, neque oleo noxiae vel mortiferae adulationis caput, id est mentem tuam, demulceant. Cave etiam delatorum fallaciam: memento illorum fraude multorum jam innocentiam fuisse praescriptam, e quibus ut vel unum periculi causa memorem, scias Joseph carcerem subiisse [Col. 0286A] insontem (Gen. XXXIX, 20). Agnoveris, Egesippo teste, nunquam illos defore, si illis credulus volueris esse. Vide ne cum in edictis, epistolis, sive decretis vocari ambias pius, in factis appareas impius; et ut aliquid de saecularibus adhuc audeamus tangere: Erubesce, Sidon: ait enim mare (Isai. XXIII, 4). Animadverte etiam, rogo, quid poeta tibi dicat, inquiens in satyra:

Exspectata diu tandem provincia cum te
Rectorem acciperet, pone irae frena, modumque
Pone et avaritiae, miserere inopum et sociorum.
sociorum, inquit, non servorum, non subjectorum: Omnes enim in Christo, secundum Apostolum, unum sumus (Rom. XII, 5). Sed studebo jam te relinquere, ne alicujus videar velle mores [Col. 0286B] carpere. Simul etiam vel sero debeo meminisse, me contra flumen non debere natare.

35. Regina es? praeter alias innumeras, multa etiam quae et tibi jam superius posita competunt documenta, habes quas imiteris, Helenam scilicet Constantini post Mariam Christi, Radegundem reginam pariter et virginem, Clotildem Clodovei, et Placillam Theodosii. Has si volueris imitari, et hic sceptra feliciter regni praesentis, et illic, ubi jam illae praecesserunt, si tamen sequi non dedigneris, felicissime obtinere praemia valebis regni coelestis.



INCIPIT LIBER QUINTUS.
[Col. 0285]

[Col. 0285C] Mirari forte aliquem contingat, cum tricipiti voluminum lintre contiguos proposuerimus aestus tentare [(260) 1Kb] qua de re tam enormis in isto, quem Deo donante transnatavimus, 139 granditatis, subierimus carabum, impares vel de caeteris finibus concedentes carinas. Sed noverit praeter temporis incongruentiam, etiam aurarum maxime id expostulasse inconsonantiam; dum non unum aut duos tantummodo, sed perplures, qui infractis cautissime scopulis rectam per aequora deducerent puppim, res depoposcit naucleros. Nam dum gauderet pelago se jam exemptam nostri carina sermonis, brachia rursum fluctifragis concedere remis proxima monebat Charybdis. Adeo his totum calamitatibus opus exstitit tempestivum, ut mirum non pertulisse naufragium, [Col. 0285D] sed potius evasisse vivum (si tamen perevaserit) nostrum nobis videatur nauclerum. Sed aggrediamur jam, Christo auspice, et hinc aequoris tametsi inaequalem, enimvero nec permodicum sinum. Forsitan enim et hic aliquod pertulit [Col. 0286C] [f., perferet] periculum, ex quo Gubernator cunctipotens omnium carabum liberet nostrum: unde plurimos, dum placidum adhuc modicum quid stat mare, advocantes socios, precemur, ut accipiant in modicos [f., immodicos] ducantque per aequora remos, citius optata ut tangat littora ratis, mortibus exemptum nostris spectantibus nauticum reddens amicis. Eia igitur! et novum da Deus, auxilium, atque animis illabere nostris [id est praestans, ne, etc.] ne a te in aliquo deviet nostri callis praestans sermonis.

2. Episcopus es? Nomen ipsum, rogo, te admoneat, officium doceat; dignitas tanta conveniat, antiqua perpende, praesentia compone. Considera quam altum quod gestas vocabulum, quam sanctum, [Col. 0286D] quam sit vetustum. Attende tuum in Abel sacrificium acceptum (Gen. IV, 4), munditiam in Enoch tuam translatam (Gen. V, 24), te in Noe propter justitiam reservatum (Gen. VI, 8). Arcam intellige Ecclesiam (Ibid., 14), animantia [(261) 1Kb] diverse [Col. 0287A] distincta affectibus hominum genera (Gen. XIX, 22), diluvium mundum (Gen. VII, 7), et evigila contra naufragium. Si quando datur tranquillitas, cave ne subrepat ebrietas. Perpende Melchisedech obtulisse panem et vinum (Gen. XIV, 18), et regale tuum figurasse sacerdotium. Abraham fide (Gen. XV, 6), qua vivis, si tamen juste vivis, placuit; et sacerdos, ut tu quoque, si tamen es quod diceris, fuit. Isaac cum Rebecca quid nisi Dominus et Ecclesia? (Gen. XXIV, 67.) Denique et ipse postquam est quia voluit oblatus, victimas saepe obtulit, gregem pavit, puteos fodit, quos allophylis implentibus alios rursum fodere non distulit, sibi laborans, te instruens, ut victimis assiduis, id est, mortificatione carnis et contritione cordis, Domino Deo te ipsum quotidie in ara mentis offeras. [Col. 0287B] Sacerdotium tuum ipsi a quo illud accepisti commendes 140, puteos effodias, hoc est Scripturae abdita ab imis mysteriorum educens, rationalibus ovibus offeras tuis, ne ignorantiae eas enecet sitis. Jacob caput in lapide ponens, eumdemque fuso desuper oleo in titulum erigens (Gen. XXVIII, 18), nonne tibi evidentissime [(262) 1Kb] , pandit, super Christum caput mentis, cum a saecularibus vacando dormitas curis vel actibus per contemplationem debere ponere, ut angelorum ascensum descensumque merearis conspicere, id est, ubi sese divina coelos super attollant eloquia: ubi vero vobis [l. nobis] quo utcunque capi possint condescendendo, quasi ad nostrum concordent, humilia debere intelligere, ipsam denique petram oleo misericordiae et [Col. 0287C] compassionis fraternae superfundere, quod est ut semper superexaltes misericordiam judicio (Jac. II, 13), ut eamdem et ipse consequi merearis a Domino, ipsumque Christum actuum tuorum caput, id est, initium et finem, et totius gloriae tuae spem, coronam, titulum, et veluti cujusdam super aggeres, sibilis [f., nobilis] arcis esse debere insigne, hoc est, ut sobrius manens fratribus, mente autem excedens Deo, si quid gloriaris, in Domino glorieris (I Cor. I, 31). Denique Jacob fratrem supplantavit, greges pavit, uxores duas (quarum major lippa, sed fecunda; minor venusti aspectus, sed infecundi fuit conceptus) duxit: quem in his maxime omnibus nisi te docuit? [(263) 1Kb] qui diaboli astutias prudenti provisione illudere, activae vitae per exercitia pastoralis [Col. 0287D] sollicitudinis uberes operum fetus gignere, per intentionem vero aethereae contemplationis speculativa semper Deo debes quae sunt quaerendo, sapiendo, vel amando inhaerere. Nulli enim pariter [Col. 0288A] ista duo congruunt ordini maxime, quam pontificali excellentiae. Joseph vero tunica talaris et polimita quid nisi tui sacerdotii designat insignia? Job pro filiis octavo die sacrificium offerens, eisque benedicendo sanctificans dictis et factis, quem potissimum quam te instruit? Moyses vero ipse pene totus tuus noscitur esse. Nihil enim in verbis gestisque ejus invenire poteris, quod, si bene intelligas, aut ad litteram aut ad sensum non imitari cogaris. Quid de Aaron ejusque filiis, Josue, Samson, atque omnibus Israel judicibus, Samuele quoque illo orationibus impetrato, in templo etiam nutrito, omnibusque ecclesiasticae functionis insulis insignito, cum actus personae, ipsa etiam officiorum vocabula, tuos mores, tua jura, tui sacerdotii praedicent, instruant, [Col. 0288B] et pandant insignia? Veniamus ad David illum sanctissimum vatem, potentissimum regem, fortissimum bellatorem; pugnatissimum [f., pugnacissimum] militem, 141 acceptissimum Deo sacerdotem. Quid in omnibus quae de ipso leguntur erit, nisi te aut spiritualiter aut moraliter etiam in his, quae secundum litteram reprehensibilia videntur, quid ageres docuit? Denique pavit gregem, ursum occidit et leonem, ictu lapilli prostravit. gigantem (I Reg. XXXIV, 49), cantu psalterii mitigavit daemonem (I Reg. XVI, 23), inimico pepercit (I Reg. XXIV, 7; XXVI, 9), filium fugit (II Reg. XV, 14), coram arca Domini saltavit (II Reg. VI, 14); quid in universis his moraliter spiritualiterque acceptis intelligis, nisi pastoris ecclesiastici fortitudinem, audaciam, [Col. 0288C] orationum emolumenta, patientiam, exercitiaque divini cultus, postremo rectae praedicationis et vitae schemata sacerdotalis? Salomon omnesque reges Judae et Israelis, omnibus suis bonis actibus, ipsa quoque unctione, quem, nisi te, docuerint maxime? Prophetas quid opus est decurrere, cum prophetas imitari, prophetas exponere, propheta ipse quoque debeas esse? Siquidem, testante Domino, nova et vetera de thesauro cordis debes proferre (Matth. XIII, 52). Machabaeorum ala illa fortissima in omnibus praeliis victoriarumque proventibus, quid, nisi tuam contra visibiles et invisibiles hostes qnotidianam orationis, praedicationis, piaeque operationis praedicat pugnam, triumphisque promittit palmam, braviumque post victoriam? Haec [Col. 0288D] quidem de veteri, ut antiquitatem tui agnoscas atque amplectaris ministerii.

3. In novo autem Testamento quae lingua dicere, quis intellectus sufficit capere, quanta documenta tibi [Col. 0289A] suppetunt vivendi? Hic melius, ut reor, te alloquor, tuaeque industriae totum committo. Scrutare Scripturas, divini eloquii libros revolve, apostolos aspice, martyres vide, confessores attende, ipsas etiam, quae cum saeculo et sexum vicerunt, virgines contemplare. Instauratos secundum Job contra te tot testes (Job X, 17) Dei perpende; pacem cum his, dum coambulant in ista praesentis itineris via, et tibi et eis consulens conciliare, et aliis [l. alios] ut similiter agant stude docere; neque enim aliter quod diceris mereberis esse.

4. Denique pondus quod te premit aspicito, onus quod ferre videris pensa; et si jam bonus es, si sanctus, si justus, si per cuncta irreprehensibilis attamen considera tuos, tibi commissos attende; [Col. 0289B] utrum et hi tales sint sollicite provide. Neque enim solus ut alii, sed cum toto grege Domino habes praesentari, nec ut referas, prout gessisti, tantum tui propria corporis gesta (II Cor. V, 10), sed totius tibi commissae plebis. Si autem, ut levius graviora silens dicam, te praesentari contingat solum, ubi euge tuum [(264) 1Kb] ? Quo ne careas, sollicite clamantem audi et consiliantem Sapientiae librum: Fili mi, si spoponderis pro amico tuo, defixisti apud extraneum manum tuam. Fac ergo quod tibi utile est, et temetipsum libera, quia incidisti in manus proximi tui. Discurre, festina, suscita amicum tuum, ne dederis somnum tuum, et non dormitent palpebrae tuae (Prov. VI, 1-4). Audi, et per Ezechielem tibi clamantem Dominum: Speculatorem 142 te dedi domui Israel [Col. 0289C] (Ezech. III, 17), etc.: de te in eodem libro (quibus nil comminatius) Jeremiam quoque conquerentem in Threnis: Parvuli petierunt panem, nec erat qui frangeret eis (Thren. IV, 4). Expergefaciat te illud saltem vel judicii tonitruum: Serve male, inquiens, et piger, quare non dedisti pecuniam meam ad mensam, et ego veniens utique cum usura exegissem illam (Luc. XIX, 23). Et haec quidem torpentibus et desidiosis.

5. Quid vero putamus illis manere improperii, qui cum nullam doctrinae acceperint pecuniam, impudentia et fronte canino de non concesso quasi concesso gloriantur talento; qui passim prorumpunt pastores vocari, cum nullas vitae pascuas noverint, et dispensatores Dominicae videri volunt substantiae, [Col. 0289D] quos constat inediae peste laborare? Quid autem, quaeso, erogat, qui nihil accipit? quid dat, qui nihil habet? quid ministrat, qui omnibus indiget? Dicente autem patrefamilias: Pasce oves meas (Joan. XXI, 17), unde, rogo, eas pascit, qui ipsa adhuc pascua nec ipse invenit? Cum autem fidelis debeat fore dispensator et prudens, quem Dominus super familiam suam constituit, ut det illi in tempore tritici mensuram (Luc. XII, 42); quid dispensat qui ab eo, quod dispensari debet, ipse jejunus et stultus laborat? [Col. 0290A] quod triticum erogat, qui penitus et quid sit triticum ignorat? Hinc mecum valde metuo, ne contingat audire: Amice, ad quid venisti, aut quomodo huc introisti (Matth. XXII, 12)? quo ostio? qua janua? quibus meritis? qua praerogativa? virtute? an sapientia? an doctrina? An forte [(265) 1Kb] , etsi defuit praedicationis gratia, commendavit te vitae innocentia? Nonne praedixi tibi, quod et ipsi carnalibus oculis cernere potuisti, dicens: Nunquid potest caecus caecum ducere? nonne ambo in foveam cadunt (Luc. VI, 39)? Quid tibi convenit, quod non potuisti tentare? quid tam onerosum tollere jugum, qui portare nec poteras temetipsum? Et qui tuae tenere moderamina non noveras vitae, judex fieri utquid ambisti alienae? Quomodo suadere tibi Sapiens non [Col. 0290B] potuit ille, qui dixit: De re, quae ad te non partinet, ne sollicitus fueris? Ubi, rogo, aures habebas, quando dicebatur: Altiora te ne quaesieris (Eccli. III, 22)? ubi non solum tibi, sed et omnibus, qui sub coelo sunt sapientia, sermone, et virtute, utpote Dei colloquiis assueto [(266) 1Kb] , indicibiliter praestantiori, dictum legebas, ultra vires tuas esse negotium? Quomodo tibi sonuit, quomodo non commovit, non terruit, non ab incoepto revocavit evangelicum illud: Succede illam, ut quid etiam terram occupat (Luc. XIII, 7)? Quid de te cogitabas, cum me conquerentem audiebas: Tenentes legem nescierunt me (Jer. II, 8)? Psalmus quid tibi suadebat dicens: Nescierunt neque intellexerunt, in tenebris ambulant, movebuntur omnia fundamenta terrae (Psal. LXXXI, 5)? [Col. 0290C] Et qui te [f., quid tibi, et subaudi irretito] diversis vitiis et passionibus terreni corporis ob ignorantiam, qua non solum alios ferre, sed te quoque in soliditate morum non noveras continere, desuper posito tibi totius domus Dei onere, censebas 143 contingere, nisi commoto fundamento casurum sine dubio et id, quod erat superaedificatum?

6. Haec vero cum in semetipsis nimium gravia, in comparatione graviorum videantur levia, ipsa graviora partim tangentes, non prout sunt omnino proferentes (siquidem et facundiam superant non modo nostram, sed et loquacissimorum quorumlibet aestimationem) quid his putamus manere tormenti, qui non solum pascere, etiamsi ad hoc videantur idonei, gregem sibi negligunt commissum; sed ad [Col. 0290D] insaniam quoque tanti quod gestant nominis, semetipsos agere non desinunt per abrupta vitiorum; qui ludis saecularibus, venatibus, et illecebrosis jugiter occupantur aucupiis; qui

Teutonico ritu soliti torquere catcias. (VIRG. Aeneid. VII, 141.)
sanctas penitus desuescunt scripturas; qui Deo exuti, mundo induti, ipsis laicis non timent vestibus indusiari? Quid vero de laicis conqueror, cum viderim persaepe [Col. 0291A] quosdam peregrini ritus, et barbaricis, ut ita dicam, redimiculis [(267) 1Kb] , ad dedecus sacerdotii ita inconvenientibus, longe quam sese dignitas habeat tanta, amiciri, vel quod est verius, deturpari, ut

. . . . . Quirinali trabea cinctuque Gabino. (VIRG. Aeneid. VII, 141.)
quam habitu insigniri pluris penderent ecclesiastico? qui venatores quam doctores, audaces quam mites, callidi quam simplices, Machabaei [id est viri fortes] magis optant dici quam episcopi. Atque utinam hoc vitae nomine in illo uterentur certamine, in quo Christus eos de mundo posuit triumphare et ejus principe. Qui trocho ludunt, aleam vero nequaquam fugiunt; qui tabula quam Scriptura, disco exercentur [Col. 0291B] quam libro; qui melius damnosa canicula quantum rodat [(268) 1Kb] , quam norunt quanta salutaris Veritas jubeat, vetet, vel promittat, quidque dixerit; [subaudi magis] ferant senio, quam quod ipsi referre debeant Deo; qui histriones quam sacerdotes, temelicos [thymelicos] quam clericos, bromios [(269) 1Kb] quam philosophos, nebulones quam veraces, impudicos quam verecundos, mimos charius amplectuntur quam monachos; qui Graecas glorias, Babylonicas pompas, exoticos ambiunt ornatus; qui scyphis aureis, scutellis argenteis, cuppis auctioris pretii, crateribus imo conchis ponderis 144 gravioris et invisae ulli saeculo magnitudinis instant operandis auro; sessilis [(270) 1Kb] quibus depingitur obba, cum iuligine oppleta eis adjacens videatur basilica.

[Col. 0291C] 7. Inter haec obsonia refertissima, epulae ipsa sui diversitate praeter multiplicitatem mirabiles; et in his omnibus, qui avidior ille dapsilior, qui sagacior ille melior, qui locupletior ille prudentior, qui massutior [(271) 1Kb] [f., massucior] ille celebratior, ille vir, ille vulgatus, ille famosus, ille cunctorum ore laudatus. Frugi autem dici in tantum hodie exsecratur, ut jam et in ipsis monachis vituperetur: quanquam et largitio charitativa virorum liberalissimorum in usu munificentissimo a nobis non solum minime reprehendatur, sed [(272) 1Kb] et maximis jure praeconiis [Col. 0292A] efferatur. Sine causa enim vivere videtur episcopus, si non fuerit pecuniosus. Praeter [(273) 1Kb] ea joca tecum [subaudi est] risus intemperans, de simplicitate quoque Dei haec timore abdicantium plerumque congestus; cithara in conviviis et lyra, ut dicit et propheta (Isa. V, 12); opus vero Domini in nullius memoria, nec vae promissum agentibus talia. Tecum symphonia et omnia musicorum genera, cantorum lenocinia, saltatricum pestis, sermo totus, qui forte ad rem pertinet de homine non de Deo, de creatura non de Creatore, de praesentibus non de futuris, de seniore [(274) 1Kb] terreno non de coelesti Domino. Tunc ille celebratur, istius nec quisquam reminiscitur; illius nomen juratur, istius nec recordatur; pro salute illius [(275) 1Kb] bibitur, iste sitiens nec potatur; [Col. 0292B] crapula illius amore distenditur venter, iste fortisan etiam in carcere micis indigens non reficitur pauper; ille praeponitur, iste supponitur; illius memoria in primis, istius nec habetur in secundis. Canes praeterea ipsa currunt in mensa, equi pernicibus volant magis quam cursitant curribus, cappo [(276) 1Kb] praepetem librat volatum, accipiter raucisonam praeripit gruem. Propheta inter haec nullus, nullus apostolus, nemo doctor, nec aliqui prope canones, nusquam scita patrum, procul decreta pontificum, longe passiones, frugalitas, humilitas, egestas, vel gesta sanctorum a memoria remota cunctorum. Dives ille superbus 145 nec praesentatur obtutibus; canum saltem linguis non lingitur, quin potius corroditur Lazarus (Luc. XVI, 21). Baltassar pro hujusmodi [Col. 0292C] nec recordatur interitus (Dan. V, 1-4). Amphora illa cum talento plumbi de propheta, de talibus in terra Sennaar alis milvi delata (Zach. V, 8-9), nec venit in memoriam: [supple nec] gibbum cameli, acusque foramen animadvertit (Matth. XIX, 24), nec ullus superventum diei Domini reminiscitur. Nullus ore pleno epulis, lacrymantibus oculis, lingua jocis resoluta inconditis, nuper quemdam obisse nemo [nemo abundat], curat advertere; nec Deum ob id praecepisse nos omnitempore orantes vigilare (Luc. XXI, 36). In die convivii primi fratris [Col. 0293A] Job filios exstinctos omnium subterfugit oculos. Loth a Sodomis nemo meminit exeuntis, nec Noe arcam intrantis. Postremo canones oblitui dantur, praecipientes de cunctis redditibus ecclesiae, quia sancta sanctorum sunt Domini, quatuor partes fieri; quae si fideliter fuerint actae, non dico crater, concha, vel vasculatorium, aut (ut mirabilius quid proferam, et utinam mentiens) lebes, sciphus certe unde fiat, deerit. Ipse (taceo de conviviis regifico luxu paratis) ipse quotidianus persaepe victus cogetur more illius in lacum clausi (Dan. XIV, 30) a Deo reparari [(277) 1Kb] , vel serotinus. Mentior, si non testimonium ferunt tantae per orbem destructae basilicae, viduae, orphani, peregrini, pauperes innumeri, captivi, vincti, carcerati, caeci, claudi, debiles, infirmi, [Col. 0293B] monachi, virgines, pro debitis quoque constricti, et alieno aere oppressi, ad ultimum omnes ad quodcunque destinati. Aliquod suffragium [(278) 1Kb] pro necessitate singulorum, si valet et non vult praerogare, damnationem fraudulenti dispensatoris videbitur incurrere. Dictum est enim a quodam non contemptibilis auctoritatis veracissime, quia quilibet Christianus, si non aliquibus pro posse subvenerit, judicabitur; episcopus, si aliquem neglexerit, condemnabitur.

8. Pone tamen haec omnia juste pleniterque impensa nil obstarent ad luxum. Debetne doctor ea ambire, quae docet aliis fugienda omnimodis esse? Quid enim si apostolica illa percellatur sententia, qua dicitur: Qui praedicas non furandum, furaris (Rom. [Col. 0293C] II, 21); et Dominica voce feriatur dicente: Ejice primum trabem de oculo tuo (Matth. VII, 5); et: Medice cura teipsum prius (Luc. IV, 23)? Ubi autem erit illud 146 ejusdem apostoli, castigo, dicentis, corpus meum, et servituti subjicio, ne forte cum aliis praedicaverim, ipse reprobus efficiar (I Cor. IX, 27)? Ut enim a peritissimo sanctissimoque ante nos jam dictum est doctore: Cujus vita despicitur restat ut et praedicatio contemnatur (GREG. lib. I, in Evang. hom. 12). Quid vero [(279) 1Kb] sibi ipsi intimis talium quis, cum [Col. 0294A] aliis dicit foris: Non in commessationibus et ebrietatibus (Rom. XIII, 13); et: Humiliamini sub potenti manu Dei (I Petr. V, 6); et: Nolite diligere mundum neque ea quae sunt in mundo (I Joan. II, 15); et, Quicunque voluerit amicus esse saeculi hujus, inimicus Dei constituitur (Jac. IV, 4)? Esto illa quanto minus facere, nec velit docere; quid cum compellitur sursum corda clamare?

9. Verum ut relicta specie, iterum paululum quid varicato gressu transeamus ad genus; vini post haec [(280) 2Kb] madidi potionibus confecti, ne in ullo penitus praeter idololatriam, cum nec desit in altero, hoc est avaritia ipsa, videantur dissimiles illis de quibus dictum est: Sedit populus manducare et bibere, et surrexerunt ludere (Exod. XXXII, 6); editum [Col. 0294B] arduumque linquentes suggestum, currus, ut ita loquar, rhedasque conscendunt, spumeosque subeunt equos habenis aureis, murenis argenteis, frenis Germanicis, sellis Saxonicis faleratos, ad quoslibetque properant, quos crapula dictaverit, lusus. Tunc ille sedens asello (Joan. XII, 15), fortis et potens in praelio (Ps. XXIII, 8), non alicui occurrit in animo. Tecum [(281) 1Kb] reges ipsi saeculi gloria praeiri, quam apostolorum paupertas imitari; divitum voluptas superari, quam piscatorum sanctitas sequi ambitur.

10. Lectus post haec ornatur aureis distinctus mirifice crustis, fulcra sericis depicta proferuntur facturis, culcitra ipsa pallio optimo cooperta, scabellum tapete Gothico tectum. Inter haec [(282) 1Kb] praesepe nostri infantis, ipsi nec panni, nec ipsum menti adest [Col. 0294C] diversorium (Luc. II, 7); procul a memoria ille caput non habens ubi reclinet (Luc. IX, 58). Mordacibus tandem somno curis excusso, in ipso oblectamine tori sese volutantes, nec quiescere valentes, pro matutinis hymnis murmuria quaedam [(283) 1Kb] proferunt, injuriae potius apta quam gratiae, contemptui quam receptui, exsecrationi quam exauditioni.

11. Ubi vero ventum fuerit ad vestitum, peregrinis, ut dixi, quam patrioticis amiciuntur 147 ornatibus, cruribus [(284) 1Kb] teretibus instar, torno, ut ita dicam, [Col. 0295A] potius aptatis quam manu, ita ut quaevis earum columna rectius dici possit quam tibia. Corpus vero totum tanto studio comitur, ut haeresium [(285) 1Kb] ipsum, quod solo frigoris debuerat obtentu parari, tanto melius quanto spissius, cum sit ex pallio factum optimo, limbum habeat ex alio, quod, si inveniri posset, melius sit optimo; cujus latitudo caeterorum, nisi quidem modicatur, sed ad cubiti, superat mensuram; cui si quid genus vestimenti superponitur, tanta huic elationis industria coaptatur, ut aut subtilitate, aut qualibet etiam cum damno scissura, ipsum quod subtus tegere debuerat, prodat miraculum. Lumbare [(286) 1Kb] autem ipsum, pedibus usque sedentis porrectum, aurea fibula compactum, aureum in summitate videntibus offert et balteum, [Col. 0295B] non sine gravi ambitionis tormento visibus ingestum multorum, ita ut in hoc solo posset videri completum, quia dum superbit impius, incenditur pauper (Psal. IX, 2). Tum vero videas quosdam mastruga pro cappa [(287) 1Kb] , galero Ungarico pro sacerdotali pileo, sceptro uti pro baculo, nec cogitare illud Apostoli: Non in veste pretiosa (I Tim. II, 9); nec illius dicentis reminisci: Quod superest date eleemosynam (Luc. XI, 41); et, Quod altum est hominibus, abominatio est ante Deum (Luc. XVI, 15); et, dicturi: Nudus fui et non operuistis me (Matth. XXV, 36), cum ipse percussorem suum non solum de mille, sed de duabus tunicis quoque unam indigenti praeceperit dari (Luc. III, 11).

12. Missa dehinc excursa potius quam excantata, [Col. 0295C] vel (quod est gravius) aliquoties penitus neglecta, pane accepto et bibere [(288) 1Kb] , quod utique ad regale prandium posset sufficere, nullo existente, qui nec ad litteram, nec ad sensum, velit dictum reminisci, quia Vae terrae, cujus principes mane comedunt, et cujus rex servus (Eccle. X, 16); iterum Faliscos, non quidem quos pridie, ne forsan assiduitate vilescant [Col. 0296A] videntum, subeunt 148 equos, aureis ornatos torquibus, frenis argenteis, tanti vero ponderis, ut ipsi solummodo ferendi fortissimis quoque sufficere possent equis, quibus, ut verbis ornatius id exsequar poeta:

Aurea pectoribus demissa monilia pendent,
Tecti auro fulvum madunt qui dentibus aurum;
Et vel.

In gramineis exercent membra palaestris;
Contendunt ludo, et fulva luctantur arena;
Aut:

Exercentur equis, domitantque in pulvere currus,
Aut acres tendunt arcus, aut lenta lacertis,
Spicula contorquent; (VIRG. Aeneid. VII, VI, VI)
aut his similia, ut ad nostra redeamus, exercent; [Col. 0296B] aut certe relictis coelestibus, tractant et curant solummodo terrena; qui decernere [supple deberent] ecclesiastica, sanciunt quomodo sese agere debeat respublica. Atque utinam nil aliud inibi tractaretur; hoc solo illic Deus offenderetur, esset fortassis veniabile, etsi non approbabile. Non utique contingeret quod nuper, id est isto eodemque tempore [subaudi contigit.] Prope anno [(289) 2Kb] siquidem praeterito [subaudi quidam episcopi], ambiebant placere, ne id illud eos pariter contingeret incidere, quod consequenter in eodem versiculo soliti erant taliter canere: Inclinabit se, et cadet, cum dominatus fuerit pauperum; dixit enim in corde suo: Oblitus est Deus, avertit faciem suam, ne videat in finem (Psal. IX, 10, 11). In tantum enim succedente infortunio, crescente [Col. 0296C] incommodo, illum derelictum non tantum cogitabant, etiam dicebant, a Domino, ut ipso festo sanctae Dei Genitricis quidam severissima fuerint increpatione redarguti, quod osculum illi in ecclesia 149 concesserint (ut moris est inter solemnia missarum fieri) pacis, putantes felices et prudentissimi eum ideo, non quia peccatorem [(290) 1Kb] , [subaudi sed] quia [Col. 0297A] deceptum, damnatum; cum culpam non faciat poena sed causa, et, teste augustae recordationis Aurelio, poena reorum quaedam absolutio sit eorum. Crastina itaque peracta die [(291) 1Kb] , nil promissorum exhibetur opere: mandat tamen per internuntios ille summus, in quo tota fiducia boni erat proventus, saepissime, ne a suo consilio deviaret [(292) 1Kb] in aliquo, promittens omnia sese fine pacturum optimo, tantum in pacto perstaret promisso. Quod et fecit [(293) 1Kb] , suo, ut cernitur et putari potest, malo, re autem, ut credi debet, vera et perspicua bono. Mitti quoque sibi actutum quosdam civitatis ab eodem primarios rogat. Quod cum fecisset, quemdam, ut ita loquar, quasi laqueum sibi quo teneretur injecit. Cum ipsis [subaudi primariis] siquidem est actum, quod praesentem [Col. 0297B] [(294) 1Kb] ubique illum nequaquam latuit oculum, quodque Cunctipotens pie aut vindicet aut relaxet in praesenti saeculo, ne districte puniat in futuro. Quid magis? Sermonem quidem hinc texere satis possumus longum, sed multo magis hic eum censemus devorandum, propter illud quod in praefatione nos superioris libelli meminisse recordamur periculum, ne quod videlicet pariat nobis ipsa veritas odium. Supprimantur hic ergo tam infanda talium acta, ne si fortuitu insolenti relatu producta proferri cogantur et agentium vocabula [(295) 1Kb] , maximam discordiae turbam [supple sint] 150 futura. Taliter vero haec praesentia cum sese habent tempora, nullus tamen [Col. 0298A] invenitur saltem Dei respectu, qui pro indigentibus interveniat, pro damnatis exoret, qui causam pupillorum et viduarum vel quorumlibet afflictorum suam faciat, quod approbat et istius [(296) 1Kb] afflictio levigata a nullo.


EPISTOLA EJUSDEM [(297) 2Kb] .

RATHERIUS exsul WIDONI atque SOBBONI archiepiscopis caeterisque coepiscopis in concilio residentibus.

Istud, domini, pro praesentia suscipite nostri, et legere precor dignemini. Fortassis enim non erit inconveniens negotio praesenti.

13. Concilia dehinc Ecclesiae nusquam, conventus synodici non alicubi, nil ecclesiastica lege aut approbatur [Col. 0298B] aut improbatur, accusatur aut excusatur, defenditur aut opponitur: sed omnia vi, potestate et judicio saeculari imperantur, perficiuntur et tolerantur, juste aut injuste, cujus rei quoque astipulator exstat et iste [(298) 1Kb] , a coepiscopis quidem [supple non indicatus, vel aliquid simile], a 151 laicis vero nulla praeeunte audientia exsilio deportatus, deficiente omnino qui interponeret defensionis sepem (Ezech. XXII, 30), et ascenderet ex adverso, opponens se murum pro domo Israel, et stans in praelio in die Domini (Ezech. XIII, 5); id est gaudente saeculo [(299) 1Kb] , exhonorato, quantum ad ipsos, Domino, cum siquidem illa res sicut [(300) 2Kb] non una solummodo [Col. 0299A] occasione, ita non unius tantummodo, sed plerumque multorum eveniat probatione. Nec enim frustra ante januam divitis jacuit Lazarus, sed ut, unde ille exercebatur, iste damnaretur; ille, quia indigebat; iste, quia non tribuebat. Nam cum in psalmo Dominus dicat: Probavi te ad aquas contradictionis (Psal. LXXX, 8); ubi, rogo, vigoris zeli et fortitudinis pastoralis monstrari potest vel debet intentio, nisi ubi non quaecunque, sed maxima est contradictio? Et cum non coronetur, nisi qui legitime certaverit (II Tim. II, 5); unde, quaeso, coronam aut sperat aut requirit, qui imminente fugiens bello, nusquam pugnavit? Quid enim? Et si obtineri non potest victoria, debentne ob id semper hostibus tribui terga? Nonne confosso persaepe milite, [Col. 0299B] prolem ejus remuneratam vidimus pro patris audacia, constantia, vel devotione? Nostra vero cum longe alia sit pugna, graviora sunt et pericula; siquidem fugiens in aeternum moritur; cadens vero, tantum ne deficiat devotio [(301) 1Kb] , non solum rursus erigitur, sed etiam pro injuria in aeternum coronatur; obtinenti [subaudi victoriam] vero eadem sit corona quod scutum, quod arma, quod victoria, hoc est Deus ipse omnia, qui protegit quos incitat, coronat quos protegit, erigit quos cadere sinit, remunerat quos victores esse concedit. Siquidem in ista non alius pugna nisi ipse cum adversario praeliatur. Ipse dimicat, ipse obsidetur, ipse includitur, ipse assistit, ipse murorum septa defendit; et victoria nobis cedit, nobis ascribitur, nobis imputatur. [Col. 0299C] Quid tam desides quemlibet convenit gerere animos, cum a Deo certamen ejus, non ejus, sed Dei sit, ut etiam nec cogitare quomodo aut quid loqui debeat (Matth. X, 19), nequaquam indigeat; tantum ne devotio, ut dixi, qua loqui velit, deficiat? Quid trepidare aliquem convenit, cum idem ipse qui remunerator, ipse sit et protector, ipse denique et pugnator? Nam, in tantum cum pugnas, adest; cum dimicas, praesens est; ut etiam, dum putaris feriri, ille, non tu, feriatur: si quidem ita hodie audisti, cum et heri legisses: Qui tangit vos, quasi qui tangit pupillam oculi mei (Zach. II, 8); et: Qui vos spernit, me spernit (Luc. X, 16).

152 14. Ne ergo lenocineris hosti, si vis placere imperatori; nec enim eum poteris promereri, si a te [Col. 0299D] istum nolueris separari [l. superari]. Nullo enim excepto, dicitur ab Apostolo: Omnes, qui pie volunt vivere in Christo Jesu, persecutionem patientur (II Tim. III, 12). Videtur ergo nolle pie vivere in Christo [Col. 0300A] Jesu, qui persecutionem non patitur pro Christo Jesu; recusat etiam, ut ante nos dictum est, esse in corpore, qui non vult odium mundi sustinere cum capite. Non audeo, inquis: periculosum est hodie . . . . Et Dominus: De ore tuo te judico, serve nequam (Luc. XIX, 22). Abjurasti enim militiam, si perdidisti audaciam. Ut quid ergo arma sumpsisti? ut quid militiae nomen dedisti? pastor vocari ut quid ambisti, qui lupo veniente fugere deliberasti? Baculum quare cepisti, si occurrere periculo timuisti? Si defendere non audebas gregem, ut quid sumpsisti mercedem? Lac qua fronte comedis gregis, qui contra furem aut vocem dare, aut patremfamilias excitare, aut canes instigare pavescis? Lanis quare indueris ovium, qui in tantum formidas etiam haedum agnis admistum, [Col. 0300B] nedum frementem contemnas leonem vel ursum? Pecuniam meam quare sumpsisti, si hanc erogare, cum scires, timuisti? Et qui te contra me tam audaciter erigis, quomodo tam meticulose ipsi te, quem sub pedibus teneo, subjicis? Periculosum, inquis, esse. . . . . Tempestas ergo est in mari, si pericularitet navis? Quid ergo agere vis? Monstra cur remum sumpseris, an ut caput, moriture, ingeras sentinis? Exere potius vires, fortiter dimica, instanter naviga: praesto est portus, jacet in navi, licet dormiens tibi, cui obediunt mare et venti (Matth. VIII, 27).

15. Metuo, ais, offensam senioris [id est regis]: Econtra Apostolus: Ego, inquit, si adhuc hominibus placerem, Christi servus non essem (Gal. I, 10). Quid enim tibi faciet offensa senioris? Commutabitur, [Col. 0300C] forte auferet concessa. Forte totum hoc rite timeres, si non promissum dicentis haberes: Gaudete et exsultate; ecce enim merces vestra multa est in coelo (Matth. V, 12); et si non dictum ab Apostolo scires: Quis est qui vobis noceat, si boni aemulatores fueritis? sed et si quid patimini propter justitiam, beati; timorem autem eorum ne timueritis (I Petr. III, 13). Timeo plus aliquid, inquis. Quid? Mori, ais: quod est dicere: Leo in via, in medio platearum occidendus sum (Prov. XXII, 13). Sed audi Dominum: Capillus de capite vestro non peribit (Luc. XXI, 10). Audi et illius ejusdem quo fungeris ordinis servum, id est saepissime hic inditum Augustimum: Time, inquit, mori, si potes non mori. Audi et alium: Qui natus ex homine est et 153 moriturus erit. Audi et Apostolum: [Col. 0300D] Ego non solum alligari, etiam mori paratus sum pro Christo Jesu (Act. XXI, 13). Audi et quemdam ad tui verecundiam ethnicum: Tolerabilior, inquit, est qui mori jubet, quam qui male vivere. [Col. 0301A] Occidere te valet regis ira, potest ne tibi ne moriaris praestare ejus gratia? Sed, rogo, ne erres. Non rex quemlibet occidit, sed ille qui dixit: Ego occidam et vivere faciam (Deut. XXXII, 39). Si enim praeter istum aliquis quempiam occidere valeret, caminus ignis tres pueros non reservasset, nec leones famelici pepercissent Danieli. Susanna quoque, ut putabatur, legibus damnata, tam velociter non fuisset liberata. Ceto etiam Jonas sorbente voratus, non fuisset, Deo jubente, evomitus. Quid enim ad necandum paratius leonina rabie? quid ad absolvendum difficilius, quam damnata lege, quae nulli noverat parcere? quid ad absorbendum voracius marina profunditate, vel potius belluina edacitate? Et tamen neutrum horum, cum vim obtineant, Deo volente [Col. 0301B] concessum, aliquid valuit contra protectionem divinam: unde pulchre de uno illorum [id est, de tribus pueris primo exemplo nominatis], Deo in Ecclesia consuevimus canere: Vim virtutis suae oblitus est ignis, ut pueri tui liberarentur illaesi (In Domin. III Quadrag., antiph. 4).

16. Utrum vero haec se ita ut diximus habeant necne, potes etiam ex dictis Cassiodori, si velis, ita dicentis perpendere: »Mirum praeterea videtur rem incorpoream membris solidissimis colligatam, et sic distantes naturas in unam convenientiam fuisse perductas, ut nec anima se possit segregare, cum velit, nec retinere, cum jussionem Creatoris agnoverit. Clausa illi sunt universa, cum praecipitur insidere; aperta redduntur omnia, cum jubetur exire. Nam [Col. 0301C] etsi acerbus dolor vulneris infligatur, sine Auctoris imperio non amittitur, sicut nec sine ipsius munere custoditur.« Quae cum ita se haberi intitubabiliter ipsa duce ratione etiam ex nobis ipsis possimus colligere; virili omnimodis deposita constantia, muliebri assumpta ignavia, Deo erecti [(302) 1Kb] , mundo subjecti, desides et effeminati, inanis quoque gloriae inexplebiliter cupidi, invicem provocantes, invicem invidentes, negligentes et infelicissimi, superbia tumidi, bonitate vacui, carnis voluptatibus subditi, fratribus elati, in acquirendis rebus avaritiae facibus accensi, congregandis autem virtutum opibus inefficaces et pigri, dum affectamus honorem saeculi, gloriam quae a Deo est, perdimus, heu dolor! miseri; dumque superferri fratribus ambimus, superbiendo, [Col. 0301D] lugendo genere [(303) 1Kb] , cui praeferri debuimus supponimur mundo; contemnentesque Dominum dominantem, patimur servum; et qui potestate concessa, calcare debuimus serpentes et scorpiones, et omnem virtutem inimici (Luc. X, 19), retrogrado ordine calcamur quotidie ipsi, ita ut et in nobis compleri quandoque possimus timere [(304) 1Kb] , quod et in Job legitur ita dicente: Fugiet arma ferrea, et incidet in arcum aeneum (Job XX, 21); et: Qui timent pruinam, [Col. 0302A] irruet super 154 eos nix (Job VI, 16); quod fit cum timetur temporalis ira, incurritur sempiterna; metuitur terrenum periculum, et irruit supernum et inevitabile irae coelestis judicium.

17. Quod si honorem magis nostrum, quo non solum ad imaginem Dei conditi, sed etiam omnibus sub coelo per officium creaturis praelati [subaudi sumus], voluissemus moribus vindicare, Christo scilicet, ut antecessores nostri, subjecti, mundo erecti, alter alterius onera, secundum Apostolum, portantes (Gal. VI, 2), invicem nos juvantes, honore invicem praevenientes, idipsum in Domino omnes sentientes, spiritu ferventes, zelo charitatis pro domo Israel exemplo Heliae zelantes, in doctrina docentes, exhortando mutuo nos exhortantes, commoda pro [Col. 0302B] necessitate alterutrum [id est, alterutrorum] in simplicitate tribuentes, praelaturam in sollicitudine administrantes, in hilaritate nobis invicem miserantes, dilectionem Dei et fraternam sine simulatione habentes, odientes malum, adhaerentes bono, charitatem fraternitatis invicem custodientes, non alta sapientes, sed humilibus consentientes (Rom. XII, 8-17): fateor, non solum aliquem non timeremus, sed etiam ab omnibus timeremur. Nec vero ut, proh nefas! in nobis illud impleatur propheticum dicentis: Unusquisque carnem brachii sui vorabit, Manasses Ephraim, et Ephraim Manassen, simul ipsi contra Judam (Isai. XI, 20), hoc est confessione Dei insignem Ecclesiam [(305) 1Kb] , invicem mordentes, ab invicem consumimur, divisique ab alterutro desolamur. Nec [Col. 0302C] enim mentitur veridica semper Veritas dicens: Omne regnum in seipso divisum desolabitur (Matth. XII, 25); nec refutanda cujusdam, quanquam Deum nescientis, sententia dicentis: quia concordia parvae res crescunt, discordia maxime dilabuntur. Apostoli (subaudi sententia) quoque in mente semper habenda monentis: Quae pacis sunt sectemur; et quae aedificationis sunt invicem custodiamus (Rom. XIV, 19). Qui enim in hoc servit Christo, placet Deo, et probatus est hominibus (Ibid., 18). Itemque: Vis non timere potestatem, bonum fac, et habebis laudem ex ipsa (Rom. XIII, 3). Et: Haec est voluntas Dei, ut benefacientes obmutescere faciatis imprudentiam hominum et ignorantiam (I Petr. II, 15). Alterius autem: Cum placuerit, inquit, Domino, viae hominis, inimicos [Col. 0302D] quoque illius convertet ad pacem (Prov. XVI, 7). Et per Psalmistam Domini: Si populus meus audisset me, Israel si in viis meis ambulasset, pro nihilo forsitan inimicos eorum humiliassem (Psal. LXXX, 14, 15). Per Jeremiam [Baruch] item: Si in via Dei ambulasses, habitasses utique in pace super terram (Bar. III, 13). Per Moysen quoque: Ecce mitto angelum meum, qui praecedat te, et custodiat semper; observa tantum, et audi vocem meam. et inimicus ero [Col. 0303A] inimicis tuis, et affligentes te affligam (Exod. XXIII, 20-22).

18. Nos vero e diverso (cum et haec omnino a perfectis nec appetenda, pro gloria Dei quaeque sunt bona agenda; adversa vero ejus amore toleranda magis, quam vindicta optanda) potius vindicare nos solemus quam vindicari: defendere nos ipsos ipsi, quam a Deo defendi; et cum ad id non sufficimus, foedus quoddam cum 155 ipsis inimicis, eis in malo consentientes [(306) 1Kb] inire magis, quam Deum protectorem corde cum manibus ad eum levato invocare, et contra internum raptorem, qui nunquam melius vincitur, quam cum exterior amatur, arma corripere properamus; illisque non dissimiles, qui salutis, quae a solo Deo datur, causa, ritu sacrilego [Col. 0303B] ad fontes vel arbores reddunt vota pro commodis terrenis, ipsam potius terram quam eum precari studemus, qui fecit coelum et terram. Et ne in aliquo precum effectu fraudentur [(307) 1Kb] optato, relicto penitus eo qui vos praeposuit mundo, relicto omni praeter nomen officio, ipsi ita specialius [(308) 1Kb] deservimus caeteris mundo, ut dum caeteri Deo quae Dei, mundo quae mundi sunt contendunt reddere, nos econtra mundo quae Dei, id est omnigenum amorem et cultum; Deoque, quae debuerant mundo reddi, reddamus, id est omnigenum despectum et contemptum; et ut ipsi [scilicet mundo] alligemur arctius, ne quando scilicet, dum ab eo non recognoscimur, despiciamur: relicto ritu, cultu, habitu quoque nostro, ipsius mundi consuetudine atque studiis, [Col. 0303C] amictibus etiam in tantum utimur, ut solo [(309) 1Kb] , ut ita eloquar, barbirasio et corona, et quod non a nobis, ut ab eis, ducuntur uxores, qualescunque etiam, quas Domino (ore tantummodo, et hoc rarissime) reddere videmur laudes, in nullo alio saecularibus videamur dissimiles: ita ut de nobis, proh nefas! dictum prophetiae possit credi, quod continent tempora praesentis aevi: Et erit sicut populus, sic sacerdos (Isai. XXIV, 2); et quod alius in Threnis deplorat: Quomodo, inquiens, obscuratum est aurum, mutatus est color optimus, dispersi sunt lapides sanctuarii in capite omnium platearum (Thren. IV, 1); detractam quoque jam de coelo in terris lugere possimus magnam partem stellarum (Apoc. VI, 13) id est dejectos a sublimibus in ima tantum sectari multitudinem [Col. 0303D] sacerdotum [(310) 1Kb] , quorum opera lucere [Col. 0304A] debuerant coram hominibus, ut glorificaretur Deus (Matth. V, 16).

19. Nec otiosum videtur talium causa isto in loco brevem quidem, tamen utillimam presbyteri cujusdam, nostri pene temporis, ponere sententiam: qui cum vidisset episcopum suum, horrendum dictu! ad tabulas ludentem, subsannatus movit frigutiens [(311) 1Kb] caput: quo intuito, iratus episcopus, et quidem satis juste, sed si ei cui deberet [(312) 1Kb] , interminatus est continuo carcerem, nisi confestim diceret, ubi hoc fieri sibi canonica lex vetuisset. Ille simulans metum, cum in promptu haberet, quo fugitivum stringeret, 156 nervum; pedibus ejus prostratus, Ignosce, ait, domine; tanto enim sum concussus pavore, ut ne primum quidem primi psalmi meminerim [Col. 0304B] versiculum, nedum aliquid ex decretis proferre valeam canonum. Sed obsecro a te, piissime, hunc mihi recordari sensum [(313) 1Kb] , siquidem ipsum pavore amisi. Tunc cum joco risuque totis cum astantibus resolutus episcopus, instante tandem presbytero, primum cum altero protulit versiculum dicens: Beatus vir, etc. (Psal. I, 2). Sed in lege Domini voluntas ejus, et in lege ejus meditabitur die et nocte. Presbyter ore proprio captum hujusmodi respondens instruxit episcopum. Optime, inquit, Pater sanctissime, quod superest, ad tabulas lude [(314) 1Kb] . Haec vero istic nobis ideo placuit ponere, ut in hac brevissima sententia, et quid cavere et quid debeas agere evidentissime valeas conjicere. Sed studebo te jam relinquere, ne hortis [Col. 0304C] sitientibus, aquas in flumine vecors videar mittere; cum et timendum, ne ab aliquo horum, qui juxta poetam nigrum in candida vertunt, dum malum bonum, bonum dicunt malum, tenebras lucem, lucem tenebras putantes, veritatem falsitatem, falsitatem veritatem aestimantes, dicatur mihi: Morte morieris, quia mendacium locutus es in nomine Domini (Zach. XIII, 3). Pergam potius ad alia meae professioni [(315) 1Kb] quantum propinquiora, tantum formidolosiora.

20. Ex monacho fortuitu assumptus es? Vide unde, quo deveneris, videlicet de maximo ad magnum, de maxima quiete monasterii ad magnum laborem saeculi, de sinu tutissimi littoris ad procellas frequentissimae tempestatis. Naviga itaque suspectus, [Col. 0304D] qui in portu gaudere noluisti securus; conare, satage, [Col. 0305A] stude aliquid agere caeteris sublimius, imo humilius et perfectius, sciens ponderibus te subjacere duobus. Compelleris enim monacho quae sunt monachi, episcopo reddere quae sunt episcopi. Vide ne tibi suadere aliquis valeat illum unquam mutare habitum, etiamsi hoc approbare ex antiquorum exemplis velit Patrum, excepto cum ad illud divinum accedis ministerium, quod sibi proprium exigit ornamentum. Tunc quoque cum non gestatur corpore, non recedat a corde. Audi Apostolum dicentem: Habentes damnationem, quia primam fidem irritam fecerunt (I Tim. V, 12). Jejuniis itaque refectionem, orationibus corporis delectationem, lacrymis tempera saeculi jucunditatem. Quod si forsitan assumptus ex abbate, aut, ut assolet, duobus [Col. 0305B] aut certe pluribus jam praefuisti 157 monasteriis; pensa quae causa hujusmodi fuerit demutationis. Nec tibi, quaeso, parcas, non te decipias, non te palpes, non tibi quod optime nosti velis celare. Nulla enim apud Deum, ut ait Augustinus, latebra, etiamsi plena sit abscondentis perfidia. Neque ideo ille non novit, si tu te fingas ignorare: quin potius tu humiliter agnosce, si vis ut ille ignoscat Prima est vero, ut ait gentilium quidam, ultio, quod se judice nocens absolvitur nemo. Cogita igitur, utrum his [scilicet monasteriis] rite praefueris. Quod si inveneris, dole quod non perseveraveris; sin minus, etiam ob id in omni vita quotidiani non desinant gemitus. Memento tot te subjacere ponderibus, quot praefecturis [Col. 0305C] infulatus largitori indigne his utens exstitisti ingratus; dumque prodesse debuisti pluribus, paucis aut forsitan nullis causa alicujus fuisti profectus: imo his destitutis, ad alios subinde migrans, nullumque nec de his nec de illis, quin etiam nec de teipso ad horreum Dominicae areae fructum apportans, quot debuisti manipulos ferre, tot exigeris in judicio componere.

21. Fac itaque, dum adhuc dies est, quod suggero. Dum adhuc vacat tempus sationis, dum adhuc oeconomus spectat [id est exspectat], dum custos areae triturat, paleam non exerit, ventilabrum non arripit, dum adhuc non ventilat; labora, sere, congrega, nullas dederis ferias, nullum tibi colludium, nullam pausam, nullum tempus [Col. 0305D] indulgeas vacationi. Insiste omnimodis sationi, ne desit quod afferas triturationi: ipsam etiam incessanter mentis oculis adhibe, ipsam attende; cogita quotidie ne superent paleae, ne superabundent zizania; memento triticum in horreum debere recondi (Matth. XIII, 30), paleas autem comburi igni inexstinguibili. Prope itaque positos creberrimis exhortationibus, longe remotos epistolis saepissimis ad Dei cultum reaccende. Praeteritam et tuam et illorum segnitiam accusa, redargue; et tecum ut excitentur, ut reviviscant, animos [Col. 0306A] attollant, industriam reparent, vires exerant, constantiam resumant, fide, spe et charitate in Deum recalescant, invita et obsecra; nec hoc verbo tantummodo, multo magis operibus tibi noveris exsequendum. Vera est enim Leonis papae sententia, quia validiora sunt exempla quam verba, et plus est opere docere quam voce. Necessitatibus quoque eorum in temporalibus sedulus adesto. Si quid fraudasti praelatus, restaura episcopus. Si quid de te minus, abbas dum esses, recordaris fuisse, pontifex ne verearis componere.

22. Nec hoc agens verearis, ne quis te peccatorem, te olim dixerit exstitisse fraudatorem. Vide tantum ne Christo opprobriosus, ne Deo horridus, ne Spiritui sancto pareas exsecrandus. Hoc fit, [Col. 0306B] si nec praeterita diluis, nec praesentia emendatione componis: quin potius cum de te hoc dicitur, gaude humiliter in Deo, si tibi 158 cum caeteris vere dicatur: Fuistis aliquando tenebrae, nunc autem lux in Domino; et haec quidem fuistis, sed abluti estis, sanctificati estis (I Cor. VI, 11). Si quis itaque detrahat, obloquatur, maledicat, factumque vituperet; tibi firma spes, solidum refugium in illius sit auxilio, cui a Propheta est dictum: Maledicent illi, et tu benedices (Psal. CVIII, 28); et erigens mentis aciem indesinenter clama: Aufer a me opprobrium et contemptum (Psal. CXVIII, 22), non utique opprobrium hominum quod pertransit, potius tuum, quod si hic non desinit, illic finem non invenit. Vereor enim, ne dum transacta ut [Col. 0306C] sunt digna opprobrio judicas, etiam praesentia digna contemptui deputes. Quod fit, si et transacta corriguntur segniter, et praesentia exercentur negligenter. Illam etiam Sarae orationem ad tuam profer utilitatem: Peto, inquiens, Domine, ut de vinculo improperii hujus absolvas me, aut certe desuper terram eripias me (Tob. III, 15), non quidem substantialiter ante tempus praedestinatum auferendo, [supple sed] mentem meam ad te penitus erigendo. Hic est, dicent, novellus propheta, recens apostolus, subito angelus effectus. Iste sanctus Martinus, Zeno est iste sanctus, modo de coelis demissus. Vanitatis, inquiunt, signa sunt ista, hypocrisis, simulatio, vel levitas; mutatio affectuum ista, non aliqua religio vera. O quam asperum verbum! [Col. 0306D] sed vide ne sit verum.

23. Cave etiam prope latentem venantium laqueum. Multi enim hoc aspero verbo [(316) 1Kb] perterriti, exasperati et verecundati, bonum relinquentes incoeptum, capti sunt in muscipulam venantium. Tu econtra his corde, non ore responde; ipsum etiam te haec cogitans cave. Non desunt enim et tibi quaedam introrsus cavernae, ubi aliquae latrocinantis inimici adsint insidiae. Dic ergo in corde, pavidus cogita, sed suspectus dic, quod quidem longe te incomparabilis dixit, dissimilis certe; nec [Col. 0307A] mentieris. In melius mutare propositum non est levitas, sed [(317) 1Kb] virtus, neque culpa, sed gratia. Erunt etiam qui dum nulla considerant, imo nolunt habere sua, tua si qua viderint, statim bona incipiant laudare [(318) 1Kb] , et mirari velut maxima. Quihus si tuae conscientiae relicto testimonio credideris; fateor, nec mentior, illico perditus eris. Tu econtra dum exhibes praesentia, semper stude meminisse praeterita, simulque Dei districta et incomprehensibilia cogitare judicia. Saepe enim unde mereri putatur gratia, contrahitur offensa; unde contrahi timetur offensa, acquiritur gratia. Linguam non solum a criminosis, etiam ab otiosis contine, sciens dictum per Jacobum esse: Si quis se putat religiosum esse, non refrenans linguam suam, sed [Col. 0307B] seducens cor suum, hujus vana est religio (Jac. I, 26).

24. Sed ut semel incipiens paucis adhuc te alloquar, suggero ut et si quid in juventute, si quid etiam adhuc in monasterio positus, antequam scilicet ad aliquod regimen esses assumptus, egisti, 159 sollicite retractes: forsitan et ibi aliquid, quod non parum debeas metuere, invenies. Reperietur etiam tibi, quo ordine assumptus, qua necessitate fueris electus. Proclivis enim semper in deteriora humanae ambitionis superbia, universa jam occupans saecula, nec ipsa hodie deserit coenobia, videlicet ut eligendi non virtutum meritis, sed putridae istius, quam ita vocant, terrenae nobilitatis, re autem vera corruptibilitatis taxentur praeconiis. Nec exquiritur quis obedientia [Col. 0307C] caeteros praeeat, humilitate vincat, prudentia antecellat: [supple sed] cujus arca cumulatior, camerave fortior, donis sit repletior; stabula quis amplius plena, praedia et beneficia latius habeat distenta; cujus pater ditior, frater locupletior, prosapia generosior, propago potentior. Inter haec nec ipsa honoratur canities. Juventus senectutis locum invadit; et illud, quod totum est divinum, datur ad praemium; et lucra captantur terrena, unde animarum solummodo congeri debuerant mercimonia. His denique et aliis, qui hujusmodi solent comitari, pessimae ambitionis casibus si forsitan te interceptum repereris; laetitiae, quaeso, locum in corde ne dederis. Forsitan [Col. 0307D] enim his auspiciis evectus, ad hoc es perductus, ut [(319) 1Kb] ad illud, quo modo fungeris, honoris fastigium, aliquo saecularis suffragii juvamine te contigerit ascendisse. Quod si ita se habet, quantum lugendus sis, enarrare non sufficio satis, etiamsi omnia membra corporis cunctimodis concrepent linguis. Verum ne putes me hoc ideo dicere, quod te aut dejicere aut velim desperare. Consilium [Col. 0308A] si quod valeo tibi dare non negligo, caetera tuae industriae committo.

25. Sunt multa sanctorum Patrum jam ex his dicta diversis opusculis indita: haec relege, et negotium ex his tibi salutis acquire. Mihi tamen videtur, dum interim haec captas, et consilium inveniendi et exsequendi quod dixerint, forsitan impedit tarditas, ut nullo modo desperans, in eo, qui omnia fecit de nihilo, firmiter spem ponens, lacrymis te totum dedas, pia opera [(320) 1Kb] non quasi qui ab ipsa incoeperis exercens infantia, sed quasi qui totum vitae tempus pravis datum atque consumptum habens delectationibus, residuo si quid datur spatii, Deo tantum te debere memineris mancipari. Et licet sciam te hoc ordine per ostium [Col. 0308B] non introisse, aliunde potius ascendisse; non tamen te penitus audeo desperare, quia tantam novi pratrisfamilias istius potentiam esse, ut ex ipso fure pastorem, si velit, possit efficere, qui de lupo ovem saepe legitur fecisse. Quid enim non potest Omnipotens? quid non potest nisi quod posse nolit? Non potest de impio invasore pium pontificem facere, qui potuit de lapidibus suscitare filios Abrahae? (Matth. III, 9.) 160 Non potuit interfectum reficere, qui potuit non existentem creare? Difficilia, ais, sunt nimium haec: sed cui? nunquid Deo? Quid illi difficile, qui cuncta de nihilo potuit facere? Ipsius non audisti hodie sermonem dicentis: Si potes credere, omnia possibilia credentis? (Marc IX, 22.) Nescis in rebus quoque [Col. 0308C] humanis hujusmodi haberi consuetudinem, ut tanto plus laudetur medicus, quanto amplius desperabatur aegrotus: cum et quo desperatior animae sit mortis occasio, tanto plures plerumque eodem corrigantur exemplo? Hinc enim quidam nostrorum dicit eodem sensu praemisso: Vide David, considera Petrum, quorum quo gradus altior, eo casus gravior: quo autem casus gravior, eo pietas erigentis gratior. Unde et idem nimis pulchre consuevit orare: Deus, qui omnipotentiam tuam parcendo maxime et miserando manifestas, multiplica super nos misericordiam tuam. Quid enim si haec cuncta ideo ita permisit incidere, ut haberes unde eum amplius posses laudare, sinens videlicet te periclitari in pluribus, ut sine defectu clamares? [Col. 0308D] Quid si te exemplum voluit esse talium, qui (proh dolor!) innumerabiliter ita hodie per universum instituuntur saeculum, ut capiant aliquodcunque de se quoque ipsi consilium, dum te viderint resuscitatum quem noverant exstinctum, quo anathematis lethum, si fieri possit, evadant canonibus promulgatum, maledictionemque a se expellant [Col. 0309A] principis apostolorum per clementiam Dei et Domini apostolorum? Nam et pro nobis ille fieri dignatus est maledictum (Gal. III, 13), ut nos a maledicto redimeret non tantum legis, sed et originalium atque actualium criminum; tantum est ne desperes, ne segniter agas, ne ad dexteram per elationem, ne ad sinistram deflectas per desperationem; ne qualitate boni, aut quantitate, ut assolet fieri, mali fallaris; ne aliorum mores intuens, te aut arroganter erigas, aut desperanter humilies; neve locum adversario in temetipso ulterius tribuas, ne quod tibi contigisse doles, alicui [subaudi contingere] (quantum scilicet reniti praevaleas) nunquam concedas, nec labi te amplius sinas in talibus aut etiam similibus, cogitans [Col. 0309B] quam difficile elisus erigi valeas rursus.

26. Pulchre autem te quidam tuique similes satisque utiliter, licet paulo mitius quam sese auctoritas canonum habeat, commonet dicens: Quicunque tales sunt, si nolunt, veniente Domino, de Ecclesia auferri; auferant et ipsi ista [(321) 1Kb] (id est ea quae Dominus in templo agi videns, facto de resticulis vindicavit flagello) de cordibus suis, nec faciant domum Dei domum negotiationis. Horum autem omnium [(322) 1Kb] . . . . sacratico illo exemplo, quo dicit: Sum quidem libidinosus; meum est ipsam 161 libidinem superare; tuae virtuti, tuae cautelae, tuis nil committas viribus; illius totus contende esse, atque ejus te totum committe, nitens corde [Col. 0309C] et manibus, custodiae, cui te creare, redimere placuit, et vocare [(323) 1Kb] . Ipse te custodire valet paulo erectum, qui voluit erigere penitus dejectum; ipse continere sanum, qui sanare voluit contritum; ipse perpetim efficere spudium [(324) 9Kb] , qui contra naturam citraque omnem spem colligere voluit etiam infatuatum. Quamvis autem sine illo nil boni possis, saltem nec velle, nedum facere, tamen nec sine tuo aliquanto conamine credas te salvandum omnimodis fore, cum ob id rationabilem te a Deo creatum scire possis certissime, indulta arbitrii libertate. Ipsi ergo non raptim et quasi in transitu, indesinenter inhaerere stude, cum quo esse nisi feliciter potes, sine quo esse nisi infeliciter vales. Quod si inter haec, justo imo piissimo judice [Col. 0309D] misericorditer disponente, tibi aliqua adversitas evenerit, aut infirmitatis scilicet, aut damni rerum familiarium, vel quodlibet aliud genus vindictae; ne contristeris quasi despectus humiliter, gaude quasi pie respectus, sciens et confitens pro peccatis [Col. 0310A] tuis hoc tibi accidisse, et minora multum esse, quam iniquitas tua merebatur, profitere [(325) 1Kb] . Rubigo enim tantorum scelerum consumi non potuit, nisi igne diversarum poenarum. Exsulta itaque gaudens in Domino humiliter, quod in hoc saeculo partim tibi contigit vicissitudinem malorum recipere, quae in illo [id est in futuro saeculo] valde metuendum erat simul omnia ferre, cum nil impunitum constet Deum relinquere: suo autem peccato praedicti [(326) 1Kb] hoc modo solent ejus misericordia liberari. Temet itaque incessanter in conspectu illius accusa, sicque cum Propheta declama: Justus es, Domine, et rectum judicium tuum (Psal. CXVIII, 137); et cum alio: Justus es, Domine, in omnibus quae reddidisti nobis (Dan. III, 27); et: [Col. 0310B] Omnia quae fecisti nobis, Domine, in vero judicio fecisti; quia peccavimus tibi (Ibid., 31); et: Iram Domini sustinebo, quoniam peccavi ei, donec ipse justificet causam meam (Mich. VII, 9).

27. In ipsa autem tribulatione nec te dederis segnitiae, quasi certus (cum et ex hoc desperare non debeas penitus) pro hac poena omnia tibi remissa, aut certe partem graviorum tibi peccatorum 162 donatam. Vigiliis, orationibus, et jejuniis, praeter haec quae necessitas agere cogit, crebrius et sollicitius insiste, ignarus videlicet quo sis percussus flagelli genere, utrum eo quo corriguntur filii, an illo quo flagellantur servi, aut puniuntur malefici. Cum enim, Scriptura teste, omnis filius qui recipitur castigetur (Hebr. XII, 6); multa flagella peccatoris [Col. 0310C] (Psal. XXXI, 10), laqueus, ignis, sulphur, et spiritus procellarum (Psal. X, 7). et cum videantur omnimodis haec intolerabilia, tamen non totius pars est calicis eorum (Ibid., 8); et: Plaga insanabili percussi te castigatione crudeli (Jer. XXX, 10); itemque: Quid clamas ad me super contritione tua? Insanabilis est dolor tuus (Ibid., 15); poenamque describens in aeternum damnatorum, Induantur, inquit, sicut diploide confusione sua (Psal. CVIII, 92); unde et bis idem in psalmo precatur: Domine, ne in furore tuo arguas me (Psal. VI, 37). Alius autem: Corripe me, ait, Domine, verumtamen in misericordia et non in furore tuo, ne forte ad nihilum redigas me (Jer. X, 34). Quae omnia cum ad illud flagelli genus, quo exemplo Pharaonis et Herodis et in praesenti et in [Col. 0310D] futuro impii flagellantur, perpenderis pertinere; noveris, teste Gregorio, solos flagellis temporalibus ab aeternis liberari, quos hic ab iniquitatibus contigerit mutari. Scias etiam te cum adversario in agone consistere tanto saevius bacchante, quanto [Col. 0311A] ei de amissa tui dolet potestate; et insuper hoc eum gravius afficiat [(327) 1Kb] , quod a te, qui ei solitus eras servire, provocetur in certamine. Ipsis quoque, quorum fraude proditus [(328) 1Kb] , negligentia destitutus, dolo captus, factione ad haec es incommoda devolutus, ne cuncteris parcere, certus quia si eorum admissa in corde retinueris, tuorum quoque venia Veritatis voce docente carebis (Matth. V, 45); cum dimittens et de tuorum relaxatione quandoque gavisurus, et de filiatione Dei perenniter sis laetaturus. Tibi vero totum quod pateris ascribe: tuae culpae omnia, tuis peccatis imputa universa. Fortassis enim et haec tua ad aliquid fuit commotio [(329) 1Kb] , cujus rei gratia hujusmodi datus es supplicio. Quod si non; amplius habes unde gaudeas; si vero amplius [Col. 0311B] quod defleas, sed tamen non desperative, quia divitias bonitatis Dei nullus valet pensare, nedum aestimare. Non minus 163 vero [(330) 2Kb] , si ita est, temetipsum tuosque quam ipsos lugere convenit traditores, maxime si aut tuae Ecclesiae fuerint filii, aut forte, quod absit, ejusdem cujus es officii; cum et te occasionem quia materiem, mortis recognoscas filiorum fuisse, et dolere possis tot coeli luminaria tuis tenebris involuta, tuo fore casu exstincta. Sed quia hic pie justus [nempe Deus] districte quaedam solet ferire, ne inveniat quod illic aeternaliter debeat punire; inter ipsa lamenta te ejus misericordiae reficiat memoria, qua scilicet actum est, ut canere possis cum Psalmista: Ego autem in Domino gaudebo, exsultabo et laetabor in misericordia [Col. 0311C] tua, quia respexisti humilitatem meam, salvasti de necessitatibus animam meam, nec conclusisti me in [Col. 0312A] manibus inimici, statuisti in loco spatioso pedes meos (Psal. XXX, 8). Quod totum recte dicere valebis, si indulta poenitentiae tempora non neglexeris, si poenam illatam patienter tuleris, sciens de causa peccati praeteriti hanc processisse poenam peccati praesentis qua te [l. tu] nec peccare peccans videre [l. videri], ut non peccares, ab iniquitatibus comprehensus potuisti [(331) 1Kb] . Precare itaque sedulus, ut et istud tibi clementissime divina pietas parcat, et illa [(332) 1Kb] , ob quae in istud vel potius in ista es devolutus (ista vero dico, ut et peccatum memorem, et flagellum peccati, ad te omnem referens summam) in isto necessitatis camino absumens deleat, teque in hoc saeculo ita emaculet, ut nil inveniat quod edax ille inexstinguibilis ignis futurus exurat; potius [Col. 0312B] ejus gratia [subaudi inveniat] quod remuneret, justitia quod coronet.

28. Destitutionem vero tuorum [(333) 1Kb] cum magnopere debeas plangere, non tamen inconsolabiliter te id convenit agere; cum pastorem summum per prophetam noveris dixisse: Ecce ego ipse requiram oves meas, et visitabo illas, sicut visitat pastor gregem suum in die, quando fuerit in medio ovium suarum dissipatarum (Ezech. XXXIV, 11). Et per quemdam sapientem dictum agnoveris, quia necesse est adesse divinum, ubi humanum deest auxilium. Quod si prolixitas [(334) 1Kb] te excruciat temporis, et perditio contristat [(335) 1Kb] obeuntium sine subventu baptismatis, idque tuos non curare tortores [(336) 1Kb] , tantum de tui cruciatu suas ut compleant 164 voluntates, perpendis; [Col. 0312C] Dei te totum subdens voluntati et disposito [id est, dispositioni], vitam ipsam dare, ne dicam dispendium [Col. 0313A] omnimodum honoris pro grege paratus subire, illius dicentis utere voce: Si propter me haec tempestas est, tollite me et mittite in mare (Joan. I, 12), tantumne diutius mei causa navis periclitetur Ecclesiae, tam innumeros, heu dolor! [id est obeuntes sine baptismo] filios morti transmittens aeternae. Verum ista modo volumus sufficere. Deus illa tibi concedat prodesse [(337) 1Kb] . Amen.

29. Clericus es? Ipsum, quaeso, te conveniat vocabulum, videlicet ut de sorte perpendens te esse debere Domini, aliud praeter ipsum ambiens, tanti boni consortium perdere nonnihil timeas; magis tali socio te dignum exhibeas. Canonicus si diceris [(338) 1Kb] , vide ne a canonibus devies sanctis. Quod si forte eos respuis, cogita in quali ordine judici debeas [Col. 0313B] praesentari, qui scilicet laicum [subaudi ordinem] abjurasti, et ecclesiasticum non servasti. Presbyter es? Gravitatem quam ferre videris nomine, conserva operatione. Diaconus es? Ministrum te agnoscens esse sacramentorum coelestium, pudicum (I Tim. III, 8) te secundum Apostolum omnimodis agens, tantis dignum officiis, Deo cordis et corporis conserva caelibatum, sciens manibus immundis tam sacratissimum tractari non debere sacrificium, quod institutum ad delicta emundanda est omnium. Subdiaconus es? Subditum te esse debere non solum Deo, sed omnibus scias Ecclesiae praelatis, ut a Domino et hic exaltari, et in futuro remunerari merearis. Exorcista es? Ipsum, quem adjurando a corporibus aliorum expellis, dominari [Col. 0313C] non permittas sensibus tuis. Ceroferarius es? Lumen aliis ministrans, te peccatorum et ignorantiae tenebris obscurari ne sinas: magis et ipse intus illuminari, et aliis lumen boni exempli praebere, quaeso, contendas. Lector es? Id instanter, unde agnomen trahis, agendo, stude, ne discrepes ab officio. Ostiarius es? Cor tuum Deo pande, venienti diabolo claude insidianti.

30. Monachus es? Nulla admonitione indiges [f. nisi] non tantum ut in eo quod bene coepisti optime perseveres, si tamen es quod diceris, quod putaris, quod in habitu praetendis. Quod si aliter, quod 165 absit, vae tibi qui lupum sub pelle ovina tegis. Vide tamen ne desperes [(339) 1Kb] . Expelle magis lupum a corde, et redde ovem pelli suae. Memento [Col. 0313D] Dominum, ut jam alibi diximus, [(340) 1Kb] ex lupo ovem, imo reddidisse pastorem. Sed ut illum excusando te magis accusem, aliud est [(341) 1Kb] ignarum boni aperte saevire, aliud sub praetextu religionis et alios decipiendo fallere, et iram sibi Dei simulando quod [Col. 0314A] non est provocare. At ut forte non simulatione illud agis: quadam negligentia consopitus segniter torpescis. Repara itaque vires, resume constantiam, induere fortitudinem, ut gigas pugna fortiter contra aereas nequitias; neque enim aliter eas devincere, neve alio modo tam arduum culmen valebis ascendere. Meditare regulam, vitas sanctorum Patrum crebrius relege, in his te quasi in quodam speculo conspice, et vitam tuam ad illorum compone. Obedientiam tibi primum indicito, conventus publicos caveto, contubernia saecularium fugito; scito a quodam verissime dictum, quod et [(342) 1Kb] a nobis, heu dolor! experimento quoque constat probatum, quia ovis quae de ovili egreditur luporum morsibus patet. Si quando vero obedientia aut aliqua justa [Col. 0314B] necessitas tibi processum indicit in publico, habitus ipse, sermo, vel potius solitudo ipsa, incessus, vultus, et color sit admirationi cunctis, timori, et exemplo. Meum et tuum quasi quoddam vita sacrilegium, sine quibus quietissima omnium generalitas valuit esse. Et, postquam cuncta compleveris, quae vero conveniunt monacho, memento te in hoc periculoso adhuc navigare salo, in quo omnia pene incerta, omnia dubia, tam secunda quam adversa, tam naufraga quam tranquilla. Donec igitur pervenias ad portum, ne te reddas securum. Audi Ambrosium: Laudari ante gubernator non potest, quam in portum navim deduxerit.

31. Abbas es? Memor esto quod diceris, quamque [Col. 0314C] difficilem rem et arduam susceperis; utque in te finem istius claudamus sermonis, attende, quaeso, tanti dignitatem nominis, cujusque vice fungeris oculis perspice mentis. Monachus est, qui se ita interceptum angustiis videns, usque ad desperationem pene adductus, sed omnipotentissimae miserationis Dei anchora, ne in carybdim ipsius penitus proruat, retentus, timorem illum de miseratione Dei existere ratus, ad se revertitur, laqueumque, quo cum Juda strangularetur, imponere sibi devitat, relinquensque omnia quae in saeculo possederat, ambitum scilicet ipsum cum sensu, monasterium petit, totumque se Domino tradit, nihil sibi utique reservans ex omnibus, quippe qui nec ipsum corpus in propria retinendum noverit atque decreverit potestate; 166 [Col. 0314D] quid manducabimus, aut quid bibemus, aut quo operiemur, nedum dicere, cogitare saltem sibi computans interdictum, omnia necessaria a patre monasterii sibi proventura securus. De monacho, inquam, satisfactum decerno.

[Col. 0315A] 32. Nunc vero quid de abbate dicemus? Diximus quidem paululum, sed et de eodem paulo plus prosequamur. Abbas est omnium monachorum, si loqui auctoritas ita concederet, monachissimus, qui utique plus jejunare, plus valet orare; plus legere, plus psallere; inediam, nuditatem, inopiam, contumelias, despectum, famem, sitim, algorem, ventum, imbrem, nivem, grandinem, probra, derisiones, subsannationes, ad postremum omnia incommoda patientius tolerare; benevolentiam, ubi beneficentia non suffragatur, omnibus etiam odio eum insectantibus amplius caeteris exhibere, qui docibilior atque docilior caeteris; qui, si fieri potest, hoc est concordantibus caeteris virtutibus, sapientior, qui charitate refertior; qui disciplinae rigore volentior, qui benignitatis [Col. 0315B] copia mansuetior, qui liberalitate praestantior, qui ad compatiendum calamitosis paratior, qui humilior sit omnibus, atque submissior. Et hic quidem ut de monacho, sic et de abbate satisfactum decerno.

33. Isti etenim, quos passim compertum, proh nefas! habeo, monachis tantum praeesse, non autem monachi affectant, certifico, esse; et ideo eos fugiendos potius quam sequendos autumo fore, nedum eorum exemplo consultum sit vivere, quos constat tam noxia, tam innumera, tam gravia, tam immania de se protulisse. Opportunum sane censeo narravisse quid [(343) 1Kb] horno anxietati contigerit meae. Lauduni namque cum essem nativitatis Domini die, rogavit me abbas, ut in festivitate sancti Stephani in capitulo sororum venirem, et (ut verbis ipsius loquar) [Col. 0315C] eis aliquid boni dicerem. Annui, et post consuetam lectionem, petita et accepta benedictione, dixi: »Rogatus aliquid boni vestrae dicere charitati, non invenio [Col. 0316A] aliud, nisi qualecunque sit quod ista nocte mihi contigerit, vestrae referam dominationi. Sollicitatus nimium heri pro recipienda provisione abbatiae sancti Amandi, cum ad nocturnale officium vigilando, ut, proh nefas! saepe somnians, starem, dum lector ad eum pervenisset tractatus beati Hieronymi locum, ubi Dominus in Evangelio quibusdam praefatis prosequitur dicens: Venient haec omnia super generationem istam (Matth. XXIII, 36), et ego explanatione ejusdem jam fati doctoris hoc ita intellexissem, quod qui hodie fratrem suum, hoc est Christianum aliquem, injuste interficit, tanto majorem noxam sibi contrahit 167 ab his, qui ab Abel justo usque ad sanguinem Zachariae filii Barachiae aliquos occiderunt, quanto et illam [scilicet noxam] omnem pro [Col. 0316B] consortio generationis utique habet, et suam insuper, quam imitatione commisit ipsorum. Cumque me hoc nimium terruisset, ut saepe contingit, ex aliis alia colligens, et quod de homicidio sensum fuerat sentiri, et de caeteris criminibus ratio evidens postularet valere, coepi intra me dicere: Tunc ergo debes abbas cum hujusmodi conscientia fieri? Monachus primum efficere.« Nam de praesulatu [(344) 1Kb] tum temporis exciderat, nisi quod et hunc indigne subierant multi. Igitur quia ab illo quo libri hujus clausula fieri debuit longe digressi sumus loco, anchoram nostram in isto figamus modo, ut paulisper recreatus proreta, vires citius expeditiusque resumat. Hujus itaque nostri scilicet textus sermonis in laudem desinat sanctae Trinitatis. Tibi laus, tibi gloria, tibi [Col. 0316C] gratiarum actio, o beata Trinitas. Miserere, miserere, miserere, licet indignissimo de, te tamen indecenter loquendi trepido, cujus nomen non ignoras, mihi.



INCIPIT LIBER SEXTUS.
[Col. 0315]

[Col. 0315C] 1. Usuale est nautis non minus piratas quam procellas, plus vero nonnunquam ipsius vicinia portus, quam ipsum formidare pelagus, dum [(345) 7Kb] dromo saepe praeter granditatem onustus, improvise illiditur [Col. 0315D] syrtibus, spesque tota laboris cum ipsis deperit laborantibus, amicis e vicino spectantibus; quod ne et nobis contingat, [(346) 1Kb] exsurgens precamur: Salva nos ne pereamus (Matth. VIII, 25), te enim sine, nil altum mens inchoat, nedum perficiat [f., perficit] sextus hic, gubernatrix Dealitas summa, dum de te nobis praesumentibus sulcari nititur sinus, portum jam respiciens quo tendimus. 168 Ut jam itaque ordinibus sacris breviter tactis, veniamus ad hominum [Col. 0316C] discretos effectus, eosdem quoque alloquentes, quo possumus succinctius. Justus es? Suggero, dissimula, imo cogita te non esse [subaudi justum], ut possis veraciter esse. Peccator es? Contende quantum [Col. 0316D] vales non esse [subaudi peccatorem], recognoscens te veraciter esse. Hoc enim pacto, Deo adjuvante, poteris aliquando non esse. Justus es? Vide ne corruas. Peccator es? Conare ut surgas. Justus es? Teneat te casus angeli ad cautelam. Peccator es? Animet te ascensus hominis ad poenitentiam. Nec tu itaque prior de propria actione confidas, nec iste de Dei misericordia desperet, quia si scitur hodie quales sitis, cras uterque quid futuri sitis, omnino nescitur. Mutabiles enim tam tenebras quam [Col. 0317A] lucem cordis esse, et lapsus tantum [(347) 1Kb] , et erectio quotidie monstrat lapsorum. Unde, et quibusdam, cum et alibi dixerit: Qui stat videat ne cadat (I Cor. X, 12), dicit Apostolus: Fuistis aliquando tenebrae, nunc autem lux in Domino (Ephes. V, 8). Peccator es? Audi unde gaudeas: Gaudium est in coelo super uno peccatore poenitentiam agente, quam supra nonaginta novem justis, qui non indigent poenitentia (Luc. XV, 10). Justus es? Audi quid caveas: Videbam Satanam sicut fulgur de coelo cadentem (Luc. X, 18).

2. Caeterum nec justus adeo, nec peccator adeo: medius quidam inter haec duo te delectat locus? Time, rogo, ipsum valde teporem, ne ab ipso rursus labaris ad frigus. Nam sicut a tepore ad calorem, ita saepenumero ab eodem declinatur, teste Gregorio, [Col. 0317B] ad frigus. Audi denique quid angelo dicatur Laodiciae: Utinam calidus esses aut frigidus; nunc autem quia tepidus es, incipiam te evomere ex ore meo (Apoc. III, 16). Vae autem qui ex ore irrecuperabiliter evomitur Dei. Quo contra Psalmista de sanctis: Ibunt, inquit, de virtute in virtutem (Psal. LXXXIII, 88); quia videlicet, ut Leo beatus ait, scientes arbores se esse in Ecclesiae viridiario plantatas Dominico, non solum cavent ne deficiant in pejus, etiam dant magnopere studium ut proficiant in melius. Cum autem pulcherrima cujusdam nostrorum, quia mitissima, habeatur sententia dicentis, non futurum extra misericordiam, qui vel partem bonorum operum fuerit assecutus, non minus tamen receptissima alterius, quia verissima, est retinenda definitio dicentis: Qui [Col. 0317C] non proficit, deficit, et qui nihil acquirit, nonnihil perdit. Cui assentiens nec inferior alter, Omnis, ait, defectus ad nihilum tendit. His itaque ita connexis, timendum ne dum non inhias profectui, succumbas defectui, devenias 169 nihili. Sunt autem quidam, teste Gregorio, a quorum liberari satage consortio, qui ut fruantur saeculo, dispensatorie serviunt Deo. Sunt contra alii, quorum in numero stude inveniri, qui ut fruantur Deo, transitorie serviunt mundo. Hunc autem medium esse justitiae locum aestimo. Quod si omnino te erigere non vales (ut non vales) ad supremum illum Deo placendi ordinem ullomodo, saltem vel ad istum te humiliter firmissimeque teneas medium postulo, ne quando scilicet ruas ad illum infimum [(348) 1Kb] ordine devio; neque enim ideo [Col. 0317D] debes fieri perditus, quia non vales esse perfectus, nec ideo pessimus, quia non potes existere optimus. Ipsa denique humilitas, qua de te vilia aestimas, si sit vera, et non potius segnitia, te quandoque erigere valebit ad sublimia, teste voce Dominica (Matth. XXIII, 12).

3. Ne vero, dum haec mitius tecum ago, me tibi suadere putes, vel etiam forsitan concedere, ut ab aliquibus dum abstines, alicui deservias quasi cum venia vitio, cum, docente Apostolo, [Col. 0318A] noverim quia modicum fermentum totam massam corrumpit (I Cor. V, 6). Audi dictum a Jacobo. Quicunque totam legem observaverit, offendat autem in uno, erit reus (Jac. II, 10). Legem autem hanc utrum Evangelii aut Veteris Testamenti, an simul utramque dicat, studiosis relinquimus disquirere, cum et interrogata in duobus praeceptis totam Veritas ipsa legem et prophetas dixerit pendere (Matth. XXII, 40), et Apostolus plenitudinem legis dilectionem dixerit esse (Rom. XIII, 10). Scimus vero Augustinum dixisse: Si quis unum mandatum custodiat, aliud praevaricetur, non ei prodest. Custodit se aliquis ab avaritia, non custodit ab adulterio? Utique in uno convictus, damnatur etiam saeculi legibus; nec prodest ei alterius [Col. 0318B] criminis abstinentia, qui in altero fuerit deprehensus. Hoc sensu cum terribile sit valde quod protulit, sed tamen super hanc eamdem Apostoli sententiam Hieronymum jam consuluerit; nec incognitum nobis, legem totam intelligere decem illa generalia praecepta, unde omnium specialitas velut e quodam rivo fidibus decachordi distincta derivatur: quae [scilicet decem praecepta] cum insolubiliter a duobus illis maximis et primis deducta, decem faciant rivos, septem videlicet ad dilectionem proximi, tres pertinentes ad dilectionem Dei, ita suam servant unde emerserant naturam, ut unum sine altero, sicut nec caput, ita nec amplecti veraciter respuique valeant membra. Nam sicut Deum non diligere probatur, qui proximum [Col. 0318C] non diligit, Joanne dicente: Si quis dixerit quoniam diligo Deum, et fratrem suum odit, mendax est (I Joan. III, 9); et non tam proximum, quam etiam inimicum, Domino dicente: Diligite inimicos vestros, bene facite his qui oderunt vos, ut sitis filii Patris vestri qui in coelis est (Matth. V, 44); nulla autem evidentior redamatio quam patris ad filium, filii ad patrem, quem non amare convincitur, 170 qui ejus spernit jussionem: ita illa tria, quae a primo deducuntur, nullus qui illud veraciter observat potest praevaricari. Nemo enim diligens Deum alium colit praeter eum, neque accipit nomen ejus in vanum, nec aliquid facit boni nisi propter verum Sabbatum, hoc est [Col. 0318D] requiem sempiternam. Et sicut proximum non diligere comprobatur qui Deum non diligit, nam nec seipsum diligit, Psalmista dicente: Qui autem diligit iniquitatem, odit animam suam (Psal. X, 5); ita qui illum diligit veraciter, caetera ex hoc deducta non negligit. Nam et honorat parentes, nec moechatur, nec occidit, nec furatur, nec falsum testimonium dicit, nec concupiscit uxorem proximi sui, nec rem aliquam ejus. Qui vero aliquid horum praevaricatus fuerit, omnium reus ideo tenetur, quia in ipsum excessisse fontem, [Col. 0319A] unde cuncta procedunt, videtur, cum neutrum horum quae sunt prohibita agere proximum veraciter diligens [(349) 1Kb] possit; Dilectio enim proximi malum non operatur (Rom. XIII, 10). Haec cuncta diximus ideo, ut si saltem illum medium bonitatis locum vis obtinere, omni capitali vitio studeas carere.

4. Capitalia vero ea noveris esse, quae [(350) 1Kb] decachordum tabulis lapideis prohibet scriptum. Et ut eodem sensu ea dinumeremus, quae jam sunt a beato Augustino digesta, sciendum est primo quia idolorum est perfidia, a qua te prohibet, cum dicit: Deus tuus, Deus unus est (Marc. XII, 29). Hanc sequitur error haereseos, et diversarum superstitionum, praecantationes videlicet, et quae [Col. 0319B] vulgo dicuntur facturae [(351) 1Kb] , et illa quae vanitates et insaniae falsae dicuntur a Psalmista (Psal. XXXIX, 5); ipsa quoque quae Apostolus terribiliter enumerat dicens: Dies observatis et menses et annos, timeo ne sine causa laboraverim in vobis (Gal. IV, 10), et his similia, a quibus omnibus compesceris, cum audis: Non assumes nomen Dei tui in vanum (Exod. XX, 7). Perjuria quoque et in hoc mihi videntur prohibita. Hinc superbia, elatio, et inanis gloria, vel amor saeculi, pro quo maxime in omnibus negotiis laboratur ab his qui Deum non diligunt, a quibus retraheris, cum Sabbatum servare juberis, id est ut declinans a malo et faciens bonum (Psal. XXXVI, 27), vaces a peccato, et servias Deo: omnia autem humiliter, [Col. 0319C] non superbe, propter remunerationem aeternam, non propter inanem saeculi gloriam. Hae tres praeceptorum distinctiones, malorumque prohibitiones. Ad amorem vero proximi pertinent haec: Honora patrem et matrem (Exod. XX, 12), ubi praeter carnalem genitorem etiam Dei Patris et Ecclesiae matris praepositorumque Ecclesiae honor specialius tibi indicitur. Non moechaberis (Ibid., 14), in quo compesceris ab omni libidine. Non occides (Ibid., 13), in quo prohiberis ab omnimoda crudelitate. Non furtum facies (Ibid., 15), in quo restringeris ab avaritia et rapacitate. Non falsum testimonium dices (Ibid., 16), in quo prohiberis a falsitate, perjurio, detrectatione [f. detractione]. Non concupisces [Col. 0319D] uxorem proximi tui (Ibid., 17), in quo revocaris etiam ab 171 adulterina cogitatione. Haec si illibate custodieris tecum, te exemplo Domini [(352) 1Kb] juveni se haec observasse dicenti, ut ad majora subveharis, possum commonere (Marc. X, 20). Si [Col. 0320A] autem in aliquo horum te praevaricatorem deprehendero, non te accendo ad meliora, (corrigere moneo iniqua, nec ut scandas dico de virtute in virtutem) sed ut convertaris a malitia ad bonitatem. Nam non est iste locus ut putabas bonitatis medius, imo est nullus. Qui enim nec Deum nec proximum diligere [(353) 1Kb] , contra haec decem praecepta excedendo in aliquo, etiamsi quaedam illorum videaris implesse, probaris; quam bonitatem habere te putas, antequam ea scilicet, quae minus fecisse te agnoveris, corrigas? Cum autem vel usu bonitatis, vel satisfactione emendationis his te vitiis, quae haec decem prohibent, purgatum; his te virtutibus, quas [(354) 1Kb] monent, id est dilectione Dei et proximi, fide et spe agnovero [Col. 0320B] ornatum; te locum credo subiisse medium, et ut ad superiora eveharis, omnia scilicet vendendo et dando pauperibus, Christumque sequendo, moneo: aut certe, ut firmiter te saltem in his teneas, suggero; quia solis his te non solum salvandum, etiam remunerandum scio, Psalmista dicente: Imperfectum meum viderunt oculi tui, et in libro tuo omnia scribentur (Psal. CXXXVIII, 16), hoc est perfecta et imperfecta. Perfecta autem sunt, quae, ut praemisimus, Dominus juveni offerebat, dicens: Si vis perfectus esse, vade, vende omnia quae habes, et da pauperibus, et habebis thesaurum in coelo, et veni, sequere me (Matth. XIX, 21). Imperfecta vero, quae jam medium justitiae locum describentes praemisimus, quibus etiam saeculares [Col. 0320C] pervalde Deo placere credimus, perque [(355) 1Kb] poenitentiae dignos fructus misericordissimi judicis gratiam nos mereri, etiam post multimodum ipsius contemptum speramus, nuptialemque quam terrena laesione perdidimus vestem, etsi non cum corona, saltem cum venia, reconciliatos nos recepturos credimus; omnia vero haec [(356) 1Kb] ad reprimendam praesumptionem, et excitandam devotionem, non injiciendam cum sint prolata desperationem.

5. Sciendum etiam minima quaeque persaepe multum valere, cum et largitate solummodo eleemosynarum maxima conversis donentur peccata. Hoc agi tantummodo gratuita Dei constat gratia, quae id quod miserando inspirat, miserando ut perficiatur adjuvat, miserando perfectum recipiens [(357) 1Kb] [Col. 0320D] coronat. Facit et hoc omnia delicta exstinguens charitas, (nemo enim veraciter alicui miseretur, nisi Dei et ipsius amore [subaudi misereatur], cui miseretur) cujus virtutis tanta est praerogativa, [Col. 0321A] ut etiam ejus imperfecta multum sint accepta, cum et hac [hac scilicet charitate] carens virtus, etiamsi videatur esse aliqua, sit nulla (I Cor. XIII), teste voce apostolica. Nam 172 ut dicamus de ipsa qua in Deum credimus fide, si propter aliud credendo eum [(358) 1Kb] , quam propter illius nostraeque animae amorem colimus, nil utilitatis acquirimus. Sperare autem de eo quid aliud maxime praecipimur, nisi quod ejus amatu vel redamatu, visione et cognitione in aeternum fruemur? Non moechari autem, non occidere, non furtum facere, non falsum testimonium dicere, non concupiscere rem proximi, nec ejus uxorem desiderare, vel aliud, nisi [subaudi ab his abstineatur] pro Dei fraternoque amore, quid putamus juvare? Quodlibet itaque bonum quanquam [Col. 0321B] minimum, si propter charitatem facis, securus esto, cum fructu facis; si propter aliud facis, ne erres, inaniter facis. A quolibet malo si charitatis amore compesceris, mercede non carebis. Si ob aliud agis, nec venia, nedum gratia, dignus haberis. Quisquis ergo medium locum justitiae vis obtinere, haec observa decem praecepta, et hoc propter duo illa, id est, dilectionem Dei et proximi. Quod si contingat ab his te forsitan elabi; quo citius potes, recurrens ad pietatem, quem amas, medici, et contemptum paulo minus amorem ipsum confitens, multumque deflens, tuo stude loco restitui. Amat enim eos, a quibus quoque non amatur; nedum te despiciet, a quo quamlibet parum negligentius [id est aliquo modo] ex aliquo diligitur. Cum [Col. 0321C] ergo tanto amico festina reconciliari, undeque cecideras restitui; quando quidem restitutos nonnullos vides etiam ad potiora provectos. Vera autem restitutio, ubi vera confessio; vera autem confessio, ubi vera conversio, ubi autem vera conversio, ibi vera curatio. Nam quid pertinet vulnus medico monstrare, si eo non vis curari [(359) 1Kb] ? saepius vero monstrata, nec curata plus tument vulnera, ita ut ipsos sui fetore a quibus videntur inficiant, frequenti attactu deteriorata.

6. Poenitens itaque es, aut esse vis? Considera regulam poenitendi in dictis expressam Baptistae Domini! Facite, inquit, fructus dignos poenitentiae (Matth. III, 8); et paulo post: Qui habet duas [Col. 0321D] tunicas, det non habenti (Luc, III, 11); caeteraque exsequens [id est prosequens] misericordiae opera, docet perspicacissime curam aliorum necessitatibus [supple eum] misericorditer debere impendere, qui ut misericordiam consequatur a Domino, culpas insequendo poenitentiae dignum cupit fructum exhibere. Vestiat itaque necesse est nudum, qui amissum innocentiae vult recipere ornamentum. Pascat esurientem, qui mortiferam animae desiderat evadere famem. Potet sitientem, qui vult evadere aegritudinem morum. Consoletur in carcere constitutum, qui inferni non vult subire [Col. 0322A] ergastulum. Confortet dolentem, qui aeternum non videre desiderat dolorem. Recipiat hospitio peregrinum, qui vult a Domino recipi in aeternum illud paradisi tabernaculum. 173 Redimat captivum, qui a diaboli laqueis cupit liberari. Per Christum solatietur in aliquibus necessitatibus constitutum, qui de necessitatibus diversarum vult liberari angustiarum. Sepeliat mortuum, qui perditionis aeternae cupit evadere lethum. Liberet constrictum pro debitis, qui liberari a suis cupit peccatis. Eripiat eos qui ducuntur ad mortem, qui vult inferni effugere carcerem. Vincat animum impatientem, qui vult diabolum superare bacchantem. Corripiat in misericordia negligentem, qui castigantem placare vult Deum Patrem.

[Col. 0322B] 7. Est autem praeter hos alius misericordiae promerendae specialior tantopere modus, quanto ab ipso Domino ore proprio institutus, hisque adjunctus, imo ordine, natura, atque utilitate ita praelatus: Dimittite, inquit, et dimittetur vobis, date et dabitur vobis (Luc. VI, 37); et: Nisi dimiseritis hominibus peccata eorum, nec Pater vester, qui in coelis est, dimittet vobis peccata vestra (Matth. VI, 15). Tertioque idem eodem replicans sensu: Cum statis, ait, ad orandum, dimittite si quid habetis adversus aliquem, ut et Pater vester, qui in coelis est, dimittat vobis peccata vestra (Marc. XI, 25). Quarto autem parabola, quae et idem monstraret, praemissa [(360) 1Kb] : Sic et Pater meus caelestis faciet vobis, si non remiseritis unusquisque fratri suo de cordibus vestris (Matth. XVIII, [Col. 0322C] 35), videlicet ne ore se quis aestimet Deum posse fallere, qui ipso videt in corde. Quinto vero: Si offers, inquiens, munus tuum ad altare, et recordatus fueris quia frater tuus habet aliquid adversum te; relinque ibi munus tuum ante altare, et vade prius reconciliari fratri tuo, et tunc veniens offeres munus tuum (Matth. V, 23). Sed tu forsitan dicis: Abest longe quem laesi, nec possum eum adire. Dicit tibi angelus: Gloria in excelsis Deo, et in terra pax hominibus bonae voluntatis (Luc. II, 14). Dicit et psalmus: In me sunt, Deus, vota tua, quae reddam laudationes tibi (Psal. LV, 13). Dicit et Apostolus: Si fieri potest, et utcunque pacem in voluntate retine; ita enim et Dominus: Si ibi fuerit filius pacis, requiescet super illum pax vestra; sin autem, ad vos [Col. 0322D] revertetur (Luc. X, 6), id est, non deerit a voluntate et remuneratione vestra, etiamsi ab illo non fuerit recepta. Dicit et Gregorius: Debemus itaque ad proximum quamvis longe positum longeque disjunctum mente ire, eique animum subdere, humilitate illum ac benevolentia placare. Sexto demum Dominus: In qua, inquit, mensura mensi fueritis, remetietur vobis (Matth. VII, 2). Septimo 174 dicens de adultera: Qui sine peccato est vestrum, ait, primus in illam lapidem mittat (Joan. VIII, 7), hoc est, feriat alterius sine misericordia admissum, qui in se nullum habet [Col. 0323A] quo feriri possit peccatum. Hinc Seneca: Vide, ait, si adhuc malus es, et similibus parce: verum si esse desiisti, cur aliis bonum emendationis abscidas, si tamen hujusce istic non dissonet persona? Octavo: Ejice primum trabem de oculo tuo, et tunc perspicies ut educas festucam de oculo fratris tui (Matth. VII, 3): festucam iram dicens subitam et levem; trabem superbiam, odium et inimicitiae retentionem. Nono: Medice, cura teipsum (Luc. IV, 23), id est, emenda prius in te iram vel odium et ita demum alterius insequendo cura peccatum; exemplo videlicet cujusdam philosophi, qui cum ad iracundiam, ut jam in alio volumine [(361) 1Kb] retulimus, concitaretur, eidem a quo incitabatur dixisse fertur: Jam te percuterem, nisi iratus essem. Quod si alicui fidelium contigisset [Col. 0323B] dixisse, quid aliud ageret? non [legendum videtur nonne] custodia propriae mentis sospitate, illius phrenesim haustu patientiae curaret? Quid vero nobis trabem proprio in oculo ferentibus et de alterius [subaudi oculo] festucam avellere nitentibus, facto in hujusmodi gentilis idem, proh nefas! clamaret [(362) 1Kb] nisi quod jam dudum propheta: Erubesce, inquiens, Sidon, ait mare (Isai. XXIII, 54); ac si ipso exemplo diceret: Qua fronte Christianus quilibet cum trabe superbiae alterius de oculo festucam alicujus vitii conaretur demere, cum me academicus nec ipsam festucam irae oculo cordis velle videat gestare, dum de alterius tignum elationis studeo revellere? Decimo vero item Dominus: Diligite, inquit, inimicos vestros, benefacite his qui oderunt vos, ut [Col. 0323C] sitis filii Patris vestri, qui in coelis est, qui solem suum oriri facit super bonos et malos, et pluit super justos et injustos (Luc, VI, 27). Facessat ergo omnis indigne poenitentium, imo Deum hac simulatione ad iracundiam provocantium, his divini oris praeter innumerabilia tonitruis perculsa saltem dolositas; aestimentiam [(363) 1Kb] veniam se mereri nullo modo peccaminum, quandiu in corde aliquod phreneticum retinent odium.

8. Ad fructum autem dignum poenitentiae etiam hoc pertinet maxime, ut qui se illicita perpetrasse considerat, sese a licitis caute restringat; ipsarum etiam rerum illecebris, quas sibi causam alicujus recognoscit fuisse criminis, corpus suum assuefacere ulterius caveat: sciens a quodam veracissime 175 [Col. 0323D] dictum, quod et a nobis utinam non fuisset perspicacissime, [Col. 0324A] heu dolor! experimento nuper probatum; quia aliud est exhausta pestis, aliud consopita. Furens enim adversarius, a corde se docens expulsum alicujus, propulsionis suae vindicare nitens injuriam, praeter alia mille nocendi ingenia, illum maxime, quo admitti solebat, observat introitum, cui nisi virilis cum Dei auxilio adhibita fuerit custodia, (exemplo necis Isboseth. cujus dormiente ostiaria improvise contigit interitus (II Reg. IV, 5), cum ininguine, ablatis etiam spicis [(364) 1Kb] quod purgabatur frumenti, a latrunculis fuerit percussus) plerumque irruere tanto solet saevius, quanto inopinatius, juxta hoc quod ait Dominus: Cum immundus spiritus exierit ab homine, ambulat per loca inaquosa quaerens requiem, et non inveniens, dicit: Revertar [Col. 0324B] in domum meam unde exivi, et veniens domum, etc., Tunc vadit et assumit septem alios spiritus secum nequiores se, et ingressi habitant ibi, et fiunt novissima hominis illius pejora prioribus (Luc. XI, 24). Ecce quod malum de negligentia, desidia, vel torpore generatur. Unde et Psalmista, dum necessitates carnaliter populi describeret, casus moraliter nostros ostendebat, dicens: Omnem escam abominata est anima eorum, et appropinquaverunt usque ad portas mortis (Psal. CVI, 18). Escae autem animarum, oratio, psalmodia, jejunia, eleemosynae, et continuae sunt lectiones: quae qui abominatur, nisi ei contingat quod sequitur, id est, ut clamet ad Dominum dum tribulatur (Ibid., 19), ut et necessitatibus [f., e necessitatibus] suis liberetur, aeternae sine dubio mortis, [Col. 0324C] teste Gregorio, periculum incurrere creditur: desperatur enim ejus etiam temporaliter vita, qui carnalia respuit alimenta.

9. Sed ut meipsum in hoc quod coepi traham in exemplum, cum paulo resolutius quam competeret nudius tertius me agerem, sensi, proh nefas! in parvissima (ut mihi videbatur, non ut erat) occasione, quam me titillans amara illa voluptatum suavitas, etiam in carcere positum, dolore confectum, pupugerit, longe quidem quam solebat mitius, sed rursus longe aliter atque putaveram: ita ut in hoc saltem cognoscere potuerim, non mollem, sed omnimodis fortem, non muliebrem, sed virilem cordis januis me debuisse custodiam adhibere. Quod, o bone Jesu, pie, coelestis ac sapientissime, istic poni decuit medice, [Col. 0324D] non ut tibi revelem, qui omnia nosti antequam [Col. 0325A] fiant, sed ut [(365) 1Kb] (praeter id quod potissimum est flagitandum, id est, dum ego illud describo ut deleas, dum ego adversum me confiteor, tu cum innumerabilibus et gravioribus deleas) etiam lecturis in isto provideam, videlicet ut causam juste quam patior animadversionis tuae perpendant, 176 quo tuam in hoc justitiam glorificent: considerantes quam reus in tuo conspectu parebam, cum me [(366) 1Kb] illud nec esse omnimodis caecus perpenderem: cum et nunc percussus, prostratus, oculisque parumper apertis, teque ex aliquantulo [(367) 1Kb] , ut mihi videtur (a te autem, utrum sciam, veraciter scitur) sciens, et me non tam emendare quam corrigere cum tui adjutorio, ut te videre merear, volens, dominis quoque crudelissimis, qui me dum a te fugerem [Col. 0325B] receperunt, terga ad te refugiendo dare deliberans, nexu adhuc insolitae consuetudinis et maculis retentus pernoxiae frequentationis, tam miserrime ictu zabolico terebratus, jaculisque peccati percussus confodior. Rursum quam miser eram, perpendant, a te penitus aversus, qui tam inutilis adhuc pareo ad te quasi conversus: quam impius cum me ipse crudeliter interficerem, qui tam iniquus, cum me a te refici misericorditer postulem; quid superba caro in prosperitate egerit, quae adhuc in tam maxima adversitate superbit: quid petulcus moliebatur animus, cum quaedam illi pro voto arridebant, cum adhuc evanescat, cum universa ei repugnant; simul ut mei jactura sibi cautelae capiant commoda: (felix [(368) 1Kb] enim alterius cujus sunt documenta flagella) [Col. 0325C] proque memet miserrimo tuam eo obnixius postulent clementiam, quo numerosiorem agnoverint culpam, abundantiorem intellexerint et intercessionis indigentiam.

10. Verum ut ad te cum quo mihi erat sermo redeam, suggero ut dum agis poenitentiam, ipsam quoque non solum a malis, etiam a bonis temperes linguam, Psalmista docente te, dum dicit de se: Cum consisteret peccator adversum me, obmutui, et humiliatus sum, et silui a bonis (Psal. XXXVIII, 2); qui tamen praemiserat: Posui ori meo custodiam. Aliud enim est custodiri, ut rationabiliter, dum utilitas exposcit, proferatur; aliud penitus obturari, ne ullatenus proferatur. Unde et in alio psalmo precatur dicens: Pone, Domine, custodiam ori meo, [Col. 0325D] et ostium circumstantiae labiis meis (Psal. CXL, 3). Ostium vero et aperitur et clauditur. Peccatoris vero nomine diabolum hic expressum intellige, qui [Col. 0326A] tentationis vel poenitentiae tempore, ut jam dictum est, contra nos maxime probatur consistere. Nam et illum, qui uxorem patris violaverat, tradi Apostolus Satanae praecipit in interitum carnis, ut Spiritus salvus sit in die Domini (I Cor. V, 5). Tradi autem Satanae dicitur, ad conflictum, non ad dominatum; ad certamen, non ad servitutem; ad carnis interitum, non ad animae detrimentum; videlicet ut dum illo cum adversario jejuniis, vigiliis, caeterisque corporis cruciatibus pugnante caro 177 interiret, spiritus, hoste devicto, salvus in die Domini fieret. Unde et alibi quaedam saecularia in exemplum proferens idem ait: Omnis autem, qui in agone conten it, ab omnibus se abstinet (I Cor. IX, 25). Et verissime. Nam et in scammate [(369) 1Kb] luctaturis quorumdam abstinentia [Col. 0326B] indicebatur, ita ut etiam cibus eis agonisticus daretur, id est, levior, qui corpus reficiendo roboraret, non gravando elideret; et quia luxuria quoque nimium debilitat corpus, laminas plumbi renibus circumponebant propter pollutionem nocturnam: quae omnia cum propter corruptibile bravium illi facerent carnaliter adipiscendum, nos spiritualiter agere in hoc longe dissimili potius debemus conflictu, ut et carnem spiritui subjiciamus, et diabolum prosternamus, et bravium sempiternum pro victoria capiamus. Quamvis et alio congruentius modo possit intelligi quod dictum est: Tradere hujusmodi Satanae (I Cor. V, 5). Satanas quippe adversarius vel contrarius interpretatur, per quod contrarietatis nomen significatur traditum peccatorem [Col. 0326C] contrariis anterioris vitae consuetudinibus: verbi gratia, ut qui ante deliciis, nunc utatur amaritudinibus, et quidquid aversum vel contrarium est voluptatibus, exerceat poenitentiae diebus, tu intereunte hujusmodi contrarietate per afflictionem carnis [(370) 1Kb] spiritus in die Domini salvus mereatur existere.

11. Sciendum autem alium modum esse poenitentiae, quo judicio totius Ecclesiae quis certo tempore [subaudi poenitentiam agit], alium quo nostra sponte poenitemus omni tempore: Istud nulla constringitur lege, nisi prout quisque sibi velit indicere tantum, ut pro modo aegritudinis medicinam sibi noverit adhibere salutis. Illud vero ea constringitur conditione, ut nil laxius sibi possit ab eo quod praeceptum est agere, nisi ipsius, a quo ligatus est, levigetur [Col. 0326D] auctoritate, aut forte ipsius industria hoc eum ligaverit moderamine, ut si ipse defuerit, ab alio sibi absolutionem liceat postulare [(371) 1Kb] . Poenitentiam [Col. 0327A] vero nec iste nec ille digne agere convincitur, si dum unum quodlibet vitium sese macerando insequitur, aliud simile, aut forsitan gravius, aut certe plura alia committere non veretur. Nam sunt nonnulli, qui pro commisso poenitentes homicidio, aliud meditantur homicidium. Sunt etiam, qui cum homicidium poenitent, adulterium perpetrare non abhorrent. Quid istis evenit, nisi quod dicitur: Vae peccatori terram ingredienti duabus viis? (Eccli. II, 19.) Duabus viis quippe terram ingredi nititur, qui unum insequendo vitium, viam salutis quaerere videtur; caetera vero exsequendo, viam mortis incedere comprobatur; cum apertissime Jacobus dicat apostolus: Qui in uno offenderit, erit omnium reus (Jac. II, 10). Hoc enim quod de homicidio et adulterio exprimendi [Col. 0327B] gratia dixi, de caeteris unusquisque noverit debere intelligi.

178 12. Notandum interea quales impios Dominus suscipiat conversos; ait enim: Si averterit se impius ab impietate sua, et egerit poenitentiam ab omnibus peccatis suis quae operatus est, et custodierit omnia praecepta mea, et fecerit judicium et justitiam, vita vivet, et non morietur (Ezech. XVIII, 27). Si, inquit, egerit poenitentiam ab omnibus peccatis, et custodierit omnia praecepta mea; ne tu te putes aliquod poenitendo delere posse peccatum, si contemptor Domini fueris praeceptorum. Omnia ergo crimina necesse est derelinquat, et universa praecepta Dei custodiat, qui indulgentiam consequi desiderat. Cave igitur, omnis quicunque es, qui poenitentiam [Col. 0327C] desideras agere, ne duplici corde illud certamen velis adire; ne forte dum Deum te posse cogitas fallere, non quidem fallere, sed eum potius videaris irritare, quem oportuerat humillima et purissima satisfactione placare.

13. Sed ad hoc quis idoneus, cum nemo aliquid possit suis viribus? Unde quotidie clama, imo incessanter, etiam tacendo et aliud quodlibet agendo desiderans postula: Cor mundum crea in me, Deus (Ps. L, 12). Quod si nitenti tibi ipsa prava consuetudine exui difficilis occurrit effectus, ne rogo ideo deficias. Naturalis enim iste est omnium conatuum usus. Magnus enim lapis difficile evehitur ad summa, cito ruit ad infima; nec a primordio quis potest esse perfectus; teste enim Augustino, difficile est ut sic homo [Col. 0327D] mutetur, ut non habeat unde reprehendatur. Tunc tene te ad Christum, clama: Trahe me post te (Cant. I, 4); et: Educ de carcere animam meam (Ps. CXLI, 8). Et ne tuis innitaris viribus, audi eumdem Augustinum: Pugna contra concupiscentias, Deo desistente, si potes; laborare potes, vincere non potes. Unde Psalmista: Si sumpsero pennas meas diluculo, et habitavero in extremis maris, etenim illuc manus tua deducet me, et tenebit me dextera tua (Ps. CXXXVIII, [Col. 0328A] 9), ac si dicat: Quantumvis nitar, quamtumvis laborem, quovis mentis acie evolem, quovis proficiendo conscendam, cum ipsis pennis me scio casurum, nisi dextera tua solitum praestet auxilium. De ipso vero auxilio quantum praesumat, alibi ita demonstrat: Promitto vobis, filioli, et certus sum, quia si quis ex corde poenituerit, et ad vomitum peccati reversus non fuerit, salvus erit: tantum est fide [f., ut fide] non dubitet, ne delectationes repetat.

14. Inter haec igitur, subruente tentatione subita, si aut in cogitatione, aut in verbo, aut denique in facto te improvise contingat labi; ne desperes, ne deseras incoeptum, ne bene agendi in aliquo interrumpas cursum; repara redivivum certamen, resume conflictum, reaccende audaciam, vindica injuriam. [Col. 0328B] Solet dux eum militem plus diligere, qui frequentibus ictibus confossus, rursus adversarium revocato certamine impetit, quam eum qui aut nunquam [subaudi impetit], aut 179 terga dedit, nil virtutis inimicum expugnando monstravit. Audi etiam super hoc Scripturae sanctae consilium: Si spiritus, inquit, potestatem habentis super te ascenderit, locum tuum ne dimiseris, quia curatio cessare faciet [(372) 1Kb] peccata maxima (Eccle. X, 4).

15. Sanus es? Lauda custodientem te Dei misericordiam. Infirmus es? Lauda flagellantem pii Patris justitiam. Bonum est, inquit Psalmus, confiteri Domino, et psallere nomini tuo, Altissime. Quomodo? Ad annuntiandum mane misericordiam tuam, et veritatem tuam per noctem (Ps. IX, 5), mane prosperitatem, [Col. 0328C] noctem significans adversitatem, ac si dixisset: In prosperitate misericordiam, in adversitate bonum est annuntiare tuam laudando justitiam. Sanus es? Audi a quo contineris: Custodit Dominus omnia ossa eorum (Psal. XXXIII, 21). Infirmus? Audi unde consoleris: Multae, inquit, tribulationes justorum (Ibid. 20), etc.; et: Non sunt condignae passiones hujus temporis ad futuram gloriam, quae revelabitur in nobis (Rom. VIII, 18). Infirmus es? Audi, ne impatienter doleas: Quem enim diligit Dominus, corripit (Prov. III, 12). Sanus es? Audi, ne insolenter exsultes: Quod si extra disciplinam estis, cujus participes facti sunt omnes; ergo adulteri et non filii estis (Hebr. XII, 8). Sanus es? Time ne tibi dicatur: Fili, recordare quia recepisti bona in vita tua (Luc. XVI, 25). Infirmus [Col. 0328D] es? Opta ut de te dicatur: Et Lazarus similiter mala. Amplectere tu, nunc vero hic consolatur. Time tu, tu vero cruciaris. Verumtamen ne te solutum ipsa infirmitas, aut istum sanitas reddat ingratum, noveritis quia quibusdam infirmitas, aut quaelibet flagella aut ad profectum, aut ad probationem, aut ad solam gloriam Dei sunt: quibusdam autem aut ad correctionem, aut ad initium malorum, videlicet ut dum hic flagellantur, nec corriguntur, hic [Col. 0329A] incipiant torqueri, ut in aeternum crucientur. Multa enim flagella peccatoris (Psal. XXXI, 10). Vide Pharaonem, considera Herodem. Et quibusdam sanitas, aut alia bona temporalia aut ad probationem, aut ad aliorum utilitatem, aut ad judicium dantur: nonnunquam vero ideo dantur: ut abundante viatico in praesenti liberius ad mansura bona tendatur; sive ut, dum pure quis ministrat aliena, quandoque perveniat ad sua; et dum cum Dei gloria ministrantur momentanea, gloriosus cum boni operis fructu perveniatur ad aeterna. Scriptum est enim: Dedit eis regiones gentium (Psal. CIV, 44), etc. Tanto ergo minus vel affici ad haec utraque debet quis vel extolli, quanto minus ad quid sint praerogata, in hoc valet difficile mundo perpendi.

[Col. 0329B] 16. Sapiens aut es, aut esse vis, aut forte diceris? Stultus secundum Apostolum in hoc saeculo efficere, ut sis sapiens (I Cor. III, 18). Stultus es? Inclina, secundum Salomonem, aurem prudentibus (Prov. V, 1), ne sis stultus. Sapiens es? Audi: Non plus sapere quam 180 oportet sapere (Rom. XII, 13). Stultus es? Audi: Qui autem ignorat ignorabitur (I Cor. XIV, 38). Sapiens es? Audi: Prudentiae tuae pone modum (Prov. XXXIII, 4). Stultus es? Audi: Usquequo, inquit, parvuli diligitis infantiam, et stulti ea quae sibi sunt noxia cupient, et imprudentes odibunt scientiam? (Prov. I, 22.) Sapiens es? Audi: Intellectus bonus omnibus facientibus eum (Psal. CX, 10). Stultus es? Intellige: Qui avertit aurem suam ne audiat legem, oratio ejus erit exsecrabilis (Prov. XXVIII, 9). [Col. 0329C] Sapiens es? Cave quod dicit Apostolus: Melius eis fuerat non cognoscere viam veritatis, quam post agnitionem retrorsum converti (Hebr. X, 26). Stultus es? Vide quid dicat Dominus: Qui est ex Deo, verba Dei audit; propterea vos non auditis, quia ex Deo non estis (Joan. VII, 47). Sapiens es? Evita prudentiam carnalem. Stultus? Sectare prudentiam spiritualem. Sapiens? Audi: Ne sis sapiens apud temetipsum. Stultus? Time Deum et recede a malo (Prov. III, 7). Sapiens? Agnosce ipsum tuum nescire. Stultus? Aude sapere, ne tentatio te subjuget, antequam metus. Sapiens? Audi: Sapiens eris, si te non esse credideris (AUG. de Ani. et ejus orig., l. III, c 1). Stultus? Non naturae, negligentiae sapientia denegatur. Sapiens es? Audi: Altiora te ne quaesieris. Stultus? [Col. 0329D] Quae praecepit Deus illa cogita semper (Eccli. III, 22). Audite eumdem simul utrinque: Neuter excusatur, nec ille qui legit, nec ille qui legere noluit; plus deliquit qui negavit quod legit. Ille autem, qui cum potuit, noluit scire quod faceret, nequaquam evadet; quia dictum est in Job in cujusdam descriptione maledictionis, sive scilicet Judaeorum crucifigentium, sive Judae tradentis Dominum [repete dictum est] sive principali illi superbiae, sive generationi [Col. 0330A] communiter malorum (utrisque enim militat sensus): Revelabunt coeli iniquitatem ejus, et terra adversum eum consurget, et manifestum erit peccatum illius in die furoris Domini (Job XX, 27), cum eis [ia est cum peccato eorum], qui dixerint Domino Deo: Recede a nobis, scientiam viarum tuarum nolumus (Job XXI, 14). Itemque: Ducunt in bonis dies suos, et in puncto ad inferna descendunt; et Sapientia satis idem terribiliter: Vocavi, ait, et non venistis, etc.; ego quoque in interitu vestro ridebo (Prov. I, 26), etc. Propheta etiam in Threnis deplorans: Propterea, inquit, ductus est captivus populus meus, quia non habuit scientiam (Isa. V, 13). Alius vero: Omnis, ait, iniquitas ab ignorantia descendit. Et illud: Noluit intelligere ut bene ageret (Psal. XXXV, 4). Iterumque: [Col. 0330B] Nescierunt neque intellexerunt, in tenebris ambulant, movebuntur omnia fundamenta terrae (Psal. LXXXI, 5). Dominus vero in Evangelio: Qui est, ait, ex Deo, verba Dei audit (Joan. VIII, 47). Ne vero tu, neve ille alter ad qualemcunque sapientiam me putet vos invitare, praeter ad illam quae ex Deo est; et ab aliquacunque [subaudi sapientia], cum cautelam suadeo, compescere alteram, cum nulla sit alia; conabor quo citius expedire potero [(373) 1Kb] , tria sicut in corpore, ita et in animo esse genera incrementorum, verbum e verbo, sicut hic, id est, qui plura superius in 181 adminiculo, istius operis protulit, prosequens ipsum. »Est enim unum, inquit Augustinus, in corpore necessarium, quo naturalis convenientia impletur in membris; alterum superfluum, [Col. 0330C] sicut interdum senis digitis nascuntur homines; tertium noxium, quod cum acciderit, tumor vocatur; etenim sic membra crescere dicuntur, revera enim locum occupant ampliorem, expugnata bona valetudine. Ita in animo quaedam quasi naturalia incrementa sunt, cum [subaudi animus] honestis, et ad bene beateque vivendum accommodatis augeri dicitur disciplinis. Cum vero ea discimus quae mirabiliora quam utiliora sunt, quanquam nonnullis rebus plerumque opportuna, supervacanea tamen et de illo secundo genere numeranda sunt. Noxium vero illud genus est artium, quo anima sauciatur.« Istud ergo (ut haec tria qualiter accipi debeant suppetam) pessimum genus sciendi omnimodis respuendum, secundum cavendum, primum est amplectendum: [Col. 0330D] ipsa est enim vera sapientia, imo nulla alia, quae nulla suadet nisi honesta; nulla docet nisi utilia; nulla praecipit nisi Deo acceptabilia.

17. Prudens es? Esto et simplex. Simplex es? Esto et prudens. Nec enim unum sine altero aliquid valet, ut esse virtus valeat. Nam prudentia sine simplicitate calliditas; simplicitas sine prudentia fatuitas est. Audi Dominum dicentem: Estote prudentes sicut serpentes, et simplices sicut columbae (Matth. X, [Col. 0331A] 15). Volo ergo te, ut de quodam [(374) 1Kb] satis Gregorius ait lepide, scienter nescium et sapienter indoctum. Laetus es? Utinam in Deo. Tristis es? Utinam esses pro incolatu tuo. Laetus es? Audi in quo gaudere debeas: Gaudete in Domino semper (Ephes. IV, 4). Tristis es? Audi qualiter affici debeas: Quae enim, ait Apostolus, secundum Deum tristitia est, poenitentiam in salutem stabilem operatur (II Cor. VII, 10). Dicit tibi psalmus: Laetamini in Domino (Psal. XXXI, 11). Dicit et tibi Apostolus: Omne gaudium existimate fratres mei, cum in tentationes varias incideritis (Jac. I, 2). Audiat [(375) 1Kb] igitur laetus ne insolescat: Vae vobis, qui ridetis, quia plorabitis et flebitis (Luc. VI, 21). Audiat tristis ne amarescat: Beati qui nunc fletis, quia ridebitis. Laetus: Gaudete [Col. 0331B] quod nomina vestra scripta sunt in coelo (Luc. X, 20). Tristis: Iterum autem videbo vos, et gaudebit cor vestrum, et gaudium vestrum nemo tollet a vobis (Joan. XVI, 22). Laetus: Spe gaudentes (Rom. XII, 12). Tristis: Quasi tristes, semper autem gaudentes (II Cor. VI, 10). Audiat utique tristis: Gaudete justi in Domino (Psal. LXII, 1). Laetus: Plange quasi virgo (Joel. I, 8). Tristis: Gaude et laetare, filia Sion (Thren. IV, 21). Laetus: Quantum exaltavit se, et in deliciis et laetitia fuit, tantum date ei luctum et planctum (Apoc. XVIII, 7). Audiat tristis: Tristatur aliquis vestrum? Oret aequo animo et psallat (Jac. V, 13). Audiat laetus: Hilarem datorem diligit Deus (II Cor. IX, 7). Haec itaque duo ita compegi, ut et tristis moerorem aequanimitate, oratione, et crebris, [Col. 0331C] si ad hoc idoneus est, psalmodiis mitigare contendat, ne in rancorem incidat; et laetus hilaritatem sui non alio [id est aliter] quam cum Dei gratia in operibus bonis Deo ostendere 182 humiliter satagat, ne offensam pro laetitia incurrat, et [supple ut] meritum pro beneficio praeparet. Dictum est enim a quodam, ut credo, veracissime (hanc enim praerogativam sibi dicendi comparavit puritate, ut de ipsius testimonio nullus debeat dubitare): Qui panem egenti tribuit tristis, et panem et meritum perdit. Hinc et ille qui superius, id est Augustinus, saepissime: Si cum hilaritate, inquit, bonum facis, tecum facis; si autem cum tristitia, fit de te, non tu facis. Cum itaque importunius temporale gaudium cordi subrepit, respondeat intus moderatus vigor animi [Col. 0331D] dolens de caecitate praesentis saeculi: Quale mihi gaudium erit, qui in tenebris sedeo, et lumen coeli non video? (Tob. V, 12.) Rursus dum sese tristitia intolerabiliter ingerit, erecta in arcem mentis constantia dicat: Quis nos separabit a charitate Christi? tribulatio? an angustia? (Rom. VIII, 35.)

18. Cum igitur naturale quodammodo sit omnibus magis flere quam ridere, siquidem a fletu omnes videmur nascendo incipere; convincitur legem naturae excedere, qui dissolutior in ridendo existens, [Col. 0332A] raro, aut forsitan nunquam, nec pro desiderio coelestium, nec pro jactura terrestrium, nec pro ipsa mortalitatis contemplatione, quae propter ipsum inevitabilem occasum tot quotidie subjacet casibus, quot servit necessitatibus, fletum aliquem corde proferre, aut oculis valet elicere. Quod enim aliquoties utilior quam laetitia sit tristitia, testatur qui dicit: Cor stultorum ubi laetitia, et sapientium ubi tristitia (Eccle. VII, 5). Cui ille, qui superius, satis concinit laute: Utilior, inquiens, saepe tristitia est, quae comitem solet habere gravitatem. Alius item: Ipso, inquit, nostro Deus gaudet lamento; unde dicitur: Ante ruinam exaltatum cor (Prov. XVI, 18); et illud quod tametsi [(376) 1Kb] de futura perditione maxime, tamen et de praesenti potest intelligi eventurum varietate: [Col. 0332B] Risus dolore miscebitur, et extrema gaudii luctus occupat (Prov. XIV, 13). Quomodo ergo inter haec utraque statum mentis debeat moderari, sapienter te docet qui dicit: In die malorum ne immemor sis bonorum, et in die bonorum ne immemor sis malorum (Eccli. XI, 27). Hoc enim facto nec laetitia dissolutum, nec tristitia faciet desperatum: quod facundissime ille incomparabilis eloquii, supra qui paulo, ore depromit [(377) 1Kb] aureo: Si qua, inquiens, est praesentis temporis laetitia, ita est agenda, ut nunquam amaritudo sequentis supplicii recedat a memoria. His ita confectis, pensandum est cuique, unde in praesenti gaudere debeat, ne in futuro doleat; vel unde tristari, ne notam rancoris incurrat: nam et rident homines in praesenti et plorant; et quod rident [Col. 0332C] saepe plorandum est, et quod dolent gaudendum. Ridet enim quis quod plorandum est, sicut de quibusdam dicitur: Laetantur cum male fecerint, et exsultant in rebus pessimis (Prov. II, 14). Item plorat aliquis, cum ei aliquid adversi contigerit; cum potius gaudendum esset illi, quia: Quem diligit Dominus corripit, flagellat autem omnem filium quem recipit (Hebr. XII, 16). Unde igitur oportet 183 gaudere nisi de profectu piorum? Unde tristari nisi de defectu eorum? Unde gaudere nisi de felicitate promissa? Unde tristari nisi de peregrinatione hac diuturna? Leve enim est desiderium patriae, si desunt penitus lacrymae in peregrinatione; et frigida nimis torpet charitas in corde, si de profectu fraterno [Col. 0332D] gaudere, et pro defectu nescit omnimodis dolere; unde et Augustinus: Odit, ait, patriam, et valde vituperat, qui putat sibi bene esse, cum peregrinatur.

19. Est etiam alia non usitata quidem multis, sed tamen Dominicis mandata praeceptis causa exsultationis. Enumeratis quibusdam quippe adventum ejus praecedentibus signis, ait discipulis: His autem fieri incipientibus, respicite, et levate capita vestra, quoniam appropinquat redemptio vestra (Luc. XXI, 18); quasi dixisset: Dum transire ea quae non amatis cernitis, prope illud scitote esse quod inhianter quaesistis. [Col. 0333A] Valde autem metuendum hoc exemplo cuiquam Christiano de percussione mundi dolere, ne, dum mundum compatiendo ei deprehenditur diligere, inimicitias Dei videatur incurrere, Apostolo terribiliter intonante: Quicunque voluerit amicus esse saeculi hujus, inimicus Dei constituitur (Jac. IV, 4). Neque enim lugendum est in precibus pro re terrena, quia videlicet juxta dictum Gregorii fructum nullum habent lamenta, quae cum lacrymis student quaerere peritura, quod et Esau approbat consternatio cassa. Quanquam, licet moderate, etiam de rebus minimis Deum oporteat precari, vel, sicut in Timeo dicit Plato, Dei praesidium implorari. Quid autem in talibus sit agendum, monstrat Habacuc prophetae oraculum, qui dum quasdam saeculi dinumerasset clades, [Col. 0333B] concludens adjunxit: Ego autem in Domino gaudebo (Habac. III, 18). Et Psalmista: Laetabitur, inquit. justus, cum viderit vindictam (Psal. LVII, 11); videlicet sciens adesse in proximo remunerationem bonorum, cum crebrescentem vindictam viderit malorum. Itemque: Renuit consolari anima mea (Psal. LVI, 3). Hoc itaque est gaudium bonis specialissimum, huic nullus communicat impiorum. In hoc enim saeculo impii aeque ut justi et gaudere videntur et affici. Gaudent enim cum acquirunt, gemunt cum perdunt. Similiter sancti, et non similiter, quia ex rebus etiam differentibus: nam illi pro damnis terrenis, isti pro coelestibus desideriis; et tamen gaudent sancti cum acquirunt utique fructum laborum; moerent autem cum perdunt, id est cum aliquos [Col. 0333C] de consortio sui excidere conspiciunt. Irrident illi pie plorantes, deflent isti inaniter ridentes, inaniter etiam lugentes; a visu enim ad luctum, a fletu etiam pergunt ad fletum, a fletu cum risu, ad fletum sine risu: luget quippe quilibet eorum proximum euntem ad regnum, cum potius deberet lugere seipsum festinantem ad interitum. Tu ergo ne insolenter gaudeas, ne inaniter lugeas; gaude in Domino, laetare in Deo salutari tuo; luge in saeculo, geme pro coelesti desiderio; plange pro tuo et proximi peccato, suspira et tristare pro incolatu hoc diuturno. Dabit tibi ille pro luctu gaudium, pro gemitu exsultationem, pro planctu jubilum, qui est consolatio moestorum, spes laborantium, 184 auxilium pereuntium; qui loquitur per Evangelium: Iterum [Col. 0333D] autem videbo vos, et gaudebit cor vestrum, et gaudium vestrum nemo tollet a vobis (Joan. XVI, 33). Jam enim olim et hoc propheta promiserat: Et dabit, inquit, tibi Dominus coronam pro cinere, pallium laudis pro spiritu moeroris (Isa. LXI, 3). Securus ergo cinerem porta, cui promittitur corona; gesta moeroris transitorie spiritum, cui manet sine fine laudis pallium. Obtempera praecipienti sedulus, imo amplectere refoventem gratissimum. Qui flent, ait, tanquam non flentes, et qui gaudent tanquam non gaudentes (I Cor. VII, 3): id est, si fles tristitia praesentis mali, gaude [Col. 0334A] spe futuri boni; et si gaudes ad temporale commodum, time aeternum judicium. Consiliatorem enim, ut ait Gregorius, animum inhabitat, qui dolens de praesentibus ad aeterna festinat.

20. Verum quia ad calcem nos, Deo annuente, videmur propinquare praeloquii, cavendum est ne properantius quam expedit festinantes, quia semel coepimus omnes admonere, aliquem relinquamus, aliquem negligamus: quod ne fiat, hortor et admoneo ut omnes Christiani, omnes baptizati, omnis ordo, conditio, sexus, aetas, et professio, divites, mediocres, et pauperes, sani et infirmi, juvenes et senes, ipsique infantes, peccatores et justi, clerici et laici, omnes, inquam, nullo relicto, nullo excepto, qui partem volunt habere in Christi regno, omnes [Col. 0334B] seipsos excitent, seipsos admoneant, omnes aures cordis adhibeant illi parabolae, quam de rege et servis, bono et malo (Matth. XXV, 15), quorum unus quinque, alius duo, tertius unum erogandum suscepit talentum, osuit Dominus ipse. Hoc enim, quod illum dicit egisse, ipse quotidie non desinit agere; illa, quae ipsis contigisse narrat, universis in die judicii pro diversitate operum contingere (qui habet aures audiendi audiat (Matth. XI, 15) intelligat et incunctanter agnoscat. Nemo se potest excusare, nullum talentum accepisse, etiamsi omnino debilis videatur esse, cum et ipsa infirmitas saepe detur pro munere. Habet aliquis sapientiam? Maximum hoc est talentum, nullum enim majus. Habet divitias? est quidem minus, ad erogandum aptissimum. Utitur [Col. 0334C] qualibet arte? Valet ex ea multiplicare talentum perutile. Habet locum apud principem vel amicum? Et quod non valet ex suo, ex illius potest operari talento. Desunt omnia. Sed tamen adest vita; adsit et voluntas bona, nec minora congerit lucra.

21. His igitur districte et capitulatim, licet veluti ex superfluo, quia nec proposita fuerant animo, verum non inutiliter transcursis, ut puto, postquam paucis, quomodo divina medicamina et omnibus omnia, et singulis congruant singula, praemonstravimus; superest ut modo illum, cui ipsum porrigimus agonisticum, alloquentes, ita demum [(378) 1Kb] quaedam beati Augustini interponamus de utilitate vigiliarum, et sic adoriamur in nomine Domini ipsum. Adesto itaque totus, et haec quae dicuntur fenestratis [Col. 0334D] [id est apertis] animi percipe sensibus. Primum omnimodis a te volo perquirere, utrum propria sponte hoc tam singulare velis certamen adire. Ita est, inquis. Si igitur 185 ita est, vide ergo [(379) 1Kb] in ipsis initiis, antequam scilicet hoc tam arduum iter, et a paucis agressum, a quibusdam vero segniter inchoatum, segnius derelictum; a quibusdam fortiter arreptum, longe aliter consummatum; ab aliquibus autem bene incoeptum, optime peractum, adire incipias; ut primum pede solertis discretionis sollicite pertentes, utrum hoc, dum bene inchoaveris, ad [Col. 0335A] calcem perducere valeas [subaudi iter] optimae perfectionis. Incassum quippe tam summum bonum incipitur, si ante finem deseratur; nec in sacrificio Domini accepta est hostia, si defuerit cauda (Levit. III, 9). Tacitis etiam fratrum indumentis, Joseph tunica polymita refertur et talaris (Gen. XXXVII, 23): polymita propter diversitatem, talaris propter consummationem. Quibus contra Propheta impiis imprecando: Fiant, inquit, sicut fenum tectorum (Psal. CXXVIII, 6): illeque, qui laborantibus ad vesperum denarium reddere consuevit: Qui perseveraverit usque in finem, hic salvus erit (Matth. X, 21). Milleque hinc occurrunt testimonia, quibus monstratur nil boni valore initia, si desit perfectio sancta. Commonefaciat itaque ad summa nitentem animum similitudo [Col. 0335B] illa Domini, quam protulit, ut in verbis legitur Evangelii: Quis enim, inquiens, volens turrim aedificare, non sedens prius computat sumptus qui necessarii sunt, si habet ad perficiendum? ne forte cum posuerit fundamentum, et non potuerit perficere, omnes qui viderint, incipiant illudere ei dicentes: quia hic homo coepit aedificare, et non potuit consummare (Luc. XIV, 28). Quod totum ideo constat prolatum, ut scias commodius esse, quemlibet in imis sese humiliter comprimere, quam inconsulte summa tentare, nec adipiscendo, verecunde deficere, spectatoribus occasionem irrisionis praebere. Et quidem providendum summopere, ne, dum a bonis communibus ad ea, quae multorum vires superant, improvide quivis nititur, nec perseverando ad id pervenit quod inchoando [Col. 0335C] conatur, contingat illi quod in Job legitur: Quia omnes qui eum viderint, dicent, ubi est? (Job XXXVI, 25.) Videlicet quia nec hic, ubi communiter cum caeteris bene valere, nec illic invenitur, ubi transcensis aliis singulariter visus est festinasse. Multiplices inter haec subtilesque nimium diaboli insidias convenit considerari, invidiam ejus maximam, hancque veluti proprie illis intendere, quos ad sublimiora viderit festinare. Se enim videns delapsum ad ima, dolet indicibiliter, quando aliquem evehi considerat ad supera. Tribus quippe obsidionum generibus horum unumquemque quotidie non cessat vallare, in initio scilicet intentionis, in itinere actionis, in fine consummationis.

22. De his tribus si per singula plenius cupis edoceri, [Col. 0335D] habes ea sufficientissime in Moralibus Gregorii. Quod si obstinato, ut optamus, animo, dictum reminiscens: Qui observat ventos, non 186 seminat; et qui considerat nubes non metit (Eccle. XI, 4); hujusmodi adire luctamen interritus desideras; cave ante omnia, ne quid terrenum, ne quid saeculare, ne quid bestiale in tuo resideat corde: Bestia enim si tetigerit montem, lapidabitur (Exod. XIX, 12). Inde hoc in mari magno et spatioso, in quo sunt reptilia, quorum [Col. 0336A] non est numerus (Psal. CIII, 25), navim adhuc tuam esse considerans, sollicite draconem, moneo, caveto. Illude ei, antequam ipse tibi. Regulum [id est basiliscum] in ipso visu intentionis observa. Scito ejus naturam esse, ut cum prior hominem videns interficiat, ipse quoque visu hominis praeventus interficiatur. Linguam quoque vipereae suggestionis sollicite praevide, et surgens pravum opus aspidalis inchoationis valebis necare. Cumque hominis primam frontem monstraveris in principio operis, satage ne in bestiam desinens irrationabilis exsecutionis, monstro monocentauri noteris. Congregationem hypocritae sterilem cave (Job XV. 24). Scirpum ante solem [(380) 1Kb] humectum in ortu ejus (Job VIII, 16), arentem devita. Fecundas quidem, sed neglectas [Col. 0336B] vites conspice a bestiis et volatilibus voluntarius conculcari quam steriles. Terram duabus ne velis ingredi viis (Eccli. III, 28), dum et bona Dei amore facis, et placere hominibus exinde cupis. Thesaurum publice in via ne feras, ne a latrunculis, qui viam obsident, depraedantibus perdas. Ventum ne captes inanem, unde aeternam debes percipere mercedem. Inter omnia enim milleformis et tortuosis flexibus innumerabiliter sinuati serpentis genera astutiarum, cautius observandum noveris nullum quam vitium cenodoxiae pessimum. Hoc enim ita subtilissime in sanctorum utitur expugnatione, ut nisi se caverint vigilantissime, et latrocinantis dolos, non dico in intentione. et in omnimodo actionis corpore provide curaverint deprehendere, improvise eos [Col. 0336C] percutiens, [subaudi solet] gravius ipsa virtute dejicere, quam soleat vitiis supplantare. Tunc demum linguam ipsam tuam prudentissime restringe. Haec enim, teste Augustino, in tantum facilis, et labilis, et ad dejiciendum ex arce animum est proclivis et efficabilis, ut saepe contingat, ut quod mens non cogitat, ipsa loquendi facilitate incurrat. Et ne leve autumes in verbo labi saepe, audi, Jacobus quid tibi dicat apostolus praecipue: Si quis se putat religiosum esse non refrenans linguam suam, sed seducens cor suum, hujus vana est religio (Jac. I, 26). Et alibi: Lingua inquietum malum, plena veneno mortifero (Jac. III, 8). Itemque: Mors et vita in manibus linguae (Prov. XVIII, 21). Rursumque: In multiloquio peccatum non deerit (Prov. X, 19). Pulchreque [Col. 0336D] quidam nostrorum duobus adjunctis [(381) 1Kb] : Nullatenus, ait, quis salvari putandus est, quandiu inordinatis moribus adhaerere, supervacuis verbis delectari, turbulentis cogitationibus non timet devastari. Deo autem gratias. Ecce enim subito et veluti ex improviso dum cavendae istum loquacitatis gratia in testimonium ascire 187 studui, totum pene negotium, quod multis verborum circuitionibus vix posse putaveram expediri, confeci. Vis enim salvari, [Col. 0337A] remunerari, et coronari? Dum caves ab operibus inordinatis, parce et a verbis supervacuis, contine te et a cogitationibus immundis, sequere inoffenso pede operis vocem Domini vocantis: Qui enim, ait ipse, vult post me venire, abneget semetipsum, tollat crucem suam, et sequatur me (Luc. IX, 23). Sequi autem, id est imitari Christum [subaudi est], eadem qua ipse pergit via ire post ipsum: quod est non ambire terrena, non caduca sectari lucra, honores declinare infimos; adversitatem mundique contemptum pro amore ejus libenter amplecti; cunctis prodesse, etiam ultra vires, velle; injurias nulli inferre, a quovis autem illatas patienter sufferre, ipsis quoque inferentibus, beneficia, si est unde; sin alias, oratione sedula illis veniam postulare; [Col. 0337B] quoscunque valet secum ad amorem patriae coelestis erigere.

23. His piae voluntatis conatibus si te in campo prius exercueris operationis, invictum, fateor athletam imperatori [(382) 1Kb] palaestritae, editioribus spectatoribusque exhibes cunctis, dummodo et in his, ut quibusdam miserrime contigit, non defatiscaris, et semper ad potiora nitaris, donec bono certamine optime certato, cursu feliciter consummato, fide indeficue servata, perenni remunerationis bravio gloriose diteris. Ideo autem, ut reor, ipso disponente, in cujus manu sumus et nos et sermones nostri, ita in longum producta est oratio, ut monstratis minorum actionum qualitatumve proprietatibus, tandem perveniretur ad summum, quem tu [Col. 0337C] aggredi conaris, apicem actuum; quatenus ab imis praeceptorum Domini veluti per scalam caute cessimque scandendo ad elatiora provectus, nil amplius restet quod requiras in imis; qui per inaccessibilem multis vivendi ordinem ipsis jam haerere mereberis summis, sive etiam ut (de qualicunque ordine, conditione, dignitate, affectu, sexu, aetate ad id certaminis opus millies praedicabile manus volueris dare) istic invenias quomodo te prius in tuis exercitare debeas, ut ita demum ad ea, quae ultra te sunt, felici progressu conscendas, ne quando missa semel manu in aratrum, alicujus domesticae provisionis obtentu oculos intentionis ab incoepto cogaris retorquere retrorsum, et aut tortuosum et inutilem facere sulcum, aut arantum vulnerare vestigia [Col. 0337D] boum. Quod si aliquis, ut jam in alio docuimus epilogo, invenitur, qui non sui sponte, 188 sed [Col. 0338A] alterius factione hunc vivendi ordinem imitari cogatur sive certo, sive omni tempore vitae; jam in posterioribus illi me credo satisfecisse. Hic jam nil amplius credo residui nisi hoc adjicere, ut si forte ab hac necessitate cum Dei gratia contingat liberari, nullo unquam tempore ex toto assuetum in poenitentia praetermittat morem vivendi, sed diebus residuis omnibus in ejus pareat actibus, quod eum suis habenis a petulantis vanitatis anfractibus jam olim coercuerit misericors Dominus. Hoc facto et meritum acquirere sibi, et gratiarum actionem magistro, et satisfactionem Domino, et laudem referre videbitur Deo, qui eum in praesenti flagellavit, ne in aeternum perderet; temporaliter erudiens, ut sempiterni regni dignum haeredem constitueret. [Col. 0338B] Quod si secus hanc nostri consilii declinare ei placuerit viam, ille quid agat viderit: nos tamen valde metuimus, ne sibi hoc divinum conveniat opprobrium, quia non est inventus qui rediret et daret gloriam Deo (Luc. XVII, 18); et quod adhuc gravius, sententiae illi subjaceat, quam idem Dominus de immundo spiritu exeunte (Luc. XI, 24), et octeno capite redeunte monstravit. Unde et cuidam sanato, ait: Vade, et amplius noli peccare, ne deterius tibi aliquid contingat (Joan. VIII. 11). Et illud quod propheta deplorat: Percussisti eos, inquiens, nec doluerunt; attrivisti eos, et non sunt reversi (Jer. V, 3). Considerandum etiam huic video, quia quosdam longa aegritudo ad vitam saepe reformat, quos postea levissima cujuslibet rei occasio, dum se quasi [Col. 0338C] quadam securitate resoluti incautius custodiunt, a vita funditus exstinguit. Hoc ergo ne et sibi contingat metuat, et saluti suae talium quis consilium, dum locus est, capiat, ne, dum rursus voluerit, non valeat.

24. Caeterum si aliquem forsitan movet, quod modernis in hac praefatione doctorum exemplis [(383) 1Kb] aeque usus sim ut antiquis, et concentonem me, sive usitatius compilatorem hac de causa velit dicere, quasi qui alienis sumptibus propria velim construere; causam non immoror reddere. Dicente enim Psalmista: Domine, rigans montes de superioribus suis (Psal. CIII, 13); quantum ipso irrigante per ipsos ariditatem ingenioli mei [(384) 1Kb] , qui et ipsorum superiores per se irrigavit, et per istos illos [Col. 0338D] [(385) 1Kb] , perque illos nos nimium adhuc arentes, non quia defuerit imber, [supple sed] quia non magis [Col. 0339A] pulvereo vitiorum squalore, quam pluvia voluntaria, quam segregavit ipse haereditati suae (Psal. LXVII, 10), complui malentes, tegmine nos quodam obteximus iniquitatum, intelligere potui: visum est congruum 189 eorum, sicuti et antiquorum indifferenter nos uti exemplis debere, siquidem ea quae ipsi acceperunt a superioribus, ita nobis pluerunt inferioribus, ut in quolibet sensu proprie quidnam [(386) 1Kb] eorum debeat accipi, ipsis discernentibus pateat apertius, nec sit alicui opus errare per devia, et propria non propriis attribuere locis, dum quid eorum quem specialiter obtineat sensum, quemve rite occupet locum, in tractatibus copiosissimis invenis ipsorum; et ideo dum utilitas postulat te aliquid de Scripturarum testimoniis allegare, non esse opus inutilem [Col. 0339B] aut fortassis periculosum laborem assumere, sed ita ut sint [f., sunt] ab eis prolata proferre. Siquidem illorum [(387) 1Kb] magis quam priscorum inniti exemplis, et labyrinthus Scripturarum adhuc perinaggressibilis mihi, et exemplum suasit duorum [(388) 1Kb] , quos in Ecclesiastica historia filios pinguedinis vocitatos, et luminaria dextra levaque assistentia candelabro legis (Exod. XXXV, 14), quos Cappadocia tanto tunc temporis vicinis regionibus fecundior, quanto ipsis nubibus completior protulit, nutrivit, et docuit, imo quibus ipsa imbuta, nutrita et edocta luminosius cunctis enituit: qui cum per tredecim annos omnibus saecularium Graecorum libris, remotis solis divinae Scripturae voluminibus, operam darent, earum [scil. Scripturarum] intelligentiam [Col. 0339C] non ex propria praesumptione, sed ex majorum scriptis et auctoritate sequebantur, quos et ipsos ex apostolica successione intelligendi regulam suscepisse constabat. Et quia nemo scit nisi quod discit, dicant vero quidam etiam quae ignorant, non potui ratione cogente aliqua dicere, nisi scita narrare, licet et ambigua quaedam [(389) 1Kb] , licet perpauca, et ipsa moerori necessaria videar inseruisse.

25. Est et alia, sed jam superius reddita, nec minor istius cunctationis ratio, videlicet ne, si minus aliquis nostra auctoritate, quae nulla est, ductus, etiamsi aliquid haberet quod de suo proferret, his quae dicta vel dicenda erant, fidem dare recusavisset, saltem his qui de Scripturis ea decerpere, et [Col. 0339D] sano sensu ad nos voluerunt deferre, nobis consonantibus credere minime detrectaret. Qui enim in [Col. 0340A] me nil unde placere alicui queam invenire valeo, quantum cunctis displiceam scio, verissimamque illam esse sententiam approbo, quia cujus vita despicitur, restat ut et praedicatio contemnatur (S. GREG. l. I, hom. 12, in Evang.); et ideo aliquid mea auctoritate, etiamsi adesset ulla, absque illorum comitatu proferre timeo, ne notam 190 increpationis ipse [subaudi accipiam] a Domino, et legentes occasionem reprehensionis eorum quae dico a me ipso accipiant qui dico. Cujusmodi autem gratia rei libellum cudere ausim, in fine operis licet ponere decreverim, tamen quia locus nec [f., nunc] sese ingerit opportunus, dicendum puto convenientius. Peccatis itaque meis (heu dolor!) facientibus et multo majora merentibus, ad haec quae patior [Col. 0340B] devolutus, dum quid dudum fuerim, quid modo sim, quid non fuerim, quid non sim, quid esse debeam, quidve debuerim, conspicere volo, nec valeo, caecitatem hanc unde, ubi, vel qualiter contraxerim cogito; sed nec largitori luminis, nec ductoribus ipsis unde conquerar vel succenseam invenio, sed propriae negligentiae torpori et segnitiae illud imputandum conspicio. Et hoc quidem quantum ad nec percepta [(390) 1Kb] . Ubi vero ad ea quae percepi quidem, sed percepta rursus contuli oblitui, venio; maximae meae crudelitati, maximae in propriam necem tyrannidi, maximo deputo crimini, quod me proprio actu ita sauciavi, obrui, et obscaecavi, ut si quando oculos attollere in illud cupiam lumen quod amisi, tanta noxiae consuetudinis a meipso [Col. 0340C] obnubiler albugine, ut non modo videre quod cupio, et veluti somnium advolans ad mentem reduco, nequeam ipso lumine repercussus, ipsas tenebras cum quodam oblectamine repetam quantocius [(391) 1Kb] . Hoc diuturno jam multum fatigatus caecumine, ipsum lucis datae perditae haesit paululum animo auctorem; jam nec licet, ut mihi videtur, vel sero requirere, quatenus ille oculos mentis meae suae misericordiae ungat collyrio, qui mihi eos sanos lucisque capabiles contulit in principio, sensumque cordis ipse splendificet [(392) 1Kb] , qui omnia quae voluerit valet. Et quia, ut dixi, paululum quid amoris jam animo haesit; ipso jam amore, eo largiente qui dedit, et ipsum meruisse me intelligo, ut sciam me non subito et impudenter ipso quo adhuc caligo visu [Col. 0340D] debere in ipsum splendorem ingerere, ne, reverberatis ipso fulgore obtutibus, ad pejores quam nunc [Col. 0341A] tenebras redeam cum dedecore. Captanda ergo mihi censeo quaedam ejusdem lucis antevicinia [(393) 1Kb] , quibus paulatim assuefactus, et quantulumcunque oculis eorum usu expulveratis, quandoque in repercussa acie ipsum valeam luminis radium intendere, ipsumque inhianter concupiscere; et quoties sese dignabitur ingerere, libero aspectu cernere, cretumque sine fine valeam amare. Quod totum ut 191 merear adipisci, visum est mihi eorum medicorum assuefieri excubiis, qui modernius quidem, sed tamen apertius, super hoc disputantes, ita suae artis condiderint libellos, ut in omnibus et imitarentur magistros, et instruerent discipulos; qualiter scilicet lux ipsa quaerenda, invenienda, tenenda, cernenda, amanda, quo collyrio oculi inunguendi, quo [Col. 0341B] bono an noxio pulvere expulverandi, qua observantia nutriendi, qua cautela sint conservandi. Quorum omnium me perspiciens indoctissimum, attamen jam olim ejusdem lucis amatorem effectum, libellum ex illorum dictis mei causa condere volui istum, in quo nihil a me mea industria prolatum, in eorum medicinalibus inventum congererem medicaminis plurimum, nec taxarem priorum ullos per me librorum [(394) 2Kb] angiportus lustrare, in quibus etsi ad aliquid facilis introitus, per plura difficilis exitus; sed illos per omnia sequerer, eorumque gressibus tritum callem aggrederer, qui multigenis scrutiniis eisdem diutina frequentatione peragratis, jam absque alicujus adminiculo ductoris, solo scilicet qui eos circumfluxit, introfluxit, et praeterfluxit, fontis [Col. 0341C] lumine praeeunte, comitante et sequente, libero cursu valuerunt incedere.

26. Egi autem hoc, non ut hac arte doctrinam conferre praesumerem alicui, sed ne rursus haec eadem meditata, ut jam fecerant, subterfugerent mihi [(395) 1Kb] . Nec mirum si pauca congeri, pauca etiam valuerint recordari, recordata etiam non adeo diserte satis decussatimque proferri, cum et abundanter tam parvo sufficiant operi, desint etiam qui solatium ferant libri, absint et colloquentes amici, obnubilans etiam ipsam mentis aciem adsit labor infortunii, memoriam vero moeror hebetaverit; cum equidem et ipsa obmutescere soleat facundia, si [Col. 0342A] aegro [(396) 1Kb] sit conscientia, nec male quassata chorda bene sonet in cithara. Adverte igitur, lector, quis me ad hoc impulerit angor, quae calamitas, quae necessitas has mihi scribendi monstraverit vias. Prima quidem (ut recapitulando dicam planius) causa [(397) 1Kb] oblivionis fuit metus, quo ut totum evomam virus grassantis veneni, timui, ne sicut jam omnigenis 192 vitiorum ruderibus oppressus, malorumque tenebris vallatus, ac multis saecularium curarum noxiis interpellatus clamoribus, obliviscerer ea penitus, dum me aliquid ex his retractando recolere potius se multimode sim gavisus. Secunda, ut, quia (ut dixi) desunt libri, desunt et confabulantes socii, adest tristitia excrucians, moeror ipse animum indesinenter corrodens, haberem in hoc aliquod [Col. 0342B] solatium, uterer eo quasi quodam colloquente amico, refoverer eo quodam veluti socio. Nec questus sum, juxta comicum, egomet mihi dicendo: Quis leget haec? me lectorem, me operis solummodo (etsi non alterum) istius perspiciens amatorem, quandoquidem aliis [subaudi libris] indigens, hoc saltem solari posse eum qui mihi inerat viderem legendi amorem [(398) 1Kb] . Qui vult itaque legat, qui vult negligat: me nam impulsorem nemo dicat. Et qui [f., quia] ad hoc tempus paulo vacantius quam volui reperi, in praefationibus [(399) 1Kb] quidem me pene totum depinxi, conditionem, genus, nomen, officium commissum, fortunam, si dici audeat, ipsam, supplicia, tortorem ipsum quibusdam indiciis scriptitans meum, et quod illi maneat, nisi resipuerit, [Col. 0342C] supplicium, ex quo, rogo, Deus liberet ipsum. Hinc iterum quid gerendum nec gestum, gestum fuerit nec gerendum: quae cum omnia quasi sub personis aliorum, ne facile valeant expiscari, videantur prolata, mihi tamen ita sunt aptata, ut mox fiant aperta, cum obtutibus fuerint praesentata; quaeque universa tam caute invenire poterit exsecuta, si cui studiose eadem libuerit rimare, ut his propalandis putari possit sagacitas laborasse nostrae intentionis in tam prolixa serie praefationis. Corpus vero totum operis ita compegi, ut ab oratione ad lectionem, a lectione ad orationem conversus [(400) 10Kb] , nullum nec athletae nec adversario colludium, nullam indulserim [Col. 0343A] pausam, cum orando iste pugnet, ille expugnetur; legendo iste animetur, ille increpetur; in uno isti virtutes accrescant, illi vires deficiant; in altero isti consilium detur, illi pavor inferatur. His ergo ita se habentibus, videtur quidem prologus pene totus esse meus, in quo et ex meo plura, licet ab aliis 193 explorata [(401) 1Kb] ponere sum ausus. Agonisticus vero ipse communis omnium luctamini manus dantium, unde nil ibi praeter connexionem ipsam, et, ut ita loquar, nodos membrorum invenies meorum; sed orationes quidem a multis compositas, quamvis et a me in ipsis initiis aliquas interpositas, quas negotio praesenti judicavi congruas, lectiones vero ex sanctorum libris excerptas. Quomodo autem ipsa praefatio, dum expediri eam succinctissime [Col. 0343B] voluerim, tam longum verborum obtinuerit tractum, partim adhuc et mihi manet incognitum; quantum autem est perceptum, altum [f. alium] dicendi spectat locum: siquidem adhuc est ambiguum [(402) 1Kb] , quem Deus velit ut causa vergat in exitum. Sed rogo inter haec, benigne Jesu, veniam, dum incessanter te non ignorante contraho noxam. Cur enim ista praemiserim, videor mihi ex parte scire; utrum autem rite praemiserim, cum et in pluribus vix valeam comprehendere, in nonnullis confiteor me penitus nescire. Rite est autem omne quod humiliter prolatum non dissonat ab omnimoda, quae tu es, veritate. Si quid ergo rite est dictum, mihi, Domine, rogo ut proficiat: si quid sane absonum, tua quaeso clementia ignoscat, tuaque majestas concedat, [Col. 0343C] ut haecce aliquis melius quam ego adhuc intelligens corrigat, nemo vero corrumpat, nemo deleat. [Col. 0344A] Potest tua, cui omnia ad nutum suppetunt, majestas efficere (quandoquidem 194 idem est tibi velle quod agere, posse quod esse) ut haec eadem alicui contingat prodesse, qui pro me miserrimo te velit exorare, quem tu piissime digneris exaudire, eique vicem pro beneficio referre. Amen.


Hic ponendum quod promisimus [(403) 1Kb] , beati Augustini de utilitate vigiliarum.

Igitur quia quanta sit utilitas vigiliarum, et istis et multis aliorum doctorum, insuper et multidicis sanctae Scripturae docemur testimoniis, admonemus olympionicen [(404) 1Kb] nostrum, ut quia singulare cum pervigili hoste certamen decrevit adire, singulares excubias, quibus castra suarum virtutum contra [Col. 0344B] multiplices ejus insidias pervigilantissime custodiat, se noverit aggredi debere. Praeveniat itaque aliorum vigilias studio adeundi certaminis, ne eo dormiente improvisus irruat hostis, eo scilicet saevior, quo pridem victus verecundior. Ubi itaque oculos aperuerit, memor praecipientis: Incipite Domino in confessione (Psal. CXLVI, 7); reminiscens etiam beneficiorum ejus innumerabilium, hoc illico contra inimicum intorqueat telum, quod et sibi sit omni clypeo tutius defensaculum.


Explicit liber sextus Praeloquiorum Ratherii Veronensis quidem Ecclesiae eviscovi, sed Laubiensis monachi.


Qui coepisse librum dederas, finire dedisti,
   Cunctipotens, famulo dando rogata tuo.
[Col. 0344C] Hunc ego Ratherius pro te quia ferre laborem
   Suscepi, probra dilue, Christe, mea.




[Col. 0345]
RATHERII VERONENSIS EPISCOPI DE [(405) 2Kb] VITA SANCTI URSMARI EPISCOPI ET ABBATIS LAUBIENSIS IN BELGIO.



195 PROLOGUS.
[Col. 0345A]

Dominis reverendissimis, Patribus dilectissimis, et doctoribus eruditissimis, cuncto etiam Christicolarum gregi in Laubiensi coenobio degenti, RATHERIUS ejusdem quondam monachus, modo vero Veronensium episcopus, utroque hoc licet divinitatis Domino penitus indignus, ea in domno, quae suis ipse fidelibus paravit ab initio.

1. Apud venerabilem nuper sanctae Cumanae [(406) 1Kb] Ecclesiae justo Dei judicio exsulantes episcopum, reperimus libellum, pauca de virtutibus continentem domini ac specialis patroni nostri, sancti videlicet Ursmari episcopi. Continentia rerum quidem, auro obrizo topazioque praeferenda; locutionis vero soloecismis [Col. 0345B] ita pro sui modulo refertissima, ut difficile fuerit deprehendere utrum scriptoris negligentia, an dictatoris hoc contigerit insipientia. Quod cum non parum pro tempore nos offendisset, curavimus ea ejusdem operis solummodo corrigere vitia, quibus aut in sensu lectoris naufragare poterat intellectus, aut quae nimia sui deformitate fastidium ingererent audientibus. Simplex autem, et (ut ita dicamus) pene 196 rusticus cum totus sermonis textus altus possit videri sapientibus, a nobis ideo minime penitus visus est commutandus, quia et sanctarum auctores Scripturarum ferulas contemnere novimus grammaticorum; et doctrinam simplicem piscatorum, quam sophismata philosophorum, Deo magis placuisse in salvatione conversarum ubique cernimus [Col. 0345C] nationum. Epistolaris vero cujusdam Ansonis, sancti, ut credi potest, quanquam non adeo diserti viri, quam eidem suo operi praeposuit, praefatio [Col. 0346A] omittenda visa est omnino: quia tanta ei inerat confusio, ut ipsa quoque auctoris in ea lateat omnimodis intentio. Recipiat igitur vestrae paternitatis sanctissima charitas hunc a vestro, non audemus dicere, filio, sed servulo, et equidem (proh nefas!) fugitivo, quantulumcunque benigne instructionis vestrae fructum, et cum his quae apud vos leguntur, charitative conferat: et si consonant, optime; sin alias, discernat prudentissimum urbanitatis vestrae palatum, quid ex his melius aliquid sapidiusque contineat, et hoc pro meliori sapidiorique utendum retineat: illud solerter minus eruditis nobiscum consulendo cogitans, quia juxta cujusdam sapientis sententiam: Bona est locutio, plane et suaviter congruenterque movens audientem, nedum historia [Col. 0346B] aliquid continere debeat creperum [id est dubium], dum non ob aliud sit edita, quam ut causas praesentium vel praeteritorum ad notitiam transferat 197 futurorum. Precor interea, ut inter hujus mundi miserrime fluctuantem naufragia orationum vestrarum me contineat anchora, idipsum a modicitate praestolantes mea: tantum peccatoris non dedignetur Dei pietas intendere suspiria. Deus autem Pater pacis, qui eduxit de mortuis Pastorem magnum ovium in sanguine testamenti aeterni, Dominum nostrum Jesum Christum, aptet vos in omni bono, ut faciatis ejus voluntatem, faciens in vobis quod placeat coram se per eumdem Jesum Christum Dominum nostrum: apud cujus clementiam piissimum intercessorem jugiter invenire mereamur Ursmarum [Col. 0346C] sanctissimum, cujus Vitam in praesenti elucidare disposuimus ad laudem et gloriam omnipotentissimae Trinitatis, et aedificationem populi convenientis.



INCIPIT VITA.
[Col. 0347A]

2. Beatus igitur Ursmarus episcopus, bonorum omnium praeconio dignus, pago Teoracensi, et villa quae vocatur Fleon oriundus, a Domino est electus per praedestinationem, priusquam saeculo daretur per originem. Gravida namque matre ejus de eo, apparuit ei quidam venerandus senex per visum, in manu sua quemdam tenens puerulum, pronuntiansque: Accipe, inquit, hunc puerulum, nutriesque eum. Magna enim fames eamdem tunc temporis oppresserat regionem. Respondens vero mulier ait seni: Unde hoc faciam, domine, cum desit mihi panis ob magnitudinem quam patimur famis. At ille dedit ei panem valde candidum, dixitque ei: De hoc pane nutries illum. Quem cum accepisset, crevit inter [Col. 0347B] manus ejus magnus valde [(407) 1Kb] . Tunc eadem mulier inquit: Istud quod video, quid signat, domine? Cui ille: Filium, inquit, es paritura, qui de regno aliquam Christo lucrifaciet partem. Quod postea verum fuisse ipse ore monstravit. Tantam siquidem a Domino gratiam est consecutus, ut omnes pabulo verbi divini reficeret, qui ad eum gratia colloquendi venirent. Iterum autem mater ejus depressa somno aliam visionem vidit continuo. Scalam quippe contra se stare videbat, cujus cacumen coelos tangebat, per quam idem puer scandens coelum ingrediebatur. 198 Ipsa vero eumdem usque ad scalae est prosecuta cacumen, sed sequi, ut asserebat, potuit, consequi omnino non potuit. In se itaque reversa cognovit illico haec veraciter omnia suum, quem clausum [Col. 0347C] utero detinebat, praefigurare filium. Haec et his similia quamplurima de proprio mater cognovit filio, et ante nativitatem, et postea, quae prolixum est enarrare per singula. Exsultans itaque in Domino mater aiebat: Scio certissime, quod Dei operante clementia magnus erit filius meus quem gesto, et felicem me talis nati susceptione profiteor.

3. Editus itaque puer, Ursmarus est vocatus, adultusque doctoribus sacrarum traditur Scripturarum. Qui imbuerunt eum sacris litteris divinaque lege, non mediocriter, sed perfecte; nec saeculariter, sed monastice atque regulariter. Ab ipsa vero pueritia [Col. 0348A] senilia exsequens opera, nequaquam in voluntate propria, sed in voluntate ambulabat divina. Crescente sane aetate, etiam morum probitate pollebat. Erat enim corpore castus, mente incorruptus; amabilis cunctis, affabilis universis; animo benignus, corpore pulcherrimus; prudentia callens, fortitudine vigens; temperantia serenus, justitia severus; longanimitate perfectus, eleemosynis largus; abstinentia parcus, patientia et humilitate praeditus; mansuetudine ac pietate refectus, charitate non ficta repletus; fide robusta stabilis, spe inconcussa longanimis. Harum vero omnium virtutum commercia exaggerabat ejus in animo cuncto disponens sapientia. Sermo quoque ejus juxta Apostolum sale erat conditus (Col. IV, 6). Si quando opportunum tempus videret, sine [Col. 0348B] aedificatione proximorum horam transire minime sinebat. Terrena quoque cuncta despiciens, ac coelestia concupiscens, illi soli vacare desiderabat, cui se totum a puero devotus tradiderat.

4. Orationi frequenter incumbens, cum lacrymis et compunctione cordis Dominum deprecabatur, ut quaecunque meditaretur vel egeret in conspectu ejus accepta forent. Ipse vero, qui eas potenter inspiraverat, misericorditer pias illius dignatus est exaudire preces. Pastoralem [(408) 3Kb] deinde cathedram adeptus, tanta Domini sublimatus est gratia, ut pene omnes mortales anteiret, saeculoque inhabitans, nihil in se saeculi haberet. Scripturarum denique doctor, monasteriorum 199 constructor, provisor ecclesiarum, custos animarum, nutritor orphanorum, [Col. 0348C] defensor viduarum, redemptor captivorum erat. Gregem sibi commissum ita diligebat, sicut Veritas ipsa diligendum docuerat (Joan. X, 11). Nam si grassata fuisset, ut antiquitus, vesania tyrannorum, mori pro ovibus dominicis minime trepidasset. Quid plura

5. Vir iste dissimilis longe fuit illis hominibus, quos nunc passim cernimus nostris temporibus: neque audivimus aliquem qui absque carnificis gladio tam diro cruciatus sit martyrio. Nos vero idonei non sumus enarrare vel scribere omnes quas in saeculo pertulit passiones, praesertim cum novem annis [Col. 0349A] et decem hebdomadibus absque alimonia vixerit panis, ob aegritudinem corporis. Cibus vero, quem sumebat ipse, tam tenuis et modicus erat, ut eo sustentari saltem quiret hominum nemo, nisi miraculo, ut et ipse, divino. Omnes autem, qui eum cernebant aut audiebant loquentem, mirabantur quod tam robustus esset et eloquens, absque alimonia panis vivens. Aqua vero ejus erat potus, et aliquoties sicera, qua tamen paululum raroque utebatur; victus illius is erat, quem absque officio dentium sumere valebat. Tanta quoque ejus erat patientia in hujusmodi atque aliis tribulationibus, ut posset comparari patientiae Job beatissimi, qui non peccavit labiis suis, nec stultum quid contra Deum locutus est (Job I, 22). Laudem e contra Domini jugiter concinebat, [Col. 0349B] atque secundum Prophetam benedicebat Dominum in omni tempore, laus ejus semper in ore ipsius resonabat (Psal. XXXIII, 2). Conjicere vero possumus veracissime quod vir iste de illo vivebat pane qui de coelo pro nostra descendit salute. Nam, sicut fuimus praefati, ita facundus erat dono spirituali, ut quasi fons fluens, aut fluvius inundans videretur. Quaecunque vero praedicabat ore, astruebat actione, validiora esse sciens exempla quam verba, et plus opere docere quam voce.

6. Operae pretium vero fore judico jam nunc prosequi stylo quam efficax viro sancto inerat virtus ad effugandos hostis antiqui incursus. Erat quoddam monasterium, quod dicitur Melbodium [(409) 1Kb] , duodecim [Col. 0349C] ferme millibus a Laubaco suae provisionis distans coenobio, in quo erat sanctimonialium turba non modica: quarum unam spiritus invasit malignus, coepitque eam vehementer laniando vexare [(410) 1Kb] , atque per os ejus immunda et turpia loqui. Porro illic inhabitantes grandis horror invasit, nimiusque pavor etiam corda vicinorum perterruit. Tenentes autem eam sorores dicebant ad daemonem increpando: Quomodo introire ausus es famulam Dei? Et subjungebant dicentes: Impurissime daemon, exi ab ea. Quibus ille respondens, dicebat: Non exeam priusquam Ursmarus episcopus veniat, et ipse me exire compellat. Hanc autem 200 confessionem nequaquam ei ascribimus qui ab initio mendax fuit, et in veritate non stetit (Joan. VIII, 44); sed Dei [Col. 0349D] imperio cogente, vera eum fatemur dixisse, non sponte, sicut in Evangelio: Scimus, aiunt daemones, quod sis Filius Dei (Marc. III, 12). Quod utique cum esset veracissimum, praeter alia innumerabilia beati Petri prodit testimonium, iisdem verbis Domino interroganti gloriosae praebentis confessionis responsum (Matth. X, 10); tamen quadam sui parte mendacissimam mentitam esse malitiam, testis est dominica passio, ab impiis instinctu patrata diabolico. [Col. 0350A] Nam licet noverit pro salute humani generis Christum venisse, nesciens tamen ordinem liberationis nostrae, illusus est morte dominica, quasi avis decipula. Ostensa namque mortalitate quam ille interimere appetebat carnis, abscondito captus est hamo divinitatis. Caeterum si indubitanter sciret hunc esse Christum Filium Dei vivi, agnovisset mortis legibus nequaquam posse teneri. Si agnosceret posse non mori, non hunc suaderet crucifigi. Non enim intellexit humanae perditionis audacissimus lanio quod suo frustraretur imperio in Salvatorem mundi saeviendo. Ignoravit antiqua malitia quia jus perditionis humanae non admitteret, si se a Redemptoris hominum sanguine continuisset. Unde et Apostolus: Si hunc, inquit, principes saeculi cognovissent, nunquam [Col. 0350B] Dominum gloriae crucifixissent (I Cor. II, 8). Principes vero quos dixerit saeculi, ex alia ejus sententia conjicere possumus, qua ait: Non est nobis colluctatio adversus carnem et sanguinem, sed adversus principes et potestates, adversus mundi rectores tenebrarum harum, contra spiritalia nequitiae in coelestibus (Ephes. VI, 12). Ipse quoque Dominus: Princeps, ait, hujus mundi venit, et in me non habet quidquam (Joan. XIV, 30). Quamvis et de Herode et Pilato non incongruenter possit accipi secundum illud quod Psalmistae voce dicitur: Astiterunt reges terrae et principes convenerunt in unum, adversus Dominum et adversus Christum ejus (Psal. II, 2). Sed illi principes specialiter unius populi, non principes saeculi generaliter appellati sunt. Cum ergo veracissimum sit, Tu [Col. 0350C] es Christus Filius Dei vivi (Matth. XVI, 16), testimonio beati Petri, mendacissimum est: Scimus quia sis Filius Dei, testimonio diaboli. Et sicut Petrus [(411) 1Kb] ait: Quia caro et sanguis non revelavit tibi, sed Pater meus, qui in coelis est (Ibid., 17); ita et diabolum calliditas astutiae et subtilitas naturae hoc confiteri non fecit, sed vis atque potestas ejus, qui ad eum destruendum de coelis advenit. Ut vero divina illic in homine latente praesentia tortus mentiendo vera dixit dubius, ita hic dominica in beato Ursmaro operante potentia, verum dixit invitus: in utroque vero non suo voto usus, sed jubentis imperio coactus. Altera igitur die ordinante Dei providentia, adfuit beatus Ursmarus episcopus. Cumque relatum ei fuisset de ea quae a diabolo vexabatur puella, jussit [Col. 0350D] illico sibi exhiberi eam. Quod cum factum fuisset, ille non de sua, sed de Domini praesumens 201 virtute, accepto libro, coepit legere exorcismum super caput ejus; dehinc benedicto oleo nares oculosque et os ejus linivit, et protinus immundum ab ea spiritum fugavit. Liberata tamen puella, pavor quidam, qui praesentia diaboli seminatus fuerat, adhuc peccatoribus vicinorum inerat. At vir Domini praecepit sibi aquam cum sale deferri; quibus benedictis, jussit [Col. 0351A] spargi per cuncta monasterii loca et sic omnis pavor cum auctore suo abscessit Satana.

7. Alio quoque tempore ducta est ad eum puella quaedam saecularis, plena daemonio, quam jussit sibi in oratorium deferri. Quo facto, praecepit eam vinculis quibus stringebatur absolvi: et post haec coepit Dei potentiam super caput ipsius invocare, ipsumque daemonem ut a plasmate Dei vivi recederet increpare. Mirum in modum hostis ille antiquus coepit continuo anxiari et fremere, diversasque ac diras voces emittere. Sanctus vero Ursmarus jussit eam extra oratorium trahi, ipseque subsequens percussit eam tribus vicibus baculo quem gestabat manibus. Tum spiritus nequam exiit ab ea tam celeriter, ac si ipse fuisset percussus. Quam mox [Col. 0351B] beatus pontifex sanissimam oratorio reddidit, perungensque oleo benedicto, liberam abire permisit.

8. Habebat sanctus pontifex neptem in jam dicto monasterio Melbodiensi, quam ipse parvulam commendaverat sanctae Aldegundi. Quae postquam fuisset adulta, orta est quaedam in ejus collo saeva nimis infirmitas; quae gutteria [(412) 1Kb] dicitur sermone Gallico. Astruebant vero medici, quod aliter curari nequiret, nisi carne incisa cum uncino ferreo foras morbus traheretur. Hoc autem illis facere cogitantibus, contigit, supervenire sanctum Domini pontificem; qui accersito ad se medico interrogavit eum dicens: Dic mihi utrumne valeas sanare eam. At ille ait: Nequeo, nisi cum uncino ferreo carne incisa morbum foras traham. Audiens autem vir Dei hoc, [Col. 0351C] omnino facere prohibebat, quia oppido eam diligebat, et periculosum hoc valde esse cernebat. Verum imponens manum saepius die illa super ipsum vulneris locum, dicebat: Vide, filia, ne patiaris tibi ferrum imponi; credo enim in Domini pietate, quia ipse te liberabit ab hac infirmitate. Nocte vero eadem vir sanctus uberrimas preces fudit ad Dominum ob ejus salutem. Lucescente vero die altera, a strato sospes surrexit puella, intantum ut nec vestigium infirmitatis remaneret in ea.

9. Eodem quoque tempore alia aegrota intra ejusdem 202 monasterii septa jacebat tam valido languore obsessa, ut omnes qui eam videbant, de salute ejus prorsus desperarent. Quae cum audisset tanti viri adventum, coepit virtute, qua poterat, dicere: [Col. 0352A] Obsecro ut rogetis illum ad me ventre: confido enim in Deo, me revalituram quantocius, si eum videre meruero. Quod cum beato viro fuisset intimatum, absque mora ad illam accessit: cumque intuitus eam fuisset, elevata manu signum crucis super aegrotam fecit, et illico fugata febre mulier convaluit, vitamque sibi a Deo per interventum sancti viri redditam saepissime multis ipsa narravit.

10. Post haec itaque venerabilis pontifex cernens paulatim sibi vires corporis minui, suaeque diem vocationis imminere, curam coepit non parvam gerere, ne grex sibi commissus relinqueretur sine pastore. Tunc, annuente Deo, optantibus cunctis S. Erminus eligitur vir omni bonitate repletus, atque [Col. 0352B] magistro moribus adaequandus; cunctis vero istius temporis hominibus tacito praeferendus. Quem benignus Pater ut filium charissimum monuit amabiliter, quatenus gregem sibi commissum sollicite pasceret, moribus et verbis secum ad aethera transferre satageret. Quod ipse agendum suscepit quidem moleste, sed Deo cooperante, strenue peregit; inchoavit humiliter, sed perseveravit fideliter. Bonus igitur gregis Christi pastor Ursmarus, moribus et annis maturus, digna suscepturus meritorum praemia, coelestia invitatur ad regna. Qui precibus charissimorum quos in Christo nutrierat filiorum, suum fideli Creatori commendans spiritum, ipsis praesentibus exsultans in Domino, carnis quartodecimo Kalendas Maii an. 713 solvitur ergastulo, victurus [Col. 0352C] in saecula cum Christo. Angelorum evectus ministerio, coelesti infertur paradiso, ubi sine fine patriarcharum fruitur fide, prophetarum spe, apostolorum consessu, martyrum collegio, confessorum ac virginum contubernio, cunctorumque coelicolarum oblectatur perenni tripudio. Corpus vero illius a discipulis religioso compositum officio, cultu est honorifico tumulatum. In cacumine quippe montis, cujus radicibus jam exstructum adjacet monasterium, oratorium est in honore sanctae Dei Genitricis constructum, in quo deposuerunt beati corporis thesaurum: ubi divina pietas demonstrat quotidie, cujus meriti illic habeantur reliquiae ad laudem et gloriam majestatis suae, cujus honor, decus et potestas permanet sine fine. Amen.




[Col. 0353]
RATHERII EPISCOPI VERONENSIS [(413) 2Kb] CONCLUSIO DELIBERATIVA LEODICI ACTA, SIVE [(414) 2Kb] Climax Syrmatis ejusdem, qui caetera non adeo parvi.

[Col. 0353A] I. 203 Quia responsi commoditate omnibus satisfecisse inexplicabilis labor cernitur esse, circuitione omni posthabita, mere, et quo apertius potero, deliberatum irrefragabiliter quod habeo, nosse dignantibus manifesto. Rogasse, rogare, rogaturum me semper Deum universi noverint, ne unquam peccatis meis merentibus mihi contingat, aliquo ut mei commodo illectus, aut incommodo territus, praesente et collaudante universa, cujus intererat, Ecclesia, publice mihi commissum ovile ore proprio, lupo exponam.

II. Ne [(415) 1Kb] Dei ipsius ore damnatum furem et latronem; furem quia furto abstulit mihi sedem; latronem, vi et potestate quia publica; maledictionem 204 et lepram, qua eos mortifere decipit, [Col. 0353B] qui putant eum esse episcopum, sibique communicantes commaculat; . . . . . ab ordinandis [f. [Col. 0354A] ordinatoribus] manu extorsit, mei cessione atque silentio, in ovium mihi creditarum perniciem intra idem ovile cedendo iniquitati utique contegam.

III. Ne mercenarii ipse mihi nomen eumdem fugiens importem.

IV. Ne furi cavendo, furis nomen jure mihi vindicem ipse.

V. Ne compastores atque confamulos ciere [(416) 1Kb] .

VI. Ne canes domesticos, latratu ut eum canonico perturbent, desinam instigare.

VII. Ne cum tam perspicuae atque sacrilegae invasionis adultero portionem posuisse meam (Psal. XLIX, 18), prostituta eidem mihi commissa convincar Ecclesia.

[Col. 0354B] VIII. Ne sedens adversus fratrem (Ibid., 20) [(417) 1Kb] , id est, vicinitatis 205 affinitate conjunctum, [Col. 0355A] pastoralitatis officio delegatum [l. derelictum], nativae patriae populum, cum perverso perversus suadendo ut fiat (Psal. II, 27), loquar.

IX. Ne [(418) 2Kb] adversus filium matris meae (Ibid., 20), illius utique, cujus et ego baptismate sum filius, Ecclesiae plebem, tam immane, infantes ipsos latet quod minime, scandalum ponam. Mei enim ipsius oblitus si fecero, taceat licet surdo; sed mihi in praesentiarum, ut multis, proh dolor! hodie Deus, non tacebit, vereor, cum venerit manifestus, cum utique ignis in conspectu ejus ardebit, et in conspectu ejus tempestas valida erit (Ibid., 3).

X. Ne Nicolaitarum sectam, odisse quam se ipse profitetur Deus (Apoc. II, 6), incurram.

XI. Ne strudocamelontis [(419) 1Kb] exemplo, quos [Col. 0355B] debueram ipse fovere, conculcantibus judicer exposuisse.

XII. Ne quibus abesse [(420) 1Kb] trimestri saltem non est concessum canonice termino, eos absentatu decepisse arguar continuo.

XIII. Ne [(421) 1Kb] sputum merito in faciem ab eadem Ecclesia accipiam, libellum prior si ei dedero repudii, repulsionis legitimae.

XIV. Ne [(422) 1Kb] dimitte me ad unam partem sacerdotalem, ut comedam bucellam panis (I Reg. II, 36) [Col. 0356A] (est prophetatum quod olim) dixisse prior ipse diffamer.

206 XV. Ne mille perjurum vesanus nulli aestimem casum [(423) 1Kb] .

XVI. Ne excommunicationis lethifera pestis universam quoque si occupet patriam, nullius, aut forte minimi defendens fore periculi, nomen Dei in vanum convincar assumere (Exod. XX, 7), vel, quod pejus est, ut a multis assumatur, efficere.

XVII. Ne quod misericorditer, fraternaliter, et charitative, communi utilitate, aut necessitate, (quae utique in dies majus tanto capiet augmentum, mundus in maligno positus (Joan. V, 13) propinquante [(424) 2Kb] quo amplius deteriorabitur fine) fieri non modo licere, sed etiam oportere, ab his est canonice concessum, [Col. 0356B] in quorum cordibus Deus, in quorum labiis semper . . . . . veritas fuerat Christi, mei, infelix si cessero, destruam exemplo.

XVIII. Ne [(425) 1Kb] hoc unum miseris, qui similiter erunt, invalescentibus utique Antichristi ipsius praeconibus, destituendi, suisque sedibus extrudendi, patens taliter divinitus asylum, in mei ipsius intercludam miser ipse primitus periculum. Si vos persecuti fuerint in una civitate, fugite in aliam (Matth. X, 23). Quamvis eis, Babylon [(426) 1Kb] quos insequitur [Col. 0357A] confusionis mundanae, Hierusalem coelestis hoc praecepto suffugium haud ignorem petendum praecipue.

XIX. Ne [(427) 1Kb] concessum quoque eis eodem praecepto canonice recuperandi in aliis, sed vacantibus, 207 qui minime valent in suis Ecclesiis, aditum crudeliter obstruam.

XX. Ne contradictor [(428) 1Kb] miser ipse malle Deum misericordiam quam sacrificium (Matth. XII, 7), veniam.

XXI. Ne judicio praesulum, testimonio decretorum [(429) 1Kb] , sanctione canonum, sub praesentia totius Ecclesiae, a legitimo archipraesule, consensu, qui utique et requiritur legibus, clericorum, publice [(430) 1Kb] facta infirmari ullatenus posse decernam.

XXII. Ne clementissimum atque veracissimum [Col. 0357B] piissimi regis [(431) 1Kb] concessum asseram, aut saltem credere videar, aut inconstantem, aut (quod est indecentius) fraudulentum fuisse.

XXIII. Ne benignitatis, quae obtinuit [subaudi ut ad Leodicensem sedem promoverer], ingratitudinis 208 offuscem caligine dignitatem.

[Col. 0358A] XXIV. Ne instabilitatis ipse eam cauterio notem.

XXV. Ne manum tantae, quae patravit [(432) 1Kb] , auctoritatis condemnem.

XXVI. Ne [(433) 2Kb] mei ordinatorem tam infausto asseram ordinatum, improprie ut ita loquar, auspicio, ut ipso eodemque die, quo ordinatus post professionem a se, moris ut est, factam, fuerat, canonicis quod semper obediens foret praeceptis, statuisse eum aliquid canonicis contrarium legibus, accusem; favens utique eorum vesaniae, qui meam stultissime reprehendentes eodem die, ejusdem et manu actam incardinationem, quibus potius obloquantur, ignorant.

XXVII. Ne [(434) 4Kb] concessum nostris diebus illi, suo [Col. 0358B] 209 atque nepoti, primatum scilicet dignissimo, divinitus solum, neque fortuito, tam praedicabile saeculis omnibus privilegium, quo scilicet uter eorum die ordinationis propriae alterum meruit ordinare, quod utique in nostro tanto est praedicabilius, quanto misericordius, non laudando ipse videar extenuare.

[Col. 0359A] XXVIII. Ne [(435) 2Kb] Deum ipsum hominum supposuisse personis eumdem, sibi et longe inferiorum, cessisse illorum inconvertibiliter nequitiae eum confitendo; quodque consultu canonicae legis ipse fecerat, penitus dissipasse, roborari si vero perperam est quod patratum, accusem.

XXIX. Ne tantae [(436) 1Kb] sedis, acta ubi haec sunt, nulli faciam dignitatem.

XXX. Ne [(437) 1Kb] sancti Petri, apostolorum utique principis, ante cujus sacratissimum altare pastoralem accipere merui virgam, vilipendam orbi colendam universo infelicissimus reverentiam.

210 XXXI. Ne [(438) 1Kb] pulpitum venerabile (cujus eodem die edito) spectanti assignatissimum populo, [Col. 0360A] ignarus veluti esse cujus debeat honoris, contemnam.

XXXII. Ne concionantis, archiepiscopus quoque cum fuerit, dignitatem [subaudi contemnam].

XXXIII. Ne populi tam nobilis [(439) 1Kb] clamorem.

XXXIV. Ne praestantissimi cleri hymnidicam [(440) 1Kb] , signorum cum strepitu, laudem.

XXXV. Ne ipsius hymni inconsideratum linquam sacratissimum, quod sonuit, atque dulcissimum melos.

XXXVI. Ne [(441) 1Kb] subscriptionem septem tam venerabilium antistitum, duo quorum et archipraesules fuerant, damnare cedens ipse convincar.

XXXVII. Ne [(442) 1Kb] personas, cum episcopi fuerint [Col. 0361A] quoque, commisso qui me praefecerunt populo, unus e quibus et metropolita, vilipendere videar legatorum.

211 XXXVIII. Ne, cum vulgata omnibus sententia, verba episcopi aut vera sint, aut sacrilega; relationem ipsorum, concessum quae [(443) 1Kb] piissimi praeferebat in mei negotio regis, appellare, aut credere audeam falsidicam.

XXXIX. Ne susceptionem tam spontaneam, tam hilarem, tam devotam, tam populosam, tam clamosam, laudibus [(444) 1Kb] tot (quia datus ei fueram) Christi refertam, plebis erga me devotissimae, accepisse calumnier ingrate.

XL. Ne [(445) 2Kb] quod his quae praemittuntur omnibus praestare tantum sapiens quisque censebit, coelum [Col. 0361B] a terra, ortus ab occasu quantum distare videtur, tam profanae impietatis admittere audeam piaculum, ut illegaliter cedens, resistere si datur, quos salva impari meritis qualitate, ab eadem, qua me, constat antiquitus auctoritate a suis in alias sedes certis pro causis translatos, cum his qui mei incardinationem accusant, damnasse convincar; qui tot probabiles, nostratibus quoque exceptis (nulla quoniam quidem ubi factum est eorum exstitit mentio [(446) 1Kb] ), Dionysio licet rutilent antesignano clarissimo in martyribus, Cassiano Aeduorum sanctissimo, cum innumeris, quos aut ignorantia nobis occuluit, aut oblivio abstulit, librorum noscuntur testimonio fore. Petrus [(447) 1Kb] non qualiscunque, sed cui ore proprio noscitur, Pasce oves meas (Joan. XXI, [Col. 0362A] 15), ipse Deus dixisse, invictissimum ejusmodi praecesserat agmen. Sequuntur e vestigio Felix, Eusebius, Perigenes, Gregorius Nazianzenus, Meletius, Dositheus, Alexander, Reverentius, Joannes, 212 Palladius, item Alexander, Theosebius, Polycarpus, Hierophilus, Optimus, Silvanus, Martinus Corsicae, Joannes Squillacenus, quidam Terracinensis. Fautores quorum existunt Calixtus papa, Antherus papa, theologus atque noster opinatissimus (si tamen de testimonio tantae non dubitatur auctoritatis) Gregorius [(448) 1Kb] ; damnari, si damnantur, cum quibus felicissimum judico. At si, parvipensa tantorum taliumque auctoritate, vi publica expellor, intersit illatoris. Ego a quolibet mihi indigentissimo vim fieri malo, quam pepigisse foedus cum morte (Isa. XXVIII, 15), [Col. 0362B] et cum inferno pacem judicer fecisse. Eleemosynae aliquod suffragium porrigenti alicui, latrone illo exceptissimo, manum ingratus non retraho. Et, o percaeca filiorum veteris Adae praecordia! O tam densae adhuc Aegypti palpari ut valeant tenebrae! Inter mille enim facinus qui quasi videntur agnoscere, conquerentium atque dicentium: Quam grave peccatum est, quod episcopus ille destitutus ita videtur injuste; vix unus invenitur qui rectius diceret: Quam grave scelus, quod tam copiosus Christiani nominis ita deceptus est populus! Cum utique mea destitutio levari pane sufficiet quotidiano; illius vero nemo advertere valeat quam irrecuperabilis perditio. Poterat vero adverti utcunque, si cogitare [(449) 1Kb] aliquis, refert cujus scilicet, dignaretur, utrumne alicujus [Col. 0363A] mortalis incantatione, vel, ut ita dicam, benedictione, aliquis Ecclesiae fieri valeat pastor, quem ille pastorum princeps et auctor, pastor ipse Deus et Creator, damnando et reprobando furem 213 vocitat et latronem. Aut quem valet benedicere, anathematis maledictio jure damnatus qui fuerit ipse? Levigare haec qui volet, si valet, satagat mihi gravissima fore.

Quadraginta igitur adverbialibus [(450) 1Kb] his quondam, ni me supputatio fallit, cum pro [subaudi cedendo] [Col. 0364A] episcopio Leodicensi importunissimis suasoribus obstiterim Ratherius ego, remissius sex et decem illis 214 prioribus pro Veronensi, pravigeris respondere lector me noverit compulsoribus. Sit praeterea cum Juda Scariote illo (nisi poenitentia subvenerit illi) damnatus, qui me hinc fatigaverit amplius canonicae [(451-452) 1Kb] sanctionis censura, nec non et imperiali Caesaris piissimi potestate prorsus excepta.



[PHRENESIS.]




[Col. 0363]
ADMONITIO IN PHRENESIM.

I. In negotio, quo Ratherius e Leodicensi sede expulsus fuit, praeter Conclusionem deliberativam, quam praemisimus, alium libellum inscriptum Phrenesis ab eo lucubratum memorat Fulcuinus de Gestis abbatum Lobiensium, cap. 24. Hunc librum, qui in desiderio erat, inter manuscriptos codices monasterii Lobiensis inventum, Reverendissimus Paulus du Bois ejusdem coenobii abbas, votis nostris humanissime annuens transcribendum, et ad nos transmittendum curavit. Ipsum Conclusioni deliberativae subjicimus, quia posterius scriptus fuit, dum Ratherius e Leodicensi sede pulsus, Moguntiae degeret, ut ex prooemio liquet (n. 1). Cum porro is sub Pascha anni 955 fuerit expulsus; Phrenesim ipso anno aliquanto post Moguntiae scripsisse dicendus est, cum dux Conradus (Vit. n. 59), qui tunc, cum pulsus fuit Ratherius, contra ipsum regem Ottonem agebat, in gratiam ejusdem regis subinde reversus, nondum obiisset (mortis enim ejus nullum hoc in libro indicium est quale auctor exhibuit in libro Confessionis, post illius mortem lucubrato, ubi num. 3 Conradum Cononis nomine quondam ducem appellat); obiit autem is pro Ottone dimicans mense Augusto ejusdem anni 955 (Necrolog. Fulden. t. III Rerum Brunsv. Leibnitii).

II. In hac Leodicensi causa Ratherius viginti libellos scripserat (Phrenes., n. 7 et 18), quos subinde restrinxit in duodecim. Duodecim quidem voluminum, uti vocat, argumenta in prooemio Phrenesis proferat, inter quae undecimum est Conclusio deliberativa, cujus antea meminimus. Phrenesis opusculum licet omnibus hisce libellis praemissum, ultimo tamen loco exaratum in laudato prooemio affirmat (n. 7), et celerius item ad finem deductum (n. 10), propterea quod Rotbertus Trevirensis archiepiscopus, in quem potissimum scriptum fuerat, e vivis excessisse ferebatur. Sperabamus fore, ut caetera quoque opuscula, ex quibus multa ad historiam utilia innotescerent, in eodem Lobiensi codice post ipsam Phrenesim invenirentur. Scripsimus, ut inspiceretur, diligentius codex; sed post Phrenesim fides Ratherii tantum reperta est, quae ad initium secundi opusculi pertinet. Vide quae hac de re pluribus notavimus in Vita auctoris § 10, num. 61. Cum Fulcuinus duo tantum opuscula Phrenesim et Syrma, id est Conclusionem deliberativam, in Leodicensi causa commemoret; haec duo tantummodo in Lobiensibus manuscriptis suo quoque tempore reperisse videtur. Caeterorum quidem ejusmodi opusculorum cum nulla sit mentio in indice locupletissimo manuscriptorum operum bibliothecae Lobiensis, qui ineunte saeculo undecimo accurate digestus fuit; ea vel tunc ibidem abfuisse manifestum est.

215-216 III. Mirum vero accidit, eumdem Fulcuinum scribere, priorem librum a Ratherio fuisse appellatum Phrenesim, eo quod quasi phreneticus nimis austere et ultra modum in Baldricum inveheretur: ubi Baldricum Leodicensis sedis invasorem ab ipso intelligi exploratum fit ex iis quae mox tradit de Syrmate, in quo, ait, in eumdem Baldricum invehitur pervasorem, ut ipse nominat, suum. Titulus quidem prooemii Phrenesis nomen idcirco praefixum indicat, quia Ratherius in ea nimis austere in quosdam inveheretur. In ipso autem opusculo multa contra Rotbertum Trevirensem archiepiscopum, et nonnulla in alium Baldricum episcopum Ultrajectinum Baldrici, Leodicensis avunculum; ad de Baldrico Leodicensi admodum pauca. Aliam porro veriorem causam, cur Phrenesis titulum indiderit, ipse auctor in prooemio declarat. Dum Leodico ejectus Moguntiae otio frueretur, ea, quae de se acta fuerant, in libros digerere studuit. Id ut audierunt Rotbertus Trevirensis atque Baldricus Ultrajectinus, qui ejus pellendi praecipui fuerunt auctores, dixerunt eum phreneticum esse. Hoc convicium amplexus, eum, quem condere contra eos statim maturavit libellum, appellavit eorum juxta sententiam Phrenesim, seque ipsum phreneticum, qui inusitato utique tunc temporis more non ad nummos tali in discrimine, non ad arma, ut quidam, non ad copiam amicorum, sed ad libros, ad armaria (id est ad bibliothecam), ad priscorum confugerit judicia. Confugerit, inquit, maturavit, etc., quia in laudato prooemio ad numerum septimum usque alienam personam induens, de se velut de alio scribit; et ita praeterea scribit (quod notatu dignum est) ut suam indolem sequens, qua non tam alios, quam seipsum perstringere consuevit, quaedam sua gesta vellicet ac in reprehensionem adducat eo fere censurae genere, quo postea latius usus est (Vid. auctoris Vitam, § 17, n. 109) in Qualitatis conjectura.

IV. Unum tandem in hac admonitione peculiarem animadversionem requirit. Cum Ratherii stylus atque syntaxis aliquam identidem difficultatem et obscuritatem praeferant; hoc tamen opere nihil difficilius, obscurius nihil invenitur. Obscuritatem nimirum auctor se in ipso studiose affectasse profitetur: unde in prooemio num. 3, [Col. 0365] ait: Generat praeterea et hoc difficultatem eis, quos fecit, libellis, quod creberrime posita illic cernitur parenthesis, et, ut liquidam faciat orationem, mirabilem dictionum facit saepius ordinationem, difficillimam quae pariat, optimam licet intelligentibus, constructionis materiem. Et sub ejusdem prooemii finem num. 9: Nosque cognoscat obscure quaedam meis serio posuisse (libellis), quae tamen dilucidare actutum valebit, si constructorem industrium ac studiosum habebit. Hinc non pauca, quae non ita facile prima lectione intelligi queunt, nec sine studiosa animadversione assequi potuimus, constructione in notationibus explicanda fuerunt. At alia multa praeter constructionis difficultatem negotium facessere. Nam materiae ignorantia, ut ibidem auctor monuit, plerumque, ut in caeteris libris, hic reddit intelligentiae difficultatem. Quaedam enim facta, quae aliunde perspecta non sunt, identidem ita leviter indicat, ut quid paucorum verborum indicio significetur, plane non liqueat. Accedit ad difficultatem mendosa scriptura: quod vitium adeo frequens hoc in opere occurrit, ut in nonnullis periodis nunc duo, nunc tria, aut plura etiam menda detecta fuerint. Multa quidem ex contextu, vel sententia aliunde cognita sustulimus. At alicubi cum res ipsa, seu auctoris mens prorsus lateret, nihil in textu corrupto audere satius duximus, quam in incertum divinare. Hisce de causis cum non pauca adhuc implexa et obscura supersint, quorum sensum, constructione etiam subjecta, elicere nequivimus; num ipsum opusculum edendum esset, aliquandiu dubitavimus. Cum vero in ea nonnulla suppetant ad Ratherii Vitam digerendam utilia, ibidemque alleganda, quae aliunde frustra quaererentur; ipsum haud praetermittendum credidimus.

V. Haec cum scripsissemus, doctus et antiquitatis studiosissimus comes Josephus Garampius, ab honore cubiculi summi pontificis, in Germaniam profectus, huic editioni aliquid opis praestaturus, monuit se, dum Coloniae esset, in bibliotheca monasterii S. Pantaleonis codicem reperisse membranaceum saeculi XIII, in quo Vita inedita S. Brunonis archiepiscopi Coloniensis, scripta ab anonymo, integrum caput praefert de nostro Ratherio. Ipsum autem caput, cui titulus: De episcopo expulso et in sedem ab ipso domino (Brunone) reducto, accurate transcriptum a Josepho Antonio Pinzio, cui de litteris bene merenti ille alio migraturus id commendaverat, subinde accepimus. Incipit autem his verbis, quae Ratherii elogium non reticendum praeseferunt: »Veronensi Ecclesiae intra Italiam praeerat vir strenuus nomine Ratherius, habitu monachus, totius religionis cultor praecipuus et divinarum Scripturarum tractator luculentissimus.« Quae porro idem anonymus mox de ipso narrat, ex numero primo Phrenesis in partem maximam sumpta noscuntur, adeo ut non modo eaedem sententiae, sed identidem etiam verba ingerantur. At mira plane hallucinatione Veronensi episcopatui Ratherii tribuit quae in Phrenesi episcopatui Leodicensi conveniunt; quod hoc loco monendum credidimus, ne, si quando isthaec Vita S. Brunonis proferatur in lucem, quae in ea dicuntur de Ratherio uti Veronae episcopo, minus cautis difficultatem et fucum faciant.




[Col. 0365]
RATHERII EPISCOPI VERONENSIS PHRENESIS.



Incipit prooemium Ratherii episcopi in librum quem Phrenesim nominavit, pro eo quod nimis in eo austere in quosdam inveheretur.
[Col. 0365A]

217 1. Scripturae alicujus hoc maxime impedit indagatores, materiem si ignorent, hoc est dictatorem primum, intentionem dictantis, et rem unde agitur. Phrenesis igitur cujusdam Ratherii omnes [(453) 1Kb] , quibus iste loco praefationis praeponitur, vocantur libelli. Cur hujusmodi [ms. Cujusmodi] vero notam tales meruerint, cum Invectiva illorum [Col. 0366A] alii, alii item Apologetici fuerint appellandi, ea prodit causa vocabulum, quod pulsus episcopio Veronensi Italiae, ordinatus ubi fuerat, cum ad gloriosissimi regis se contulisset Ottonis auxilium, copiaque restitutionis praecessisset nulla, ipso quoque piissimo rege conante [(454) 2Kb] ; data optione, interventu 218 fratris ejus Brunonis archipraesulis atque patratu, postquam electus coram eodem ad Aquas, quod dicitur, Grani palatium, non solum ab his, quorum intererat specialius, sed et ab episcopis, abbatibus, comitibus, totiusque regni primoribus quarta solemnis jejunii [Col. 0367A] septimi mensis [(455) 1Kb] feria fuerat expetitus; rursum sequenti Dominica ab eodem, hoc est, Leodicensis Ecclesiae populo electus, septem a coepiscopis (duo quorum fuerant archipraesules, caeteri praesules) praelibato scilicet Brunone [(456) 1Kb] , Rodberto, Baldrico, Hildibaldo, Druogone, Berengario, atque Folberto, conniventia decretorum [(457) 1Kb] , consensu atque exemplis nonnullorum, quibus et id contigerat, antiquorum, summo totius, quae aderat, favore, destinatus eidem, atque solemniter inthronizatus Ecclesiae: cumque postea ingenio jam fati Baldrici [(458) 2Kb] , patratuque, qui eum super ambonem ecclesiae Coloniensis spectanti cuncto specialius collaudaverat populo, Rodberti Trevirorum archiepiscopi, 219 vi publica comitum Regeneri atque Ruodvolti [(459) 1Kb] , nepos [Col. 0367B] ipsorum, qui et filius fratris exstiterat Baldrici (talia ut quid contigerint ne difficile sit conjectari) ejusdem nominis puer quidam ut institueretur; et, ut per omnia materies personarum acceptionis [ms. acceptione] pateat, neglecta timiditate jam dicti regis germani, ne scilicet jam fati comites a rege ad Conradum, qui tunc [(460) 1Kb] contra ipsum agebat, deficerent, sibique cum eo inimicarentur; vel (quo verius ipsius asserunt defensores) resistendo quia nullum habere potuit idem archiepiscopus, ut inhiaverat, ex episcopi amicis, vel militibus adjutorem, [Col. 0368A] fuisset expulsus; Moguntiaeque benignitate archiepiscopi Willihelmi filii regis munificentissima copiosissime frueretur; data otii occasione curavit, quae circa eum acta fuerant, in libros digerere, qualitas elaborans ne vel curiosis lateret sui temporis. Utique hoc audientes duo illi ejus specialius inimici, Rodbertus videlicet et Baldricus, dixerunt eum phreneticum esse.

2. Amplexus ille cum convicio reaccensum, sopitus qui jam fuerat, scribendi aliqua rursus ardorem, praesentem, quem cunctis proponeret, condere contra eos maturavit statim libellum, cujus summam appellat, eorum juxta sententiam, Phrenesim, seque ipsum phreneticum, qui inusitato utique tunc temporis more, non ad nummos tali in discrimine, non [Col. 0368B] ad arma, ut quidam, non ad copiam amicorum, sed ad libros, ad armaria, ad priscorum confugerit judicia. Invehitur autem prooemio in isto in Rodbertum amplius, in Baldricum mordacius; unde in initio statim prae se quasi contemnens, immunem dicit eum a phrenesis vitio, per quod intelligi vult 220 insaniam, quam purgari cicuta vetusta fecerat poetica (HORAT., l. II, ep. 2, v. 53) Consigniferum [(461) 1Kb] . quoque appellat in sui debellatione Rodberto, acie quamvis diversa, id est non ea quidem dicendi, quam ille affectabat, peritia, majore vero decipiendi [Col. 0369A] astutia. Nulli vero [(462) 1Kb] , nisi quem probitas defenderit, videatur parcere; quamvis nemini saepe minus [subaudi parcat] (alter ut Lucilius) sibi quam ipsi. Archiepiscopum [id est Rodbertum Trevirens.] vero quam non reddat opusculis suis intactum, videre est indagantibus.

3. Generat praeterea hoc et difficultatem intellectus eis, quos fecit, libellis, quod creberrime posita illic cernitur parenthesis; et, ut liquidam faciat orationem, mirabilem dictionum facit saepius ordinationem, difficillimam quae pariat, optimam licet intelligentibus, constructionis materiem. Fefellerit sane plurimos, ne ejus improvide considerata loquacitas, [(463) 2Kb] morum ipsius uti et qualitas. Fateor magis eum intellectu viguisse, quam arte, exercitio quodam [Col. 0369B] scribendi quaeque, non vero copiose dicendi, quam privilegio plura sciendi: quem priscorum magis exploratio curiosa, quam ipsa artis dictare docuerint praecepta. Pauca a magistris, plura per se magis didicit praesumptione temeraria temperando [f., comparando], quae a doctoribus praecipuis alii maximo vix percepissent labore. Unde et quidam sapiens pariterque religiosus, inflatilis ne illum subverteret charitate minime subnixa (I Cor. VIII, 1), Apostolus ut praemonuerat, scientia, relectis quibusdam opusculis ait, in eo gratiam vigere, quam sapientiam, magis; mirandusque magis, quam laudandus videtur. Miranda potius, et praedicanda misericors, quae talia tali deserendo, utique sese deserentem non deserens, . . . , contulit gratia.

[Col. 0369C] 221 4. Nam (et ut [(464) 1Kb] de moribus ejus aliquid tetigisse non sit aut lacerasse, aut potius praedicasse) dicere quam facere boni quid magis fuerit idoneus, [Col. 0370A] subservierit cui ea utrobique simulatio voluntatem [f., voluntatis], certius quae ademerit spectantibus de se omnino judicium? Nam cum ad vitanda magis eum impulerit impatiens fragilitas, quam alliciens ipsorum [subaudi vitandorum] saepe voluptas; ab agendis vero inefficax potius avocarit ignavia quam probitatis, ut ita eam vocare liceat, obedientia; irasci visus fuit saepe laetissimus, laetus item maximum intus celavit saepe dolorem. Dabat non rogatus impatiens rogari, ignotum saepius odium quasi retinens laesus; multaque in hunc actitaverat [(465) 1Kb] deprehendi perdifficilis modum. Forte beatus, si monachum, ut monstrat, efficeret habitus, nec abfuisset Laubiensi unquam coenobio, si constans fuisset in voto. Ingenuitas [(466) 1Kb] illi fuerat ea, quam [Col. 0370B] magis, ut fertur, commendaverat antiquitas, quam praesentaret affinitas. Cujus [(467) 1Kb] non approprians intempestivitas, sed proximans aevi afferre coeperat, ista dum conderet, maturitas canos. Do ad summam [(468) 1Kb] : prae reus cavillatoribus pene exstiterat, exemplo si non aliquis nocuisset innoxius, aut non profuisse foret par nocuisse; utram vero in partem ita, ut dixi, erat ambiguus, vix cogitari juste aestimationis ejus ut valeat status. Levissimis nam [(469) 1Kb] , animosus multorum opinione cum esset, ita moveri fuerat [mirum dictu!] suetus, ad maxima ut esset ferenda mire quietus. Nullus ergo eum his, quos visus est imitari, componat, ne Vae 222 qui dicitis malum bonum, et bonum malum (Isa. V, 20), sibi a propheta clamari non immeritus audiat. Rursus [Col. 0370C] quod probe egit, laudo, ne quis momorderit dente, ne Parvulum occidit invidia (Job V, 2), Job beatus illi videatur opponere.

[Col. 0371A] 5. Major caeterum [(470) 1Kb] fuerat istius forte qualitas libelli, praecisus, jam peracta uti succiditur (Job VII, 6) tela, ni fuisset, jam fati statim ut comperuit obitum Rodberti, quem tamen falsus rumor ante praetulerat. Quod et iste initio prooemii satis mordaciter tangit, et in fine apertius prodit. Exempla vero de Tullio, Marone, Horatio, diversis atque poetis ea magis suo operi necessitas eum compulit indere, quod hodierni (proh nefas!) temporis omnes, ut et ipse, magis siliquis, lutosarum sunt quae pascua suum, quam conviviis delectantur, vita quae sunt felicium animarum. Ut frequentiam igitur eis [subaudi libellis] acquireret [(471) 2Kb] , talia inseruisse probatur, lectorum, quia nec summis noverat attigisse labris quemquam sui similium hujusmodi poculum; [Col. 0371B] facile investigata sive quia cito vilescunt coelestis doni nectareum saporem, venenum hoc ni venenasset liquorem. Quam igitur simplicitas vera, prudentiaque displiceat mera, probant hujusmodi affectata; dum quis sapientior ut appareat, non ut sit, caeteris elaborat, interserens suis, ut iste, aliena, legisse tantum sese pluribus quo persuadeat multa; pannulos cum potius hoc sit artibus detraxisse, non ipsas artes habere, appetere gloriam, non sequi majorum. O imitatores servum, ait quidam nec mentiens, pecus (HORAT. l. I, ep. 19, vers. 19), carpsisse quos noster nec omisit Beotius. 223 Sibi igitur [(472) 2Kb] inutiles, pernoxii mea in hoc sententia omnibus, qui deceptos si quos reddiderint, aliorum efficiunt deceptores; qui scilicet particulas scientiae [Col. 0371C] aliquas meae . . . minus proinde considerantes, totam aut maximam illius summam ipsis putant cessisse, et alios praedicando faciunt putare: quod interdictor nimirum mihi videtur quoque innuere, dum coram [Col. 0372A] caeco prohibet offendiculum quemlibet ponere (Levit. XIX, 14). Obtutibus namque quidlibet subjectum inefficax cernere, nescio an putari caecum non esse. Quod Apostolum cum constet sedulo cavisse, (dum) neminem de se plus aliquid desiderat aestimasse, quam quod in eo videret, et ab ipso audiret (II Cor. XII, 6); horret, deceptissimus si quivis peritum sese, aut nobilem, aut (quod multo iniquius est) justum, non existens, scriptis praecipue, quae utique post mortem eo silente loquantur, mentiri et alios faciens, astruat, seque offendiculum ignorantia caecis faciat ipsum obscurum, cum multo felicius foret, ut natum, ita latuisse defunctum, quam falsi rumoris laude perfunctum. Quo fit, ut simulatores peccare non desinant etiam mortui. dum sese post mortem [Col. 0372B] quoque faciunt falso laudari. Sufficiat igitur istud de istius scriptoris scientia nec invidiose detractum, nec mendose superadjectum, ejus quod sit totius qualitatis atque conaminis argumentum.


Breviarium librorum suorum.

6. Sit igitur [(473) 1Kb] , ut capitulatim opusculorum retinemus ordinem, iste primus licet praefatio caeterorum, quantitas compellit tamen eum esse libellum. Volumen unum

Sequitur qui dictantis continet duabus cum epistolis 224 fidem, quarum una Romanam fatigare querelis non desinit sedem, coepiscoporum altera gregem. Volumen unum.

Tertius querimoniam quibusdam cum epistolis habet regi delatam. Volumen unum.

[Col. 0372C] Quartus duas continet tantum, Brunoni brevissi mam, Rodberto satis prolixam, epistolas praesulibus. Volumen unum.

Quintus querimoniam Brunoni specialius, generalitatem [Col. 0373A] licet contineat, dedicatam archiepiscopo. Volumen unum.

Sextus, septimus, atque octavus ipsi sint licet invasori [(474) 1Kb] legati; carpunt tamen multimode Rodberti, mordaciter et breviter factum majoris Baldrici. Volumen unum.

Nonus [(475) 1Kb] satisfacit humilitatis sub pallio invectivae, satis Brunoni propensus scriptor qui fuerat, sermone conqueritans lugubri. Volumen unum.

Decimus deceptissimum alloquitur gregem, poenitentiae indicens levamen. Volumen unum.

Undecimus conclusio est deliberativa [(476) 1Kb] , sententiis magna, sermonibus parva. Volumen unum.

Duodecimus est dialogus cujusdam pro negotio factus, ab ipso tamen non penitus alienus. Volumen [Col. 0373B] unum.

7. Non haec vero ideo est ordinatio compacta librorum, quod sicut in historiographis tractatoribus, poetis, caeterorumque compositoribus operum, continuati [f. continuatim] sint isti effectu, et ad sensum 225 praecedentis sermo respondeat sequentis; sed unusquisque per se libellus [(477) 1Kb] , non servato componendi existens ordine; una tantum quia de re sunt omnes, diversa sed continentes, compositi, suum quisque illorum est locum sortitus: quos non continuitas orationis, sed copulavit continuitas rationis, tantumdem quoque laturi, si qui primus, esset ultimus; qui quartus, esset octavus. Quod et dissimilitudo approbat eorum maxima, quod quidam scilicet illorum nil aliud nisi congregatio sunt [Col. 0373C] epistolarum; quidam continuum, ut opuscula quorumdam, obtinent statum; quidam illorum sensu atque materia continuante dividuam videatur sectionem habere; quidam vero sex linearum per sententias ideo est divisione discretus, quod auctor ejusdem versibus eum disposuerat, ut in Martiano, Fulgentio atque Boetio cernitur. . . . . eadem ex materia sumptis pangere sententiis. Injurium sane [Col. 0374A] si cui videtur epistolarum congeriem ipsarum appellare libellum, vel unam quamvis earum sui prolixitate idem obtinuisse vocabulum; advertat in isto quidem Machabaeorum librum [(478) 1Kb] , quem dicunt secundum, in caeteris apostolorum apud nos, Augustini, Hieronymi, Gregorii, multorum et aliorum epistolares consideret libros; apud saeculi vero scriptores Tullium, Senecam, Plinium ipsum quoque . . . . . epistolares condidisse et appellasse libros, et osorum ut latratibus. . . . . . . contraponamus . . . . . satyrographis omnibus praeferendum Flaccum Horatium; in libris quoque, qui praetitulantur ex Ponto, Nasonem Ovidium. Potuerant caeterum dici fore (fuerat uti statutum) viginti; sed aliquantulum cujusdam respectu curtati in duodecim et [Col. 0374B] coarctati, rei sunt aestimatione unius, locutionis varietate duodecim appellandi atque tenendi. Prologus [(479) 1Kb] vero iste primus dici et efficiendo meruit, cum sit compositione ultimus, aliorumque instigati convicio est ipse responsio, demonstrans in caeteris, 226 quantum eluceat auctoris eorumdem Phrenesis.

8. Fertur Nero, cum in eum generaliter omnis conspirasset senatus, ad unum, sibi quem putabat amicum, consulendae salutis gratia misisse; quo venire nolente, rursus ad quemdam ejusdem conspirationis sibi inimicissimum, ut veniens eum necaret, direxisse, nolens utique spectante urbe universa, senatus ut sanxerat, ignominiose perire; quo etiam cunctante (SUET. in Nerone, n. 47.): Modo [Col. 0374C] nec amicum habeo, nec inimicum, dixisse. Congruit exemplum sive mihi, sive meis satis libellis. Quia enim testante Scriptura [(480) 1Kb] : Invidia hominis ad amicum et proximum sibi; (Vere: non enim Indus Britanno, aut Francus invidet Partho:) sublatis omnibus, scripti quibus fuerant, pene judicio Dei contrariis [(481) 2Kb] , sola miseria, quae caret invidia, residet; et videas saepe . . . . . . . eum, qui infortuniis [Col. 0375A] condolet quorumdam, eorum minus tolerare persaepe fortunas. Vos, o neniae, omnium licet affectetis favorem, nec ipse dignabitur, credo, nostri perintimus licet A. L. D. saltem attingere, quid vel intus pretiosi contineatis, tituli offensus indignitate, videre, obscura sunt nimium, inquiens; aliter superbum nostra judicans vituperare, quasi aliquis, teste Augustino, inveniri valuerit unquam scriptorum, qui ita potuerit, loqui, ut ab omnibus aeque valeret intelligi; inferente, quod magnifice atque salubriter Spiritus sanctus ita Scripturas modificaverit suas, ut locis apertioribus fami occurreret, obscurioribus autem fastidia detergeret. Quae utique obscuritates eo minus sunt oculatis adversae, sunt quo magis arcani fida (teste Boetio) dignisque [Col. 0375B] solummodo colloquens custodia: fieri etiam posse, imo id semper accidere (idem non silet Augustinus in libro qui de Ecclesiae titulatur moribus (l. I, c. 1) ut multa indoctis videantur absurda, quae cum a doctioribus exponuntur, eo laudanda videantur elatius, quo abjectius aspernanda videbantur, et 227 eo accipiantur aperta dulcius, quo clausa difficilius aperiebantur. Unum igitur [(482) 1Kb] , ut infinita dimittam, qui ob quaedam minus aperta caetera judicat refutanda, me vellem saltem doceret, quare a Domino quidam in Evangelio legatur dilectus, qui non fuit ad sequendum electus (Marc. X, 21, 22); aut quid evangelistam hoc pertinuerit tam studiose notare. Quid autem ex nostris praeter caetera ad obscuritatem quoque huic, quod prae manibus habetur, [Col. 0375C] conferendum potest videri, hoc est praefationi super arithmeticam nostri jam fati Boetii?

9. O detrahendi aemulatio semper avida [(483) 1Kb] , et, si deest facultas, non vacandi saltem, aut minus valendi, quae monstrantur, intendere, causas indesinenter afferre parata!

[Col. 0376A] Urit, ait, fulgore suo, qui praegravat artes
Infra se positas, exstinctus amabitur idem. (HORAT., l. II, ep. 1, v. 13.)
Noverit sane eorum tam improbator, quam factor, neglector, quam lector, nullos in re, quam sumpsimus, agenda invenire moderni temporis se posse calamitosis utiliores episcopis libellos; nec adeo tamen caeteris quoque artibus atque utilitatibus expertes, ut non valeat de quibusdam difficillime alio inveniendis promptissima in eis, nisi desit studium, quoque inveniri doctrina. Cui enim episcoporum capessendae victoriae canonico in certamine quovis contra adversarios copiose non ferunt ista suffragium? Non tulisse, fateor, valebit usquam gentium quod est, si aderit certe, hoc uti et obscure dicam, librorum. Facessat ergo nodum in [Col. 0376B] scirpo quaeritans putam ignorantiam persaepe fingens invidia, nosque cognoscat obscure quaedam meis serio posuisse, quae tamen dilucidare actutum valebit, si constructorem industrium ac studiosum habebit. Excepto quippe quod materiae ignorantia plerumque, ut in caeteris libris, hic reddit intelligentiae difficultatem; constat eum 228 construendi fore prorsus ignarum, nostrum diffitetur qui se intelligere. . . . . dictatum; ignorare se quoque fatetur, quid sunt penitus climax [(484) 1Kb] , syrma, et parenthesis, qui haec observare nostris nescit in libris; frustra etiam sibi arrogat latinitatem, ad talia qui capienda deesse sibi conqueritur facultatem.


EXPLICIT PROOEMIUM.



INCIPIT LIBER QUI PHRENESIS DICITUR.
[Col. 0376C]

10. Phrenesis, quam sic et appellare, et appellandam caeteris insinuare, vobis cum reverendo eoque perimmuni a vitio placuit vestrae adversum me partis non modo fautore, sed et consignifero [(485) 2Kb] , acie quamvis diversa, Baldrico, Domine, pauxillum dirigo [Col. 0377A] cujusdam, id est ex quodam querimoniarum ipsius magno derivatum quasi pelago rivulum, vobis ut videretur, si crevisse daretur. Ineditum [(486) 2Kb] sane nonnulla et minus, quaedam etiam rusticius, correctus quam suo idem contineat loco, quem hac praefatione taliter commendo, libellus, habentem ea dirigi festinantia fecit, quod creber, falsus licet (praeter id quoque quod disparari inimicorum ab insectatu citato ipse putaveram absentatu, excessu revelatos, vestro, opprimuntur qui fasce) nuntiare non destiterat nuperrime rumor, omine forsitan neque penitus vano; verum si est omen, divinanti quod tribuunt populo. Quorum tangat caeterum specialius actum. Vestro credens examini taxare facillimum, justane cum causa, an aliqua invidiae, coacervata [Col. 0377B] est ut quorumdam malignitas, calumnia, nulla personarum indere curavi vocabula. Nam neque latere 229 conscium facinoris valuit animum, ei tale ut quid indidissetis vocabulum, qui videlicet tali tantoque in discrimine, dum mos sit quorumdam ad aggerem festinare nummorum, phreneticus [(487) 1Kb] vester ad auxilium elegit confugisse librorum; dum illi ad arma, iste ad armaria; illi ad copiam amicorum, iste ad judicium praeceps ruit priscorum. Nec injuria [(488) 1Kb] phrenesis sit, ut asseritis, ea, non omnia possumus omnes respondere a quodam, quem haud penitus ignoratis, utique dicta. Nam nec defuisse sibi copiam attenderat praeviorum, quorum aemulari (Comici hoc ut pene asseram verbis [TERENT. prolog. Andri.]) negligentiam, [Col. 0377C] quam istorum astutam maluit diligentiam. Filii sane saeculi hujus, Dominus ut asserit ipse, cum prudentiores filiis lucis in generatione sua sint; non [Col. 0378A] mirum, quotus si quisque vesaniam vobiscum deputet (Luc. XVI, 8).

11. Clementia regis, interventu cujus praecipue intererat archipraesulis, electione cleri et plebis, convenientia decretorum, exemplis nec modicis meliorum, consensu canonum, judicio atque consilio comprovincialium, praeconio [(489) 1Kb] tam splendidae arduum Ecclesiae super suggestum, celari quo nulli valeret utique factum, tantae dicacitatis, vos uti fuistis, concionatoris, tamque suadibiliter concionantis, favore tam egregii cleri, tam copiosae multitudinis, clangore signorum cum melodia hymnorum laudatus, constitutus, incardinatus, vacans vacanti Ecclesiae episcopus, cur post omnia ista expulsus sit, invenire vecors (ejus) ut fuit assertio minime valuit. [Col. 0378B] Ab amicis [(490) 2Kb] , imo ab eodem suo (quod fuit tunc silendum) ordinatore persuasus, fidens justitiae, atque instituentium videlicet auctoritati, flagitando auxilium quid diceret, ille praecipue (ut asseruit vobis), cujus praedicata cuncto saeculo sapientia gnatonico cernitur quodam assentatu, 230 quam veritatis relatu vero; dixisse suppeditaret et firmissimae stabilitas charitatis, et charitas robustissimae stabilitatis, nisi si forsitan actum aliquid esset contra libitum vestrum verbo aut facto ab ipso, qui sum haec omnia recitans ego? Negligenti, crebro ut agitur, simplici tamen mente peccatum nam voluntatis in aliquo sinistrae, excusare quod valeret omnimodis, est fassus reatu; id ut vindictae severioris judicio vestro cauterio perustum deleret ad purum; jureque [Col. 0378C] post ut singulare vos patrocinium coleret, colendoque frui perpetim neque desineret, ita tamen ut gratuita, quae plurispendia vobis alternantibus sciret in [Col. 0379A] hoc praesertim negotio, quod totum Dei solius respectu et fas et necesse esset actitari, minime misceret [f., nosceret]. Subjecta enim [(491) 1Kb] , ait, vestraeque disertissimae paternitati non cognitionis, sed recognitionis causa delata sanctorum Patrum exempla, fore supervacaneum sua perspicacitate [f., perspicuitate] fatentur, cuilibet [l. cujuslibet] vestri similium, et qui recognitor atque servator sit aequi, aures inaniter fatigare: quibus dilucidatur legaliter undecunque assumptum, legaliter locatus, neque a semetipso veniens, sed ab eo, cui est mittendi auctoritas, missus, collatum praesidendi quoquo modo alicubi pontificaliter suscepit quis si semel officium, indignum licet, salvo mittentis pariterque convenientium, ut ita fari audeam, statu (malivoli quanquam [Col. 0379B] usque ad necem desaeviant) loco posse legaliter rursum, ordinis manente custodia, nullatenus moveri, ni forsan magis jura praevalent fori, quam sanctorum exempla; aut majoris auctoritatis est molendinum, quam pontificale officium. Illius namque provisor pelli nequit de semel accepta provisione, ni audientia praecedente, vicinorum sine murmure. Ad episcopum detrudendum hoc exemplo nullum [nullum abundare videtur], vis nulla requiritur; ratio, laus et vituperatio, 231 plebis consensus, et prohibitio legis partibus conveniunt aequis, paribusque proficiunt modis.

12. Super quo [(492) 1Kb] Deum timentes, hominumque infamiam reverentes omnes, omnes, inquam, (ait prosequens), omnes, idem simultate omnimoda [Col. 0379C] confidens posthabita, pro se quis dum facit, sibique prospiciendo consulit, sensuros, tum praecipue vos, cui et major verum sapiendi, et, ne quid contra idem moliamini, potior est copia concessa cavendi more usitatissimo, ore, manu, corde: Zelus domus tuae comedit me (Psal. LXVIII, 10), non rememoraturum dicere, ascensurumque ex adverso, oppositurumque murum vosmet defensionis pro domo Israel, ut stetis in praelio in die Domini (Ezech. XIII, 5), et [Col. 0380A] hoc utique ad aquas contradictionis (Deut. XXXIII, 8; Psal. LXXX, 8), ubi probari vestrae valeat firmitas devotionis. Hujus spei fiducia oppido animatus perincongruum judico suasionibus fatigare aliquem vestrum, cum mordacissimam vos noverim Alexandri papae satis nosse sententiam dicentis: Quia si quis se ab auxilio talium subtraxerit, non sacerdos, sed schismaticus judicabitur. Institutionis [(493) 2Kb] quippe indignitatis, non se tamen ultro ingerentis, sed praecipienti obedientis ista sunt suffragia meae, quae sacratissimis manibus taxanda committo vestris, vos ut neminem episcoporum, qui causae adfuerit, per Dominum contestans eorum cognitione fraudetis, sed, nequa occasio non me defendendi adesse valeat, ostendendo omnibus propaletis. Hic [Col. 0380B] sanctorum insanus Patrum, Antheri videlicet, Calixti, atque Gregorii ex decretis, sanctorumque non paucorum se legaliter vacanti inthronizatum Ecclesiae astruere laborans exemplis, ea postquam subter inseruerat, adjecit: Esto aliquis legaliter factum inficiari nullo modo valens, infectum rursus fore criminis alicujus oppositione velit vera falsave; haec sunt, quibus innitor, Deo gratias, iterum patrocinia; sed ignoro, sint utrum aliquid profutura: sunt enim tempora (proh nefas!) legem non admittentia. Cumque sanctorum Patrum sanctionibus 232 se incardinatum, vestri praecipue [(494) 1Kb] praeconio, innegabiliter probavisset; atque constructo ab eisdem, papa ut ait Telesphorus, se quasi circumvallasset (ita prosequitur) muro, vestri vero item [Col. 0380C] inchoans a praeconio; sunt (ut doceri non indiget antistitii vestri sacra prudentia) hujuscemodi perplura per sacratissimas divini dogmatis campos dispersa, et facillime, si necesse fuerit, invenienda: sed sufficere credimus ista, nec commemoranda quoque ipse nisi cui rex Babylonis oculos Sedeciae regis Jerusalem eruit in Reblatha (Jer. XXXIX, 6), quae interpretatur multa haec, quam esse (Gregorio novimus docente [in Job l. VI, n. 37]) immoderatam, Stygium [Col. 0381A] Phlegethontis quae trahit non fabulose irretitos ad barathrum, hujus saeculi curam; et ideo (proh nefas!) quibusdam contigisse, ut videntes non videant, et audientes non intelligant, ut merito valeat ipsis aptari quod de illis dictum est, qui averterunt oculos suos, ut non viderent coelum, neque recordarentur judiciorum justorum (Dan. XIII, 9). Quos per vestram conveniri ita optamus sollicitudinem, ut non indigeant psalmographi voce tam terribiliter eis ut dicatur, moneri: Intelligite haec qui obliviscimini Deum, nequando rapiat, et non sit qui eripiat (Psal. XLIX, 22).

13. O vesana phrenesis! o phrenetica prudentis juxta arbitrium vesania! tuas deplorare non suffeceris miserias, et Sedeciae regis ante annos jam plus [Col. 0381B] mille juste inflictas planxisse non pudebat socors aerumnas. Sed visa est forsitan tibi, neque in hoc phrenetica penitus, desipuisse lascivia: sed multos cum Gregorio hodierni temporis Sedecias, non istum tantummodo deploravisse; unde et quibusdam ejus exemplo (prosecuta es) misere contigisse, ut videntes non videant, et audientes non intelligant, quorum profecto cacumine visum tibi est contingere quivisse, ut tam perspicuo [(495) 1Kb] divinae legis renisu tam nequiter expulsus, solemniter inthronizatus qui fuerat, et non ab aliis, sed ab eisdem suis incardinatoribus, sibi legaliter credito, deplanxisse quem tantopere coeperas, fuerit praesulatu. 233 Sed miranda, cui loquebaris, si tamen probitatis ei quidlibet inerat, talibus molliri non valens duritia. Mirandus [Col. 0381C] potius, phrenetice, qui talia tali dicebas, ignarus utique, quod surdo illi fabulam narrares, elegerat qui potius (de cupido et invido noster uti narrat mytographus) propriam in loco non solum negligere, sed, ut tibi videbatur, penitus pessumdare animam, quam restitutionem tolerasse, nedum elaborasse, ipsius juxta sensum, insanissime, tuam; nisi forte inescare praeconiis avarum gestiens laudis, augustae [Col. 0382A] recordationis Aurelii lepida satis inductus hujusmodi sententia: Saepe quilibet bonus dicitur, non quia sit, sed ut admoneatur ut sit, more illorum, qui fraudulentos sua de industria commendant, quo scilicet dum sibi considerant fidem ab eis haberi, vereantur fraudis infamia ipsi notari. Dum [f., ad illos] illum destinabas [(496) 1Kb] , Dominum obliti qui fuerant, legatum, oblivisci ipse sedulus Dei metueret praeceptorum, seque improviso, uti et illos, posse adverteret rapi, a nemine, ni cavisset, valeret unde nullatenus eripi.

14. Videre sed facile pernimium est [(497) 2Kb] , callidorum tantum unde contra te conceperit odium; latentia nam rimari, minus idonei. Ut te illius, ita illum tuam in te, quam te odisse potius autumant, [Col. 0382B] cum insolentia loquacitatem: utque Demosthenem Tullio [Demostheni Tullium, et supple eloquentiam] praeripuisse quidam asseruit, ne primus ipse, ne solus esset orator; vos ventoso satis decertavisse non absque invidia . . . elationis ultrice justissima, stultitiaeque accusatrice verissima bello. Inter superbos enim sunt quia jurgia semper, re si fuissetis, ut vestrum quidam dici ambibat, dissentire ab invicem (natura quia similibus divortium denegat) nullo modo poteratis. In quo tamen ita ille visus est, ut in omnibus, vicisse, quod cum te infulatum desiderato diu, ut ipsum latere nequivit, quo tumebas, deturbasset episcopii solio, reverentiam tibi venerandi omnibus ipsius detrahere conaretur quoque officii. Nam publico te quemdam resipiscentiam etiam dedignantem [Col. 0382C] dum excommunicasse pro sacrilegio, ipso coram, fama narrasset; nil curandum tua audacter de excommunicatione clamavit alieni. Quod utique eum dixisse, si tuae, uti tu tibi, conscius 234 qualitatis fuisset, mirari adeo valeret. Dealbatum sed foris non minus quam intuentes fallere consuevit; tu eum lutebas sepulcrum introrsus; ac turpis, speciosus pelle decora (cujusdam ut continet satyra) [Col. 0383A] animus illi et qualitas fuerat tua. Mirum enimvero tam abruptum te contra intus, ut dixi, quae nullatenus viderat, quod est ausus proferre judicium, contra intus dicentem quoque auctoritate Christi Apostolum [l. Psalmistam]: Sedensque adversus fratrem loqui, et adversus filium matris suae (circumstantem utique populum) hujuscemodi ponere scandalum (Psal. XLIX, 20); teque ideo non esse episcopum, quia episcopio pulsum; dum culpam juxta Aurelium non faciat vindicta, sed causa; poenaque rerum absolutio sit quaedam ipsorum; nam, ut festive satis ait Isidorus, non qui accusatur, sed qui juste et legaliter convincitur, reus est.

15. Si dereliquerint filii tui, promittit Dominus David, et utique manu forti, legem meam; visitabo in [Col. 0383B] virga iniquitates eorum, et in verberibus peccata eorum: misericordiam autem meam non dispergam ab eo (Psal. LXXXVIII, 31-34). Idem et Malachim numero sed continet singulari, Si inique, inquiens, aliquid gesserit semen tuum, arguam eum in virga virorum, et in plagis filiorum hominum; misericordiam autem meam non auferam ab eo, sicut abstuli a Saul, quem amovi a facie mea (II Reg. VII, 14): ut inter ordinaria reipublicae [(498) 1Kb] , et sacrata intelligas sit quanta distantia Ecclesiae, et quam inter se differant Deus, qui tribuit ipse, et quos miseri saepe conferre valent (id est ubi ipse permittit) honores; vel, ut hoc verbis pulchrius referam Augustini, quam omnia terrena cacumina temporali mobilitate nutantia, non humano usurpata fastu, sed divina gratia [Col. 0383C] donata celsitudo transcendat. Sit quod potest censere quivis [ms., cuivis], inanis utrum praesulatus esse debeat umbra, et sine honore nomen, an auctoritas [Col. 0384A] quaedam sequatur, quam ea consequentur valentia, quam magis efferat, quam opprimat terrenae molis inopia. Psallite Domino, ait et alibi, in tubis ductilibus; id est de flagellorum attritione productis: laudate Dominum, animabus vel ipsi [(499) 1Kb] flagellis correcti nomen cum electis benedicite Domini. 235 Non dissimulandum tamen, quod dum tuba producitur, malleus hebetatur, ut inferentem, quam ferentem ejus illata noceat magis, credamus, injuria. Aurulae quoque filiorum Levi Dei praecepta ipsis servatae damnatis quid monuerint: Et movebo candelabrum tuum de loco suo (Apoc. I, 6), non penitus evellam [(500) 1Kb] ut quid fuerit dictum, sapientis perpendere fuerat ne infinita replicem, proprium. Lepida sed [(501) 1Kb] quam sit, praeter id quod est etiam veracissima [Col. 0384B] tibique percongrua cujusdam urbani non multum ignoti operae pretium est istiusmodi considerare sententia: Hic etiam nostris, ait, cumulus malis accedit, quod aestimatio plurimorum, non rerum merita, sed fortunae spectat eventum, eaque tantum judicat esse praemia, quae felicitas commendaverit; quo fit, ut aestimatio bona prima omnium deserat infelices, itemque hoc tantum dixerim, ultimam esse adversae fortunae sarcinam, quod, dum miseris aliquod crimen affigitur, quae perferunt meruisse creduntur.

16. Sed [(502) 1Kb] ut ad vestrum jam redire libelli maturet garrulitas nostri phreneticum, quis non omnem excedere judicet insaniam, quod episcopus licet fuerit, causaque non defuerit, archiepiscopum excommunicare quamvis praeinvasis etiam ab Evangelio [Col. 0384C] Dominicis ausus fuerit verbis. Quinto decimo [(503) 4Kb] nam phrenesis juxta vos uti istius habetur libello, cum in coenae Domini festo, festivius quo nil [Col. 0385A] mea invenitur sententia, 236 muliercularum, moris ut est, reciperetis oblata; istud inferri vobis phrenetica ejus pariter fecit audacia (rata forsitan, ejus quod pulsione, fama ut fuerat, nacta [f., pacta] die tam solemni, anxietate quem omittebat haud plangere querula, induti fuissetis planeta:] Si offers munus tuum ad altare, et ibi recordatus fueris, quia frater tuus habet aliquid adversum te; relinque ibi munus tuum ante altare, et vade prius reconciliari fratri tuo; et tunc veniens offeres munus tuum (Matth. V, 23, 24). Hic, Domine, ambigo, cujusvis duorum mirari debeam amplius phrenesim. Esto enim ille dolore actus insanibat? Vestra, rogo, ubi sanitas fuerit; et ubi praesens, qui tam vobis fueratis ibi, Domine, absens. Viluerat merito mittentis sed aestimatio: [Col. 0385B] pensari at debuit dominantis praeceptio. Obtinere petentem prohibebat indignitas: obedire sed sibi tremenda cunctis compellebat majestas. Facere sed fortisan quod petebamini [l. petebatur] defuerat facultas. Habe me excusatum respondere . . . ut quid, rogo, nequivit humilitas. Ad cumulum quoque insanientis vobis ut morem [f., ex more] ita saepe garriens, genera vesaniae quasi affectatus multa jam per annorum curricula, dicacitatis ita favor desiperet vestrae [f., nostrae], ut evangelicum illud tam terribile tonitruum intellectuali nequissetis auditu sentire, et quod seipsum, laesus a vobis qui fuerat, moneret, adversum vos habere, et quia jure, quo ipsi deberetis praecepto Domini reconciliari, valuissetis 237 eo nisi explanante intelligere, istud e [Col. 0385C] vestigio maturavit porrigere. Securus [(504) 1Kb] alter ut queat esse salutis, mihi quondam dilectissime Pater, morbi latentis periculum non celare quidem alicui, remedium tamen non praebere consilii, meum ne valeat esse, pristina vestri dominatus interdicit beneficentia. Me laeso potius, quem quamvis [ms. quamve] graviter laeseritis, reconciliari oportere, delata vobis modo evangelica monet legatio [(505) 1Kb] . [Col. 0386A] Facile prudentissimi ut estis ingenii, advertere valetis, si dicente Scriptura: Intellige proximum ex temetipso (Eccli. XXXI, 18), vir [f., vigor] non desit animae jure dominans vestrae, qui forte defuerat, cum Intelligite haec qui obliviscimini Deum (Psal. XLIX, 22), quibusdam, qui scilicet averterant oculos suos, ut non viderent coelum, neque recordarentur judiciorum justorum (Dan. XIII, 9) per verum suggerere censui antistitium. Absit ergo [(506) 1Kb] , absit hoc indesinenter agere, adhuc qui non desinit, quod ab initio verbo utique, de cordibus hominum moliens evellere, quod minatur satagens levigare serpens ille antiquus.

17. Absit e diverso persuasor, hodie qui legitur, idoneus sermo utique apostolicus. Ascendite pontificale, [Col. 0386B] quaeso, aequi contra vos judicii tribunal . . . . Stet coram verum non diffitens conscientia; et ex vestra meam taxare libeat mentem. Cumque [(507) 1Kb] laesum me quidem haud leviter, interdictorem vero gravissime, sed quibus reconciliari valeatis, inveneritis unum quidem absentem, alterius praesentissimam majestatem; recurrite ad Gregorium saluberrime ita monentem: Debemus quippe ad eum, quem laesimus, quamvis longe positum mente ire, benignitate eum atque submissione placare. Quod si facitis, et sicuti nocuistis, ita me juvare disponitis; munus offerre Deo hac duntaxat ex parte licenter valetis. Si negligitis, funiculus triplex quam difficile rumpitur (Eccle. IV, 12), experiri quandoque credo, et quod [scilicet funiculus] is fuerit, quo columbae venalitas [Col. 0386C] perturbata quondam Dei fuit de templo (Joan. II, 15), sero licet potueritis [subaudi experiri]: quod ne contingat, per hodierni ministerium festi vos adjurando commoneo. Si dedignamini mihi, reconciliamini Deo, cujuscunque medio resolidare gestientes factam per vos specialius 238 (et ut pace licet verum dicere vestra) omnino fracturam. Advertite sane namque [(508) 1Kb] , si placet, (potestis optime) quam [Col. 0387A] aperte Antheri papae decretum, abruptum me contra improvide loquacitatis vestrae perturbat, uti et ejusdem auctoritatis omnis longius judicium. Nam cum benigne satis mei in causa praemisisset, dicens: Utrisque autem, id est et famem verbi patientibus, et episcopis necessitatem, quando inthronizantur in aliis civitatibus, non modica exhibetur misericordia. Negantes autem hoc, speciem licet pietatis videantur habere, virtutem ejus abnegant; quasi in vos specialius inveheretur, coramque essetis, digito intentionis vobis [(509) 1Kb] quasi porrecto, repente subintulit: Nam in tali negotio prosapiam non agnosco. Si quis tamen sapientium, quos insipientibus tempestatis hujus procella sociavit aliis auctoribus, facinorum participatione maculatur splendor sapientis; etsi communionem criminum [Col. 0387B] incurrit, nescit tamen ducem se praebere peccantibus.

18. Obedientissimum praeterea ad omnia, quae libuerit praecipere, me valebitis invenire, si quod justum esse nostis, plenissime exsequi non dedignamini; hoc dico in negotio juste. Talibus igitur namque protervis cum nullo rescripti remorsa fuisset responso licentia: in tantam (nam deteriores omnes sumus, Chremes ut ait) vesana libertas prorupit audaciam, ut viginti jam voluminum loquacissima garrulitate, quae tamen inconstanti satis levitate in duodecim rursus conatur astringere, magnitudine pari ea gestiens coaptare, omnes non desinat infestare, illos praecipue, quos hic valebitis deprehendere, si non displiceat legere; nullius dignitati, nullius parcens, [Col. 0387C] ut phrenesis merito a vobis vocata possit videri, potentiae, patronam quae non habeat probitatem, quamvis maximam nuper eorumdem [scilicet voluminum] fama sit eum obliterasse partem, mansuetudine clementis regis cujusdam pro amore cogente; quod se tamen fecisse demens fateri non desinit. Quidquid non speraverat, jam quidem contigit, immaniter dolore [f., dolere], addidisse praeterea ut judicemini quasi calcaria sponte currenti; insolentissimam exhausisse, et ad carpendum quoslibet, vos praecipue, quodammodo provocasse videmini in hoc valde superbiam: quod, uti Festus 239 quondam Apostolum insanisse litteris putavit (Act. XXVI, 24), quod dixeritis eum [subaudi insanire litteris], longe [Col. 0387D] aliter vos eumdem aestimasse cum sit magis credendum

19. Ah! sile, sile, rogo, sile; jam opposita nuntiatur nam deesse persona. Desine nummulos dilapidare emendis in pellibus, conducendisque tabellionibus. Insana vere procacitas tua; phreneticoque tandem [Col. 0388A] dimisso tabulatu, threnico, beatus quod Job, dic ululatu: Verebar quod enim accidit (Job III, 25). Abiit nam, quem [(510) 1Kb] insectabaris, et proh! minime reversurus abscessit, abesse quoque sortitus aeternum. Clangor, eheu! manet ut iste signorum. Obiit, quam abiit; praecessit, quam abscessit. Nugigerulo nugi ipse nugas effundens, divinabas uti demens cum populo, insultaveris caveas mortuo dico. Ne fatigare, quaeso, garrulitas inepta diutius nulli curanda dictando. Quis leget haec? sed potius famelico resipiscens dic cum satyrico: didicit nam quia dives alit, ut conqueritur avarus, tantum mirari, tantum laudare disertos plebeios affectaveris nequidquam rumusculos. Denique non omnes eadem mirantur, amantque. Mitte cunctorum favores inaniter [Col. 0388B] quaeso, captare. Non maledicas surdo, neve obloquaris absenti, alias sane probo, caeteris nec adeo inhumano pro tempore atque loco, tibi licet infesto. Clama sed potius, vociferare medullitus.



Incipiunt versus [(511) 1Kb] ab eodem compositi.


   20. Quid teneant intus nostri, si forte libelli
Cura velit solers lectoris discere, sume.
Dat studium, scriptor, socios quo vindice vero
Concutiat, sternat, relevet, confortet, adunet,
Soletur, recreet, animet, conformet, adornet;
Aetna qui gravius tolerant, heu! pondus, amice.
Ut sua nam stringit quemvis, vexatque chiragra,
Opprimit et gibbus sideris incongrue dorso,
Maternas trux dilacerat ut bellua costas,
Exstincti et vindex genitoris tentat haberi;
[Col. 0388C] Haud secus interno sese infestare duello
Abjurata Deo certat plebs dente canino,
Mordendo alterutrum consciscens impia jura
In caput et vertenda sumendum quis propriumque
Velle Dei curans lymphata mente laborat,
Ancillata Deo paveant quo corda maligno.
Grandia parva docet stultus, dum quisque sinistra
Componit dextris, distorta et recta fatetur,
Alba nigris, quadrata rotundis, saeva benignis
Mutavisse juvat, et carpere justa: beare
His adversa, vehat sibimet quo tartareum vae
Confundens natam Domini quod munere rectum
Protulit, et firmis compegit nexibus olim
Temporibus, quae quisque suis proque ordine pulchro.
[Col. 0388D] Constituit doctor debriatus nectare divo.
Sic ruit in praeceps decus et veneratio prorsus
Ordinibus collata sacris et coelitus, ac sic
240 Ephraim Manassen, Manasses infestat Ephraim,
Debellare simul Judam tenduntque parati
[Col. 0389A] Agmine conserto, nullos habitare triumphos,
Immemores Domini civilia condere bella
In sese proprium gnari et torquere flagellum,
Quos hic nostra manus intactos linquere dum non
Praestruit auxilium, tribuisse putabitur ingens
Afflictis, iniquis inimica mente notarit.
Dum recitat seseque magis quam nostra probarit
Ridendum cunctis merito dum valdius ipsi
Insanire libet, furias et cura ministrat.
Ergo potens adsit in dextera, meque volentem
Syrtes cum brevibus, Scyllam saevamque Carybdim
Evitasse ferat miserens miserando juvamen,
Inque sacras venerandi et dogmatis ocius arcas
Invenisse queam, prosit quod pluribus aeque
Hosce juvando levet, illos frenando retardet,
[Col. 0389B] Ne voluisse suum valeant complesse retenti.
Ast oppressa diu perversis legibus, atque
Fessa sacerdotum magnas hoc munere turma
Concipiat vires; Domini de dogmate firmus
Murus, et infractus maneat, Telesphorus ipse
Structum papa pius nobis quem dixerat olim,
Ipsa cohors nullum, nisi quem fregisse valeret,
Cujus in auxilium constructus cernitur esse,
Propulsum septis gemit: Ipse quilibet ergo
Haud dignetur nostrum poterit quia certe
Multa tulisse sibi percongrua seque juvare,
His nisi defuerit, curet qui talia forte.
Nam genus hoc hominum crebrescere solibus istis
Constat, quos Dominus vertat, deposco, benignus,
Praestet et oppressos gravius jam fasce levari.
[Col. 0389C] Dum mea jam videor specialius edere vobis
O pars sancta virum, Domini sors atque ministra;
Arma dedisse paro, quibus et sua jura tueri,
Et sese vestrum valeat quis, praeduce Christo,
Victorem et monstrare malis dum perfidus illum
Attigerit cuneus: vincet nam mox Deus ipse,
Vincet et ipsa suo victrix constantia recto
Semper, et haec comitata suis fautricibus omnes
Infestos, nocuos, inimicos proterat hostes,
Vincat, perturbet, mutilet, rogo, postulo, posco.
Amen, sic fiat, reboent et cuncta reposco.
   21. Parce, Deus, famulo [(512) 1Kb] , miserens miseresce redempto,
   Cum requie veniam huic pie dando piam.
Nil mihi, nil quia sum tibi, sed peccasse probatur,
   [Col. 0389D] Ut mactare velit, qui pecus alterius.
Non pecudi nam, sed Domino reus ille tenetur,
   Lex habet in terris omnibus una simul.
Tu solus veniam, tu solus ferre medelam,
   Si parcendo velis, mox potuisse clius [l. pius].
Hinc te posco Deus tribuas obnixe rogatus,
   Liber ut astrigeras is queat ire vias.
Porthmea contemnat felix, nec cura timentis
   [Col. 0390A] Dignum sorte tua torserit hunc aliqua.
241 Lamas nec Erebi tangat, nigrasque paludes,
   Cerberus absistat, Gorgona despiciat,
Nec Stygios innare lacus, aut tetra videre
   Tartara contingat, quem via dextra juvat.
Nec Chaos, aut Phlegethon nigris habitacula monstris.
   Sint, quae vel subeat, vel subeunda fleat.
Scrupea Cocyti videat nec tesqua, jubeto,
   Cui patriam coelum spes fuit esse sibi.
Eumenidum thalamos crevisse negato piorum
   Agmina conspiciat, se simul ac videat.
Hunc via tartarei vergens Acherontis ad undas
   Nesciat, hunc coelum norit, habere velit.
Nil mea te noceant incommoda, commoda multis
   [Col. 0390B] Quem struxisse ferunt, qui bona sola vehis.
Conformant magnis multa, et bene gesta loquuntur;
   His diversa silent, noxia ne superent.
Quis faveas, rogito, solum, nec millia vincat,
   Sit pergrande licet, nil Deus officiat.
Cunctivalens, praestare facis, ut velle favebit,
   Dextera nam dextras splendificante tua.
Quamvis parva scient, vanescit nempe sinistra,
   Flammivorus boreas disjicit ut paleas.
Hinc tuba terribilem sonitum insperantibus edens,
   Dum sua pro meritis praemia cuique dabit.
Evasisse ferat discedite, si negat euge:
   Sors ea nam multos haec habet egregios.
Ne metuas pavens, ait, o grex, complacuit nam
   Te solio regni nobilitasse Patris.
[Col. 0390C] Felix ille tamen, concessa qui benedictus
   Sorte. Venite capit, est, erit, atque fuit.
Crescens nempe suus sanctorum cuncta tuenti
   Ut numerus, meritum semper et ipse fuit.
Hoc Deus immense audi, tu hoc pie munere nostrum
   Haud frustrare velis connumeresque piis.
Impetret hoc genitrix tua, Christe benigne, Maria:
   Exposcat coetus huic veniam superus;
Aetherias reseret valvas Petrus atque beatus,
   Tum sancti occurrant, suppetiasque ferant.
Sic mea te vexat, sic, o Rodberte, Phrenesis,
   Sic, inquam, felix sis, rogat, ac frueris.



Item Ratherius contra Baldricum [(513) 1Kb] invidum.

22. Pensitaverim sane cum saepe, ut absente relicto [Col. 0390D] 242 tecum agam, adhuc praesens, Baldrice, in edendis opusculis; quae contra illum, vel, pro illo praecipue composueram. Nam te exceperat, quod immunis [(514) 1Kb] ab illo, quo uter nostrum laborasse ferebatur, penitus fueras, id est phrenesis litteratoriae vitio, nummis quam libris utique nitens, armis quam armariis, copia amicorum quam judicio priscorum. Tuum [(515) 1Kb] ut exemplum Dei fuisse cernitur infortunium, [Col. 0391A] subitae quo largitionis comitem sedulus poenitentiam cavere illarum, atque continentiam longiore providere (nescit enim, scribit ut Flaccus, vox missa reverti) tractatu. Nascebatur enimvero mihi et exercitatio interim, meique ipsius recognitio certior. Quaedam, ad quae scilicet sufficerem ipse, quaeve vel inaniter tentare, vel tentata vix aut nullatenus possem, mihi quam alii haec inter famulatus praesertim ab intelligente, quo possim videri placuisse, nunc desiderarem, mihi mature ut fuissent emissa, morte praesertim ipsius [id est Rodberti] audita. Quamvis enim coram multis eosdem saepe legerim, legendosque aliis eo dederim superstite libellos, salva animositatis ut adversarii constanti, ut aiunt, amici fama foret quo perenniter mihi nollem quemquam opinari; [Col. 0391B] tamen ipso defuncto inchoatos, quos eo valente nedum peregerim [nondum peregeram] (audacius profiteor) pene edidi quoque. At quia superest, mature ipsum (ariolari ut videor mihi) secutum tamen magna adhuc aemulorum phalanges, quorum ne dicam reconciliationem, saltem cessationem sperasse nihil amplius aestimo, impar sibi ratione insaniam nisi pariter incolumi (facete satis enim Plinius ait secundus, [Col. 0392A] gratiam malorum tam infidam esse quam ipsos) data editionis festinatissimae opera notum enitar fuerit tam aequis, quam iniquis, uti neque illum quondam, ita neminem quoque nunc vestrum in promulgando veritatis me statu cavisse, summum at nefas putasse, nostrum [f., vestrum] aliquem post obitum, nedum scripto, maledicto incessere tantummodo levi.



Unde supra [(516) 2Kb] .

23. Praemisso idem me firmiter de fidei veritate tenere, etsi aeque non valeam astruere, quod beatum atque constantissimum ejusdem fidei defensorem atque promulgatorem Aurelium Augustinum 243 caeterosque ejusdem religionis assertores atque propagatores, [Col. 0392B] confiteri et credere me profiteor inseparabilem atque coessentialem aeternaliter Trinitatis unitatem, unitatis Trinitatem hoc est unum Deum Patrem et Filium et Spiritum sanctum, 244 et caetera, quae leguntur in fidei professione inserta in tertium Praeloquiorum librum totidem verbis num. 31, usque ad ejusdem libri finem: post cujus ultima verba in codice haec clausula apponitur.


EXPLICIT LIBER QUI PHRENESIS DICITUR A RATHERIO EPISCOPO COMPOSITUS.



[DIALOGUS CONFESSIONALIS.]




[Col. 0391]
ADMONITIO IN EXCERPTUM EX DIALOGO CONFESSIONALI.

1. Hoc opus ex manuscripto Lobiensi nunc primum in lucem prodit. Ipsum bis memorat Ratherius in Qualitatis conjectura. Primo num. 3, ubi haec leguntur: Si non sufficiunt vero quae sunt in libro Confessionis meae descripta, etc. Et iterum num. 8, ex quo ipsa verba mox recitabimus. Laudat etiam Sigebertus de Viris illustribus inter Ratherii opera, ubi librum Confessionum appellat. P. Mabillonius in praefatione secunda ad saeculum quartum ordinis Benidictini num. 48, Gemblacensem codicem describit, in quo varia partim opuscula, partim fragmenta de Eucharistiae sacramento et praesentia corporis et sanguinis Christi fuerunt collecta. Inter haec autem legebantur quaedam excerpta ex libro Confessionis domni Ratherii de corpore et sanguine Domini; quae sane in hoc opere inveniuntur.

II. Ut tempus statuatur, observamus in primis hunc librum Confessionis Ratherium scripsisse, dum alicui monasterio praesideret, quod cum a Leodico non multum aberat, tum vero Leodicensi episcopo suberat, ut in Vita fusius explicavimus § 2. Porro episcopatus duos, id est Veronensem et Leodicensem, abs se amissos tradit. num. 2. E Leodicensi episcopatu exclusus fuit anno 955. Igitur ante hunc annum hic Confessionum liber collocari nequit. Ter autem amisit episcopatum Veronensem, bis ante annum laudatum, tertio vero anno 968. Cum porro in Qualitatis conjectura, quae Veronae lucubrata fuit, antequam hunc episcopatum tertio desereret, isthaec Confessio bis allegetur; palam fit hanc rejici non posse in id tempus, cum Veronensi sede tertio derelicta, sese in monasterium recepit. Igitur collocanda est inter annum 955, cum praeter Veronensem episcopatum jam secundo amissum etiam Leodicensem perdiderat, et annum 961, quo exeunte Veronensem sedem tertio recuperavit. 245-246 Cum vero haec scripserit, dum alicui abbatiolae esset praefectus; aliquod sane non exiguum spatium exigunt ea, quae se abbatiolae praefecto contigisse commemorat. Itaque hoc opus scriptum non prioribus, sed posterioribus annis, quibus indicatae abbatiolae praefuit, [Col. 0393] id est anno 960 aut 961. Hoc quidem posterius tempus magis multo confirmatur ex num. 21 et 31, in quibus se pene septuagenarium esse fatetur. Cum natus fuerit circa annum 896, anni septuagesimi initium incidit in annum circiter 965. Cum vero hoc opus scripserit, antequam in Veronensem sedem tertio restitueretur, id est, ante finem anni 961; aetas ejus pene septuagenaria aequius anno 960 vel 961, quam annis anterioribus congruit. Scripsit autem hoc opus partim sub Quadragesimae finem ex num. 37, partim diebus paschalibus; et paulo post festum sanctorum Philippi et Jacobi, quod memoratur num. 34, ipsum opus confectum.

III. In hoc autem opere, quod ipsius Ratherii Confessionem praefert, ea vel maxime animadvertenda sunt quae de se a quopiam sui ipsius censore dicta refert in Qualitatis conjectura num. 8. Quid amplius? Qui vult eum (Ratherium) cognoscere, studeat librum Confessionis illius totum perlegere. Nam si talis, ut illic recitat, est; pejor illo nemo in saeculo est. Si vero mentitur se talem esse, mendacissimus convincitur fore. Haec dubitationem injiciunt, num de ipso Ratherio vera sint omnia quae in hac Confessione referuntur. Certe ex contextu ac serie vitae ejus, qui a pueritia Deo oblatus, et in monasterio educatus, ac subinde aetate legitima monasticam regulam professus, in studiis tum profanis, tum sacris, diu multumque versatus est, demum vero ad episcopatum evectus, severiorem disciplinam secutus plures calamitates pertulit, pleraque saltem, quae in hoc opere describuntur, de eodem incredibilia videntur. In ejus epitaphio illa ipsi laus inter caetera tribuitur, quod fuerit pro tempore morigeratus. Si autem vera de ipso essent omnia quae in eadem Confessione sibi tribuit, non pro tempore morigeratus, sed omnium temporum et omnium fere hominum immorigeratissimus et scelestissimus fuisset. Nullum enim ferme crimen est cujus se reum non accuset. Quid quod Everaclus episcopus Leodicensis, qui Ratherium eo ipso tempore, quo haec Confessio exarata fuit, familiari usu cognoverat, in ea epistola, quam ad ipsum postea Veronam direxit, non sapientiam solum, sed praesertim eximiam ejus probitatem atque innocentiam sibi perspectas testatur. Quis enim vobis est, inquit, aut sapientia, aut probitate, aut optimarum artium studio, aut innocentia, aut ullo laudis genere praestantior? Quid quod Rotgerus coaevus et ipse auctor in Vita S. Brunonis num. 34, et Fulcuinus in Gestis abbatum Lobiensium cap. 23, tradiderunt. Ratherium Verona ejectum, ea de causa ab eodem S. Brunone archiepiscopo Coloniensi, qui eum inter familiares suos diutius noverat, ad Leodicensem cathedram fuisse promotum, quia tantae erat virtutis, ut a nemine posset seduci; et quia sperabat fore ut os obloquentium episcopis posset obstruere, si nulla occasio scandali posset in eorum episcopo (Ratherio scilicet) reperiri. Hae laudes delictis in Confessione recensitis haudquaquam conveniunt.

IV. Quid ergo? Haec non vera et propria Confessio esse videtur, sed Confessionis nomine inusitata quaedam species censurae, cui fervidum et acerbius Ratherii ingenium ita indulgebat, ut non tam in alios quam in semetipsum identidem inveheretur. Hinc, dum sua describit crimina, aliena carpit, ut vel ex ipso initio patet, ubi Confessarii crimen perstringit, qui idcirco num. 37, Cum tua, inquit, narrare, ut praetendebas, proponeres crimina, a meis coepisti. Et similiter cum antea, postquam Ratherius alia monachorum vitia coarguisset, idem Confessarius num. 22, subdidit: Dum tibi ipsi non parcis, me, imo nos omnes acriter rodis. Apostrophae et invectivae, quibus dialogo insertis nonnullos acerbius proprio etiam quandoque nomine exagitat, nonne consilium a confessionis natura alienum declarant? Sua autem peccata ita exaggerare et augere solet, ut gravissima appareant, quae nonnunquam, si quaenam fuerint explicetur, vel nulla esse, vel levissima deprehendentur. Ita, dum num. 5 adulterium se perpetrasse ait illorum motibus, quos in adulterium vagandus impuleram, velut adulteros Manassem et Milonem, Veronensis sedis invasores, traduxit. Hos vero se in adulterium impulisse significat vagando, quia nimirum ab ea sede exsul et vagus ipsis locum dederat. Quod autem in hoc crimen, si non sponte, sed vi, e sede pulsus vagari coactus est? Exoculationum, exmembrationum, homicidiorum, incendiorum, caeterarumque id genus calamitatum, quas Veronenses passi sunt abjurata Hugoni regi fide, se reum traducit num. 2, quia defectionis ab Hugone aliqua ratione particeps visus est. 247-248 Confessionis generalem formulam inserit num. 4, cui aliae similes in libris poenitentialibus occurrunt. Hos cum legerent poenitentes, non idcirco dici poterant peccasse in omnibus quae in eis continentur. Exaggeratorum criminum exempla non pauca invenientur, quorum quaedam in notationibus detegemus. Inter multa autem plane incredibilia illud vel maxime est incredibile, eum, qui non veritus est sua crimina exaggerare, et in publicum etiam scripto proferre, ad id usque tempus nemini nisi soli Deo fuisse confessum, uti de se num. 10, tradit. Haec interim, lector, attigisse sufficiat. Plura in ipsa Confessione annotabis.




[Col. 0393]
[(517) 1Kb] EXCERPTUM EX DIALOGO CONFESSIONALI CUJUSDAM SCELERATISSIMI, MIRUM DICTU RATHERII, Veronensis quidem episcopi, sed Lobiensis monachi.

[Col. 0393A] 249 Obsecro et contestor per viventem in saecula saeculorum, ut istud perlegas, si coeperis, et [Col. 0394A] ipse dederit, totum. Quia enim curiositate mortifera, tuis neglectis, mea nosse adeo desiderasti facinora, [Col. 0395A] ut perjurio suaso nuper a quodam vi extorseris unum [(518) 1Kb] , quod tamen per se satis noxium, in comparatione aliorum esse constat vilissimum; volo te hoc desiderio satiare, et talia, tanta, tam inaudita gestuum, si tamen et inventionum [f., intentionum] considerasse tibi datum fuisset, ipsorum insaniam de me ipso referre, ut oneratissimum te meis, etiamsi nulla propria tibi essent, reddam sceleribus, ut habeas utique in ista Quadragesima, quod plangas, dum es pene omni tempore a talibus otiosus. Sed ne ipsum quod impulisti perjurium non esse aestimes tuum, Evam considera, moneo, et in serpente diabolum. Serpens quippe suasit, Eva peccavit, sed suadens nullo modo, delinquens veniam meruit 250 quoquo modo. Judaei Crucifige clamaverunt: [Col. 0395B] crucifixores Crucifixi sanguinem in salutem biberunt.

2. Verum ut jam, quod promisi, efficiam, ab infantia ipsa pejorem me et implicatiorem ejusdem aetatis vitiis non tibi opus est quaerere. Ad juvenile, cum datum est, aevum cum venissem, abhinc ita et tam mature coepi modis diversissimis lascivire, lenitati, jocis ac scurrilitati vacare, ut etiamsi tibi audire fuisset omnino inutile, mihi tamen per singula enumerare esset penitus impossibile. Abjurata [(519) 2Kb] Hugoni pro fide ambitionis, atque animositatis, imo oblivionis eorum, quae nunc merito patior (mentiri quippe non novit, qui dixit: Qui reddit mala pro bonis, non recedet plaga de domo ejus [Col. 0395C] [Prov. XVII, 13]; quod in te [l. in me] liquido completum), non debes, miserrimus dico, conscientia, quae nunc ipsa [f., ipse] loquar, mirari pro scelere, [Col. 0396A] praesidiorum pro constructione vel restructione quot homicidia, exoculationes, exmembrationes, praedae, incendia, vastitas ac depopulatio contigerint. Norica [(520) 1Kb] , Italia, Germania, atque Francia me melius fateri, 251 me iterum miserrimum talem, qualis fuerim vel dici talis potuerim, valent. Duo legitima, mea culpa, dissociavi conjugia; unum quasi cum re [f., quasi jure], alterum miserabili solummodo vanitate. Cogitet, qui potest, istud solum quanti est ponderis, metiatur scelus, consideret enormitatem. Quid miserae heu dicebant! quos gemitus, quae suspiria dabant? cum una earum rivalem in edito sedere, basia sibi potius debita miscere, domui dominari, agenda disponere, se viluisse, aspernari, se videret adhaerere cineri. Altera longius [Col. 0396B] licet, aemulam divitem audiret, seque pauperem videret? Sed quid, inquis, dicerent? Rogas? quod tibi miser juste contigit forte. Tu enim duabus tulisti maritos, te duo episcopia perdiderunt virum [(521) 1Kb] , et utinam nihil tibi ob hoc contingat infaustius!

3. De Warneri fratris quondam ducis Cunonis [(522) 1Kb] quoque flagitio mihi infelicissimo contigit, quod habetur in psalmo: Cum adulteris, inquit, portionem tuam ponebas (Psal. XLIX, 18). De locis provisioni meae commissis, eorumque dilapidatis substantiis, animabus neglectis, ne rogo, interroges; istum solummodo vide, et conjecturam de eo cape. Sed quia deficit memoria, cum abundet dicendorum [Col. 0396C] miserrima copia, summa [(523) 1Kb] tibi, quaeso, sufficiat ipsa, nil nisi proprium utique collectione, licet alterius, parum licet propria, relatura.



CONFESSIO EJUSDEM [(524) 1Kb] .
[Col. 0397A]

4. Confiteor enim Domino Deo omnipotenti et omnibus sanctis ejus, et tibi Dei quicunque legeris sacerdoti, omnia peccata mea, quaecunque feci ab initio vitae meae usque ad hanc miserrimam horam, sciendo aut nesciendo, sponte sive coactus, vigilans aut dormiens, in cogitatione, locutione et opere, in visu, auditu, gustu, odoratu et tactu, in superbia praecipue, matre omnium vitiorum; utique in odio et homicidio 252, in detractione, in supplantatione fratris alicujus, in perjurio, in falso testimonio, in furto, in fornicationibus diversis, in adulterio, in rapina, in fraude, in immunditiis variis atque pollutionibus turpissimis, in ebrietate et comessatione, in luxuria omnimoda, in vana gloria, [Col. 0397B] in acedia, in tristitia, in avaritia, in rixa, in conflictatione, in animositate, in invidia, in discordia, in cupiditate, in ambitione, in hypocrisi, in ignavia, in otiositate, in pigritia, in somnolentia, in loquacitate, in risu et in derisione aliorum.

5. Insuper peccavi ego peccator eo quod quadragesimas et alia indicta jejunia non custodivi, nec jejunavi, sicut debui: festivitates sanctorum et Dominicos dies, proh nefas! violavi, et debito honore non celebravi, sicut debui; Parasceven quoque illorum praesentialiter, ut miserrimus saepius violans gravissime deliqui. Adjiciendum quoque, quia si tu pejerare jam dictum suadendo, factus es perjurus; sicut Saulus omnium servabat vestimenta quorum Stephanum lapidabat manibus; ita ego dormiens [Col. 0397C] sive manducans, missam quoque aut matutinos vel aliud quidlibet actitans illorum motibus adulterium [(525) 2Kb] perpetratum, quos in adulterium vagandus impuleram. Exmanzere, id est ex scorto natus (Deut. XXIII, 2), quoque compater factus sum miser cujusdam, qui nobilissimam pro meretrice reliquerat praenobilemque conjugalem.

6. Confiteor etiam ipsi Domino Deo omnipotenti, quod his et plus his omnibus voluptatum foedatus flagitiis, et contagionibus fuscatus omnimodis, semper sine mei lapidei cordis compunctione, semper sine ulla mentis sinceritate, corporis et sanguinis sacramentum Domini, fateor, percipi indigne, semper sine azyma, semper absque lactucis agrestibus, [Col. 0397D] cum fermento malitiae et nequitiae; discinctus, sine [Col. 0398A] calceamentis et baculo, piger, non festinans ad promissionis aeternae patriam, paschalem Agnum Dei, peccata qui 253 tollit mundi, miserrimus in judicium, heu dolor! proprium, reus ejusdem corporis et sanguinis Domini, manducando, et prohibita temerarie praesumendo; [(526) 1Kb] et, cum multi multa, tu Domine praecipue, haberent munera ante altare, contra interdictum infrontuosissime Domini offerendo: [subauditur peccavi] in exhortationibus, et adulationibus malignis, in ignorantia, in negligentia, in subreptionibus, in dandis et accipiendis muneribus; in usuris vero faciendis non adeo me culpabilem recognosco, neque tamen inficior; prodigum enim, quod usurario minus congruit, me magis fuisse et confiteor et doleo.

[Col. 0398B] 7. Peccavi in subtrahendis eleemosynis pauperum, in increpatione et asperitate responsionum, in hospitalitate et receptione indigna pauperum, et quod parentes meos et proximos non dilexi nec honoravi, sicut debui, et plus saepe, dum irrationabiliter utique dilexi, quam debui; et in afflictione familiae sive subjectorum mihi commissorum. Infirmos et in angustiis positos non visitavi, nec eis ministravi. Mortuos nec sepelivi, nec sepeliri, ut oportuerat, feci; et pauperes non vestivi, esurientes et sitientes non recreavi, sicut debui. Seniores et magistros meos sive principes, amicos et benefactores meos non honoravi nec amavi debito amore; et res, utilitates, consilia et praecepta eorum non observavi, sicut debui.

[Col. 0398C] 8. Peccavi ego peccator in osculo et in amplexibus illecebrosis, palpando et blandiendo inique; et in ecclesia stans vel sedens, ubi sanctae lectiones vel divina officia efficiuntur, otiosis fabulis, vel iniquis cogitationibus me occupavi, et non cogitavi quae debui, sed magis quae non debui, et aures non accommodavi ad ea quae sancta sunt. Intuendo quoque injuste et petulanter et recordando (quod adhuc pejus virorum) animalium, pecudumque concubitus, et alia quaedam obscena.

9. Praeter haec peccavi jocando, equitando, ambulando, stando, sedendo, sive jacendo, et in his et in aliis omnibus vitiis, quibuscunque humana fragilitas contra [Col. 0398D] Deum peccare potest, 254 reum me esse confiteor [Col. 0399A] Domino Deo omnipotenti, et omnibus sanctis ejus, et tibi Dei, quicunque alicubi, es sacerdoti.

10. Infinitate verum istorum conspecta dicis forte: Immodica efflagito, confessus es unquam ista alicui? Non, inquam, nisi illi, qui etiamsi non confiterer, nescire non poterat; nam tanta simulationis libidini meae arte, ut et adhuc miser facio, serviebam, ut ante te neminem invenerim, qui me adeo, id est probabiliter, deprehendere quiverit. Illi tantummodo mecum noverant, qui mihi ad ea favebant, et cum spurcissimus (ut et adhuc me fore dolendus non inficior) essem, castissimus esse, ut multi, putabar, dicebar, et quod pejus est, dici gaudebam, illa hypocritis visitata deceptus miser, ut multi sententia solent deceptorie dicere, Etsi non caste, vel caute. [Col. 0399B] Quare autem nulli confiterer, non uniformis fuerat causa; una ne mei exemplo alii deteriorarentur; altera ne mei suique comparatione alii superbirent, et cadaveris quasi mei fetore utrique perirent; praecipua vero ne criminositas me contemptibilem faceret mea. Tertia gravior, imo gravissima omnium, qua utique verebar, ne patronus hoc mihi diceret quod fugitivis dici lex praecipit: Revertere et reconciliare Domino tuo: quia sicut non proficit cura medici plagato, si adhuc in eo ferrum sit, ita non proficit confessio et poenitentia tua.

11. Dum enim [(527) 2Kb] puerulus essem, venit quidam ingenuus, et in altari quodam sancti Petri et Pauli tenens me cum pane et vino [supple obtulit Deo] . . . . . et sancto Petro in holocaustum . . . . . jure quasi [Col. 0399C] Nazarei . . . . . [(528) 1Kb] immutabiliter serviturum . . . . . . ad foedus perpetuo confirmandum. Sed accepto ipse calamo, [(529) 1Kb] matura jam aetate et legitima, scripsi in hunc modum, scriptumque super altare posui, non super aliud nisi ipsum: Ego Ratherius promitto stabilitatem meam, et conversionem meorum morum, et obedientiam secundum regulam sancti Benedicti coram Deo et sanctis ejus. Infinita [Col. 0400A] sunt itaque mea, quae exarari in hac non potuerunt confessione, 255 ineffabiliter gravia, quae sunt exarata. [(530) 1Kb] Ubi et meretriculae cujusdam damnabile facinus non fuerat tacendum, quoniam ad te pertinet plurimum, quae dupliciter suum necavit filium tui ob metum, et illius mortem, qui ob tuum anilem fastum subtus rotam molendini mortiferum pertulit casum. Spectaculum quoque quod de ruentibus et de ruere compellentibus vidisti, dico, memineris. Cujus rei quoque causa tres illi oculos perdiderint, ne obliviscaris, sed in solius istius comparatione, id est, si hoc unum non desit, levissima. Quod unum? inquis. [(531) 1Kb] Inconvertibilitas ab isto, inquam; si enim de isto solo uno, quod utique apostasia, id est negatio Dei est, evadere reconciliatus utique . . . . [Col. 0400B] fugitivus domino potuissem, et confiteri utiliter . . . . . poenitentiam, veniam mereri posse me aliorum . . . . . Si vero de isto solo consilium non ca. . . . . metipsum veniam sperando istorum . . . . . bet ingenio omnino videri datur. . . . . Sed quod consilium? inquis . . . . . illorum, id est quod de omnibus . . . . . illud Scriptura potius: Qui abscondit scelera sua, non dirigetur (Prov. XXVIII, 13).

12. Et tu, inquis, non abscondis, qui etiam mihi, imo amicis et inimicis, et etiam scribendo confiteris. Facio, inquam, facio, sed ne me decipias rogo. Scripturam potius pariter audiamus: Qui autem confessus fuerit; audis? inquis. Ne festines, mane, inquam, et vide quod sequitur: et reliquerit ea; hoc faciamus et de multis et de uno, sed de isto potius, [Col. 0400C] et hilariter audiamus: misericordia consequetur. Haec semper mihi, haec fuerat occasio nullum illorum criminum confitendi, quia relinquere istud animus adhuc minime erat. Relinquere vero caetera illa, in promptu erat, sicut jam feci quaedam pauca, sed utinam non inutiliter, utinam perseveranter; sed in isto me obduraverat saeculi vanitas, modo vero quaedam impossibilitatis quasi necessitas. Disrumpat [Col. 0401A] haec vincula Dei pietas; aliter enim non illi sacrificabo hostiam laudis (Psal. CXV, 17). Hostia laudis sane quae sit, audi psalmorum in libro: Praeoccupemus faciem ejus in confessione (Psal. XCIV, 2). Sed quid prodest confessio, nisi sequatur illorum, quae confiteris, relictio? Quid prodest fugitivi satisfactio, vel redeundi optatio, si non sequatur ad Dominum facultas, si non negatur tamen, quod Deum minime latet, reversio? Eat ergo qui volet; consoletur, imo seducat me inanibus verbis, propter quae venit ira Dei in filios diffidentiae (Ephes. V, 6), id est diaboli, qui ideo vocatur diffidentia, quia pro eo quod confidere nunc facit miseros in vanitate, in extrema hora desperare facit penitus de salute. Suadeat nunc qui volet quod confessus sum non relinquere, et tamen [Col. 0401B] veniam confitendo omni quadragesima, aut cum urget timor mortis, sperare; 256 suadere possit, persuadere nullatenus, mihi crede, valebit. Modo sed quare es confessus? inquis. Duabus, inquam, de causis. Nam relictis jam multis quibusdam in necessitate, paucis sed quibusdam vero voluntate, incipere jam mihi videor ipsi vim quamdam facere; taedet enim me conversationis pauxillum sentio pristinae; et istud unum, sine quo inaniter caetera dimisi, jam velle relinquere, praestet Deus non inaniter velle, non enim miser et obligatus me invenio posse. Tanta etiam, tam innumera, tam minime negligenda cum sint, obliviscerer ea ipse succedente cumulo eorumdem, atque similo [f., similam] diabolo ministrante non contingeret salutem [f., saltem] recordari, ea me [Col. 0401C] aliquando scriptitasse, et reminiscerer confundererque ea relinquere Deo voluisse, neque implesse. Quam proclivis enim, ad haec omnia humani generis sit casus, tu poteras fore expertus, si tui quoque non miserrime fuisses oblitus. Peccata enim, quae indesinenter oportuerat mente considerare, quia nequeo saltem oculis videre, videtur mihi quasi admodum utile, sive ut alius me viso se respiciat in me, et ex meis actibus suos deprehendat et corrigat.

13. Et quando talem, inquis, te sentiebas, quomodo illo audebas praesente missas vel hujusmodi facere, qui dixit peccatori: Quare tu enarras justitias meas? (Psal. XLIX, 16.) Fateor, fateor; eo fiducialius faciunt quidam, quo magis esse peccatores se sentiunt. Pars enim non esse est, peccatorem se [Col. 0401D] quemlibet esse humiliter sentire; judicia enim Dei abyssus multa (Psal. XXXV, 7); in cujus utique praescientia, sive tutius scientia jam est, quod futurum [Col. 0402A] absque dubio est. Valet, inquis, aliquid ergo? Plurimum, autumo, inquam; sed utinam mihi soli non obsit; nam et caeteris nullo modo, veraciter solum dicantur. Sacramenta quippe Dei nec hujus sunt nec illius, id est, nec justi nec peccatoris, sed illius de quo dicitur: Super quem videris Spiritum descendentem et manentem super eum, ipse est qui baptizat in Spiritu sancto (Joan. I, 33). Tantum est, ut, si justus es, quasi nescias te esse, quod es; si peccator, doleas esse, quod es. Uterque vero Psalmistam audiat monentem: Psallite sapienter (Psal. XLVI, 8). Quare? inquis. Quia non quilibet est, cui psallis, sed rex omnis terrae Deus. Et alibi ad Dominum: Perdes omnes qui loquuntur mendacium (Psal. V, 7). Alter vero: Maledictus qui facit opus [Col. 0402B] Domini negligenter (Jer. XLVIII, 10). Si negligenter faciens maledictus est, mendaciter quid?

14. De eucharistia vero sumenda vel non sumenda scrupulum forte si mihi aut calumniam, ut aestimo, ingeris, quod heri lectum est in Evangelio conferendum esse cum his quae in Apostolo quinta item feria legentur, moneo noveris: Nisi, inquit, manducaveritis carnem Filii hominis, 257 et biberitis sanguinem (Joan. VI, 54), panem utique et vinum, [(532) 2Kb] per naturam capiendo sanguinem vero, et non figuraliter per . . . . sancti Spiritus incomprehensibilem operationem divinitatis inhabitationem . . . . habebitis vitam in vobis (Ibid.), ut si . . . . sed mortem animae, quae utique . . . . gehennae. Manduca itaque, dico tibi, ne perdas vitam. Quam? [Col. 0402C] inquis. Deum utique; ipse enim dicit: Ego sum vita (Joan. XIV, 6), animarum duntaxat. Facio, inquis, et ipse. Optime, inquam. Sed audi ipsum per legem: Juste, quod justum est, exsequeris (Deut. XVI, 20). Quomodo? inquis. Dicam. Sic autem comedetis eum, id est agnum. Renes vestros accingetis, id est caste, si vultis manducare, vivetis: Calceamenta habebitis in pedibus vestris, id est exemplis eorum, qui mortificaverunt corpora sua, ut animas vivificarent, gressus operum circumdabitis; tenentes baculos regiminis ac rationis in manibus actionis; et comedetis festinanter (Exod. XII, 11) ad gloriam supernae solemnitatis, quod est utique non hic quaerere mercedem boni operis, sed ubi aeterna est, currere desiderio cordis. Ita manduca, et habebis in te vitam. [Col. 0402D] Alioquin audi Apostolum: Qui manducat, inquit, carnem Domini, et bibit sanguinem ejus indigne, judicium sibi manducat et bibit (I Cor. II, 29). Quomodo [Col. 0403A] est, inquis, judicium, si caro et sanguis? Caro, inquam, et sanguis digno, judicium vero indigno. Quis est dignus? ais. Audisti in Apostolo; respondeo, id est [f. is est], qui sic comedit sicut ipse praecipit. De praesentialiter enim ita . . . . . dicit, non de eo, qui olim fuerat . . . . . discalceatus, baculum non gestabat . . . . . luto scelerum volutari . . . . . . malum maluerit festinare . . . . . judicium sibi manducasset. His emendatis aut in emendationis studio manentibus, si non manducat, non habebit, autumo, vitam. Et hoc esse reor, quod monet subsequens Apostolus, Probet, inquiens, seipsum homo (I Cor. XI, 28), id est, discutiat in quo affectu sit; si peccandi, dimittat; si emendandi, cum tremore manducet. Nullus vero [Col. 0403B] illud Regum posthabeat: Si mundi sunt, inquit, pueri ab heri et nudius tertius maxime a mulieribus (I Reg. XXI, 4); de panibus propositionis cum ageretur utique; et quod in lege 258 auditur saepissime: Sanctificamini, id est, a concubitu abstinete. Probatio sane, quam monet Apostolus faciendam in criminalium conscientia emundanda, in invidiae extrusione, et odii laesionisque fraternae emendatione, in luxuria, vel aliqua incestuositate [subaudi emendanda], consistit, puto, praecipue, et quod reminisci instanter debueras, miserrime (ut sacratissimum cibum a caeteris noverat [subaudi Apostolus] distinguere) illos corpori solum, istum corporis et animae saluti concessum perpendere, nec ea praecipitatione, vel petulantia ipsum saltem tractandum, [Col. 0403C] quam illum nedum quoque sumendum.

15. Neque transeunter audiendum: Corpus Domini cum dicitur; sed considerandum quid, de quo, cui dicatur. Quid? idem corpus Domini. De quo Domino si dicis, de illo utique, qui in carne [(533) 2Kb] , quam pro te assumpsit, et in qua pro te multa perpessus, crucifixus est, mortuus et sepultus, resurrexit, et quam in coelum levavit, in te nunc, cui hoc dicitur, intrat. Vide qualiter tanti hospitis mundatum et ornatum habes hospitium: si enim illi placeat, approbat et benedicit; si displiceat, quia reprobat, consequitur, quod valde est metuendum, ut etiam maledicat, nisi velocissima confessio et poenitentia hoc cum ipsius misericordia, quod ipse tibi misericorditer concedat, avertat. Cui? tu videris; [Col. 0403D] si enim ipse es, qui illud impleveris, imo ea quae praecepta sunt, hoc est: Renes vestros accingetis, calceamenta habebitis in pedibus, tenentes baculos in manibus, et comedetis festinanter (Exod. XII, 11), id est, non, cras, cras, dicentes; gaudere magna [Col. 0404A] Magisterii arte, id est non in te, sed in Domino vales, alioquin timere non parum est evangelicae lectionis dictum: Et cum intinxisset, dedit Judae Simonis Iscariotis (Joan. XIII, 26). Vide ergo, ne tu imitatione ipsius ipse sis. Ne ergo decipiamur, vel ipsi nos decipiamus, Deus est qui recipitur, Deus utique, sed sicut tunc latens in carne, ita nunc in carnem verso verissime pane: unde expressius in Graeco; Panem nostrum consubstantiatum da nobis hodie, dicitur Deo, id est quod tu ipse es per tui ipsius invocationem, perque tui 259 ipsius introitum, ineffabiliter quidem, tamen non incredibiliter factum, hoc est enim dijudicare corpus Domini, a caeteris corporalibus utique cibis discernere, dignitate et dealitate, super omne quod videri et esse [Col. 0404B] possit, valere. Cavendum vero est cum Dei adjutorio summopere, ne penitus mortuus hujusmodi mysteria audeat temerare, id est, quem nil charitatis constat habere; Qui enim non diligit, manet in morte (I Joan. III, 14). Si ergo charitatem te sentis nec in Deum, nec in proximum omnino habere, time tam sancta mysteria temerare; et quanto minus in te consideras charitatis, tanto formidolosius, dico, accesseris. Non minus vero pensanda reversio quam accessio, quia non minoris gratiae est recipere Dominum quam secum habere. Post buccellam, inquit, tunc introivit in eum Satanas (Joan. XIII, 27). Et de manna cibisque coelitus datis idem signantibus: Adhuc escae, inquit, eorum erant in ore ipsorum, et ira Dei ascendit super eos (Psal. LXXVII, 30). [Col. 0404C] Mundandum ergo ante perceptionem cordis hospitium est, custodiendum post perceptionem. Nota et quod non modo descendentem dicitur Spiritum super Dominum, sed et manentem (Joan. I, 33), ut intelligas in aliis non sic esse, sed venire in quibusdam per gratiam, recedere per offensam. Quid inde? ais. Et metus, et consolatio, inquam. Metus, si contristato pravis nostris moribus Spiritu sancto, eum a nobis expellimus; timendum enim ne irrevocabiliter. Consolatio vero, quia satisfactione potest revocari nostra. Possumus et hinc colligere, quia si in consideratione [f., confirmatione] et consecratione per invocationem veracem et non vitio scriptorum depravatam datus cuilibet Spiritus sanctus, malisque ejus actibus fuerit rursum expulsus, non ita [Col. 0404D] eum suum penitus reliquisse domicilium, ut placatus non possit eum repetere, ac propterea timore desperabili dimisso, constanter de ejus reversione praesumere, et jugibus eum precibus revocare debere, praesertim cum promiserit ipse: Convertimini ad [Col. 0405A] me, et ego revertar ad vos (Malac. III, 7): Noli, inquit, occidere nos, quoniam habemus thesauros absconditos in agro, et non occidit eos (Jer. XLI, 8). Thesaurus absconditus in agro, spes est in poenitentia. Caetera unde istud sumpsi require.

16. Quare tu enarras, inquit, justitias meas? (Psal. LXIX 16.) Ego contra, si dici sit conveniens, ita: Quia melior est misericordia tua super vitas, labia mea laudabunt te (Psal. LXII, 4). Sequitur enim post severitatem justitiae de pietate consolatio in eodem psalmo piissime promulgata: Sacrificio laudis honorificabit me, et illic iter, quo ostendam illi salutare Dei (Psal. XLIX, 23); quod tamen sacrificium magis est operis quam vocis, et tamen vocis. Nam ut noveris quare vel cui interdicat justitias enarrare suas, [Col. 0405B] si sequentia non sufficiunt, audi quod superius est praemissum: Immola Deo sacrificium laudis (Ibid., 14). Prohibeor? inquis. Prohiberis, inquam, prohiberis, si facere quod sequitur negligis: Et redde, inquiens, Altissimo vota tua (Ibid.). Vota vero, Christiane, quae sint tua, si forte oblitus, requiris, quod in baptismo promisisti Deo, menineris. Monache, si rogas; quae post etiam spopondisti, moneo recolas, illud redde; dicit sponsio Conditoris: Et invoca 260 me in die tribulationis, et eruam te, et magnificabis me (Ibid., 15).

17. Quare, inquis, tristis es, anima mea? Audi unde consoleris: Spera in Deo. Quare? Quoniam adhuc confitebor illi (Psal. XLI, 6), adhuc vivo, spiro, et pedibus meis me propriis porto, adhuc est dies [Col. 0405C] salutis, adhuc tempus acceptabile (II Cor. VI, 2). Itemque: Lenocinaris nimium tibi, inquis: (Non) ignoremus [(534) 1Kb] , sicut ait Hieronymus, poenitentiam, ne facile peccemus; ne peccemus, inquam. Quid amplius peccandum? superabunde peccatum est. Tabula est ista post naufragium, non solida navis. Si desinamus peccare, ea utique referri valemus ad salutis, unde per incuriam defleximus, portum. Sed ut aliquid praesumere audeam, docent quippe nos terrena saepe quid debeamus sperare de coelestibus. Invisibilia enim ejus, ut ait Apostolus, per ea quae facta sunt intelliguntur (Rom. I, 20). Fugitivus si comprehensus a domino fuerit absque sua voluntate, quid potest sperare? Non dubium quin supplicia debita debeat respondere. Si sua [Col. 0405D] sponte revertitur, quid? misericordiam utique; alioquin vitium crudelitatis, dum non ipsum fugisse Dominum poterit conjectari. Misericordia tamen ista juste ac firmiter roboratur, si securitate reversionis et veniae non incipiat superbire, aut a servitio torpere; sed semper recogitans fugae flagitium, cum maxima humilitate studeat dies noctesque continuare, ut et neglectum in fuga recompensare possit servitium, et addere aliquid unde justae retributionis accipiat meritum.

18. Putas te, ais, ad istum servi istius adhuc pervenisse gradum? Putarem, inquam, si ad propositum [Col. 0406A] professionis meae reversus fuissem. Nunc igitur quid? Videtur, inquam, mihi, sed quasi per tenebras dubia luce, quod ei possim servo congruere, qui fuga lapsus, longoque tempore a domino absentatus, tandem aliquando minitantis domini terrore compulsus, ne subito, scilicet dum nescit comprehendatur, et aut patibulo aut suppliciis tradatur, qui missis legatis sperat aliquod remedium pietatis. Qui sunt; inquis, tui legati? Si quid enitor, inquam. Si tamen eniterer in Dei servitio forte; et si non aliud, desiderium saltem loquens utique cum Domino, et utinam ipsum vel caeterorum, qui ad hoc sunt suppliciter invocandi; sic enim habetur in psalmo: Desiderium pauperum exaudivit Dominus (Psal. X, 17), quasi diceret: Desiderium fugitivi [Col. 0406B] novit optime Dominus ejus. Audi enim quasi de cujusdam itineris praeparatione: Praeparationes cordis eorum audivit auris tua (Ibid.). Nonne enim tibi videtur quaedam legatio esse fugitivi ab alieno Domino evadendi, medullitus clamantem dum audis: Eripe me de manu peccatoris? (Psal. LXX, 4.) Iste enim vult evadere, sed non valet, nisi a legitimo Domino adjuvetur, imo potius eripiatur. Praeparare etiam fugam nonne potest videri is, qui clamat: Paratum cor meum, Deus, paratum cor meum (Psal. LVI, 8), si tamen veraciter clamat? Si enim non flagitium duplicat; sed sicut fugitivum redire ad dominum quilibet tyrannus et iniquus possessor impedit, et, ne evadendi facultate potiatur, 261 illaqueat; sic et diabolus, ut modo etiam sensi, diversa [Col. 0406C] ingerit impedimenta, ut aut nolit, aut nequeat, aut desperet, aut etiam verecundetur redire, aut certo, quod multo est gravius, tam exsecrabilem eum proprio faciat Domino, ut magis eligat eum subito rapere et perennibus suppliciis tradere, quam suae gratiae per poenitentiam reconciliari. Quod tunc maxime obtinet, cum per superbiam de eadem cum legatione precum, desiderii aut alicujus aut magni aut parvi securitatem ei immittit, aut extollentiam boni, aut certe absque aliqua securitate torporem vel ignaviam. Nam sunt nonnulli, qualis et ego adhuc sum, qui quadam segnitia remissi, ita se totos libero neglecto, quod Deus utique et exigit, arbitrio negligunt, et quasi Dei pietati committunt, ut eligant otiositati frena laxare, et oscitando etiam [Col. 0406D] in ecclesia, et somniculando stare, circumquaque discurrere non modo corpore, sed et mente; sedere vel jacere, quam vel aliquo bono opere, vel lectione aut oratione, vel certe boni alicujus meditatione legatum aliquem Dei pietati dirigere, ut quandoque a diaboli laqueis plenius eos dignetur eruere.

19. Item post quaedam. Hoc sane mihi videtur, tu senti quod placet; quia sicut nemo se valet per se ad aliquem gradum Ecclesiae promovere; ita nemo se potest, etiamsi velit, omnino deponere (Vid. Conjecturam, num. 6), quovis institutus sit vel etiam victitarit modo vel ordine. Videtur quod etiam eadem [Col. 0407A] necessitate, qua ordinem compellitur tenere, eadem compellatur, indignus quamvis, quae eidem competunt, nisi tu aliter censes, ordini, agere. Nihil verius, inquis, aestimarem, nisi in concilio Neocaesariensi, can. 9, legisse contingeret, ut si episcopus, presbyter, vel diaconus corporaliter se deliquisse confessus fuerit, oblata non consecret, manens in caeteris officiis propter studium bonum. Non audeo concilio sancto refragari, praesertim cum idem audiam a Domino per legem quoque judicari: Sacerdos, dum dicit, qui habuerit maculam, non offeret panes Domino, neque accedet ad ministerium ejus (Levit. XXI, 17, 18). Sed quare in concilio quis se talium non accusat? Si exercere quae ordini congruunt, timet, et [et pro etiam] deponatur. Nimis quia [Col. 0407B] durum est; ideo factorem, inquam, invenis nullum. Esto, si faceret quis, non sui hodie conscius statim, quod Pharisaeis quondam de muliere in adulterio deprehensa, sibi opponi timeret. Cum etiam incomparabilis omnibus, qui sub coelo sunt, Gregorius legatur talibus adeo pepercisse, ut Maximum, qui contra ejus interdictum super Honoratum a populo electum, militari manu per Simoniacam quoque haeresim episcopatum Salonae civitatis invaserat, septemque annis excommunicationis ejus contemptor et rebellis exstiterat, in gratiam recepit, et episcopum manere permisit causa illata; quia sicut perseverantibus in culpa districtos, ita resipiscentibus ad veniam [(535) 1Kb] nos decet esse concedendam benignos. Gravis conditio. Quantum 262 ad animam, [Col. 0407C] inquis, de tali potest illud esse praedictum: Immisit in rete pedem suum, et in ejus maculis ambulat (Job XVIII, 8). Estne tamen aliquod remedium? Nullum, inquam, nullum, nisi Dei miseratio solum; immisit enim, immisit maxime, si et ambivit. Sed quid faciemus? Clamantem de profundo desperabimus? Ubi erit tunc omnipotentia misericors: Nolo mortem peccatoris (Ezech. XXXIII, 11), jurantis, et ex lapidibus homines facientis? (Matth. III, 9.) non poterit similiter facere de fure custodem, de latrone custodem, de mercenario pastorem, de lupo ovem, de mortuo vivum, de fetente suavissime redolentem, de ligato solutum, de immobili abeuntem? Longum est edicere quot vicibus istud habet patratum. Fac velle, videbis continuo posse. Nonne, inquit, dixi [Col. 0407D] tibi, quia si credideris, videbis gloriam Dei? (Joan. XI, 40.) Sed quam gloriam? resurrectionem utique quatriduanam. Veniant interpellatrices et importunae sorores sororias, id est, humilitatis imbecillitatem et fratris interitum non negantes; fundant Domino preces, una prius piae actionis signatrix, altera theoricae speculationis et mundissimae orationis, non sine mysterio tamen numeri vel ordinis, magistra. Docent quippe duos in Ecclesia ordines saluti pereuntium consulentes: unum praedicatione et opere; alterum precum instantia Dominum precando [(536) 1Kb] , [Col. 0408A] pro mortuis interpellando, et ut valeant suscitari pulsando. Confiteantur, mortem hujusmodi absentatione divinae custodiae, negligentiae merito contigisse, quod est mirum utrasque dixisse: Domine, si hic fuisses, frater noster nequaquam mortuus esset (Ibid., 12). Absit longius desperatio, adsit spei constans fiducia, posse quatriduanum mortuum fetentem, mole gravissima criminis consuetudinarii etiam obrutum, ligatum, immobilem, post longam etiam dormitionem posse excitari, resuscitari, onus superpositum vincere, solvi, abire [(537) 1Kb] , valere. Videbis statim spiritu miserationis et precum fremere Christum, turbare seipsum; audies: Veni foras (Ibid., 43), clamare; illum, quem desperabas, statim prodire, vivum se, quamvis ligatum, monstrare, non [Col. 0408B] celare, confiteri, ut absolutus eat, id est, motibus rationis mores componat, praeceptum audire, quatenus ejus resurrectionem alii pejus etiam mortui ad vitam redeant, et in Christum, id est, Salvatorem omnium credant.

20. Quid, inquis, si nil horum contingit, agere debemus? an ut vivum venerari, quem mortuum scimus? Nondum, inquam, ut istinc conjicio, quid venerari in quolibet debeas, nosti; quod Deus utique fecit, aut quod ipse sibi homo conscivit. Sed quia in istiusmodi caecutis doctrina, magis et exemplis quam ratiocinatione te trahendum considero. Super cathedram Moysi, ait, sederunt scribae et Pharisaei; omnia ergo quaecunque dixerint vobis, servate et facite: secundum opera vero eorum nolite facere (Matth. [Col. 0408C] XXIII, 2, 3), etc. Quod est aliter dixisse: Veneramini quod Deus contulit; tolerate quod faciunt non propter ipsos, 263 qui mali sunt, sed propter honorem, quem perceperunt; qui utique eo bonus, quo a bono Largitore concessus. Da asellum vilissimum optimum vinum gestantem, vilescit asellus, amplecteris vinum; pretiosissimum annulum deformis gestat digitus saepe, ad annulum ardet cupientis ambitio, digitum horret intuentis despectio. Dicis honorem, inquis, ideo bonum, quia a bono Deo concessus est, quid de illo quem Deus non contulit? Quis, inquam, ille poterit esse, Apostolo testante: Non est potestas nisi a Deo? (Rom. XIII, 1). An vis aliud esse potestatem, aliud honorem? Sed imbecillis sine honore potestas, ac per hoc neque potestas: Regnaverunt [Col. 0408D] reges, inquis [l. inquit, et subaudi Deus], sed non ex me; principes exstiterunt, et non cognovi; non ex me, inquam, id est, non secundum me regnaverunt, non recte, ut praecepi, egerunt, non cognovi, non laudavi, non approbavi; attamen regnaverunt me vidente. Sed si tibi non valet persuadere, ut velis aliusmodi episcopos, quod Dei pietas vellet, nisi qualem depingit Apostolus dicens: Oportet episcopum sine crimine esse (Tit. I, 7); quod, proh dolor! est rara hodie avis in terris; cogita Caipham, cui Petrus visus est obedire; quando tamen hoc diceret, quod [Col. 0409A] a cathedra Moysi non dissideret; cogita, inquam, non abest longius, heri lectum est: Hoc, inquit, a semetipso non dixit (Joan. XI, 51.) Quid est a semetipso? a malivolentia sua, qua interfici Christum volebat; neque enim ideo Christum optabat occidi, ut gens tota liberaretur, quod secundum ejus malignitatem impossibile omnimodis erat, sed in praesentia ejus de regno tolleretur. Licet vero talis esset ejus conscientia, verum fuit quod per eum cathedra Moysi protulit, sicut moventis est, quod reboat chorda; sic enim legitur: Sed cum esset pontifex anni illius, prophetavit (Ibid.). Et hic enim attende, anni illius, inquit; nunquid ita per Moysen mandaverat Deus? Minime. Ecce enormis indignitas, non est enim ista legalis, et tamen a Deo permissa, sed [Col. 0409B] ab Herode nefando concessa potestas. Si vero permissa et a tali potuit prophetare, data a Deo quid potuerat agere? Utique plus, id est, et velle bonum dicere et posse, haec autem solummodo posse. Nam non ideo gens liberata est, quia iste voluit; sed dixit, quia eum dicere fiendum, quod erat dignitas cathedrae, fecit. Quem ergo indigniorem quaeris? et tamen prophetasse audis, ut notes quanta sit vis potestatis, cujuscunque modi sit vita tenentis, quanta dignitas hujusmodi ordinis; et non nutare, quod ideo honorem bonum esse protuli, quia a bono Deo concessum, si permissa usque ad prophetandi valuit efficaciam potestas venire. Ut vero in aliquo tibi morem geram, notandum video, quod non est potestas nisi a Deo (Rom. XIII, 1) dicens Apostolus, hac [Col. 0409C] suspensione locum dedit subintelligendi et permissa et concessa; cum praesertim subintulerit, [(538) 1Kb] Quae sunt, a Deo ordinatae 264 sunt (Ibid.); non ut Caiphae illa inordinatissima, et tamen veneranda intentione, quam monstravimus supra: sed laboremus, inquam, et caveamus, ne frustra; tota enim ista allegatio index est indignitatis et miseriae meae, qua Scripturam trahere ad mei auxilium dum renitentem laboro, quod fieri possit, num [f., non quid] quid sit vel fiat enarro?

21. Ne me igitur ultra decipiam, confiteor, quia licet haec omnivalens Dei possit misericordia efficere, ut mundum valuit de nihilo creare, si non fecerit, constat me cum mei similibus perditum omnimodis esse, et falsum nomen episcopi vel abbatis [(539) 1Kb] non [Col. 0409D] sine damnationis aeternae periculo ferre, etiamsi detur, ut olim Caiphae, prophetare, a qua aliter nequeo prorsus liberari, nisi relicta vanitate penitus, quod Christi pietas tribuat, saeculi. Ferre enim, mirandum, quod valeo, dum contra me meique consimiles clamantem audio (figuraliter enim nil horum mihi disconvenire dolendus considero): Qui habuerit maculam, non offeret panes Domino, nec accedet [Col. 0410A] ad ministerium ejus, si caecus fuerit, si claudus, si parvo vel grandi vel torto naso, si fracto pede vel manu, si gibbus, si lippus, si albuginem habens in oculo, si jugem scabiem, si impetiginem in corpore, si ponderosus (Levit. XXI, 17-20); inter haec autem in nulla ad Deum intercedendi saltem pro me fiducia familiaritatis deceptus respiro. Desperas, inquis, video, quare inaniter laboras? Nec despero, nec spero, inquam. Spero in Deo, despero de me ipso; et tanto magis in eo, quanto minus de me [subaudi sperare] debere considero. Despero enim, quia quod scio faciendum mihi, neque saltem incipio: non despero fiendum, si placuerit omnimodis Deo. Inaniter vero utrum laborem, nescio; quia et quid ad hoc sit [sit abundare videtur] obtinendum adhuc laborem, [Col. 0410B] non video. Si quid vero est, non illud, quod competit, est; sed illud, quod de rebelli, malo et fugitivo me protulisse superius, meminisse poteras, servo. Nam non amore Domini, non religionis, quam abnegavi, non loci, unde miser aufugi, postremo non desiderio vitae aeternae, sed timore gehennae, si facio unquam, facio; et si auderem dimittere, non facerem utique, ac pro hoc non possum cogitare quid Deo habeat de tali servo curare. Mihi enim ipsi vilescere me video oportere, cum etiam ab ethnico in mei lego sociorumque contemptu prolatum verissime: Oderunt peccare boni virtutis amore; dum me illosque peccare magis utique cerno timere, quam non peccare diligere. Est autem hujusmodi ratio. Si laicus fuissem, et de omnibus illis poenitentiam [Col. 0410C] quaererem, ducenti sexaginta quinque anni si mihi indicerentur, a quo donarentur? Septuagenarius [(540) 1Kb] jam quid eram acturus? Dicturus, scio, erat patronus, si tamen pretii alicujus: Non potes ista facere, quia 265 deest spatium; trade te Deo totum, et relinque saeculum; ecce omnia dimissa, quia pio Deo commissa. Monachus sum et vix habitu et lege, sed refuga legis promissae. Fac tot annos in poenitentia expleam, dimittantur omnia, restet hoc unum, quod legem utique meam inconvertibiliter refugi; nonne tibi videtur pro hoc solo me damnabilem fore? hoc igitur solo. Omnia illa illis omnibus, hoc solum non possum sanare.

22. Item post quaedam. Quibusdam igitur quasi passibus mentis illo perveni, ut et eo et caeteris [Col. 0410D] omnibus visum mihi fuerit inaniter abstinuisse, si monachum me, ut promisi, non fuisset a Deo datum, finiri [(541) 1Kb] ; aeternis quippe pro hoc solo destinatus, etsi alia nulla habuissem, suppliciis. Quid profuerat mihi abstinuisse ab his et tam dulcibus, mundus quas affert, illecebris, cum [subauditur profuisset] aeternarum quoque usura caruisse poenarum? Cujus rei certitudinem ut tibi glorianti de quadam continentia [Col. 0411A] senio magis quam virtute acquisita, post multa quoque ejusdem, ut sum ratus, naufragia, incuterem, et ab hac securitate ad planctum necessarium et ad jejunium, praesertim autem ad monachi, cujus solum nomine et habitu gloriaris mecum, reducerem propositum: malui mea dicere omnia, quam tua nunc tibi ad memoriam reducere, saltem vel aliqua. Consideranti [(542) 1Kb] quippe ignaro vestri alicui securitatis alacritatem etiam in ista Quadragesima omnium vestrum, videri potest nullum alicui ex vobis inesse peccatum. Ita (proh nefas!) [(543) 1Kb] nescio quae vos obtinuit meo qui vos monere neglexi peccato, aut falsae spei, aut desperationis mortiferae, vel obdurationis nefariae pestis, ut insensibiles quoque faceret, quod in omnibus infirmitatum generibus magis [Col. 0411B] perniciosum noscitur fore. Dum tibi, inquis, ipsi non parcis, me, imo nos omnes acriter rodis. Quomodo, inquam, aliter? Mei enim ipsius curam gerens aliosque negligens, praecipue vos, mihi qui estis commissi, 266 quod crimen majus vel habere vel poteram confiteri? Sum tamen, sum, non diffiteor, mea culpa hujusmodi, ut intensius in oratione dicam: Miserere mei, quam: Miserere nostri. Et illud quoque nostri cum dico, mei potius quam alterius immanitate scelerum coactus recordor; et in hoc charitatem in me frigescere demonstro, et de delictorum exstinctione amplius dubito. O autem utinam ita saltem vobis vestra aliquoties, ut mihi, dum haec scribo, mea, clarescerent peccata! nam et alacritatem, credo, pauxillum reprimerent nostram [f., vestram], [Col. 0411C] et desiderium ab his quantocius evadendi praestarent; otiositatem quoque desidia torpentium compescerent, praecipue quibus amplius competeret, priorum vel senum, quibus maximum noveris imminere, [Col. 0412A] ut mihi quoque, quod Deus avertat, periculum. Hi enim mecum potius, ut in propheta legitur: Confregerunt jugum, ruperunt vincula (Jer. V, 5), ut nuperrime unus illorum vide quam festive diabolo servierit. Cum enim causari soleret, penuria communitatis [(544) 3Kb] se caeterosque et regulae praecepta negligere; repente diu collectos ex eadem communitate proferens nummos, ut non inaniter monstraretur mammonae tam fideliter diuque servisse, et obsequiis idolorum non adeo segniter incubuisse, fecit quod tu ante scivisti quam ego. In tali quoque aevo Simonis non veritus est exemplum, cum praesertim praedecessorem suum ejusdem aetatis reor quemdam latrunculum audisset, in idem negotium collata pecunia, antequam frui saltem die fuisset [Col. 0412B] concessum, miserabili, ut dignum fuit, judicii modo exstinctum.

23. Considerare isthinc pernecessarium, considerare, quam retrogradum, proh dolor! iter carpamus, qui saeculares debuimus, ut antecessores nostri, in rectitudinis via praeire. Presbyter quippe quilibet saecularis si Ecclesiam quamlibet acquisiverit (Vid. can. 39 et 40 Apost. et l. II Capitular., c. 150); quidquid ante habuit, licet ei vendere, dare, vel quovis ordine pro libitu cuilibet delegare; 267 quidquid vero postea acquisierit, juri Ecclesiae cedit. Monachus vero, qui nec ipsam voluntatem in propria debet habere potestate, cui debet colligere? collectum cui dare vel relinquere? praesertim si ex stipendio, unde vestiri debuit et pasci, aut forte ex [Col. 0412C] alicujus [(545) 1Kb] obedientiae provisione fuerit, quod videtur habere, collectum? Et ubi erit, si hoc misero alicui contigerit: et quid in corde sibi, rogo, erit dicturus, cum legi in capitulo audiet: Memorentur [Col. 0413A] semper Ananiae et Saphirae, ne forte mortem quam illi in corpore pertulerunt, hanc isti, qui sibi aliquid reservaverunt, vel omnes qui aliquam fraudem de rebus monasterii fecerint, in anima patiantur. Tot, ut asserunt, libris argenti quanta ornamenta potuerunt in eadem Ecclesia fieri, unde acquisita et collecta ipsa est pecunia? Audivi murmurantem quemdam in secretario ita: Dicunt quod nihil proprii debemus habere; quis ergo ista ornamenta et libros istic contulit, nisi loci istius monachi? Ad haec ipse fateor, aio, melius fuerat non habuisse quam contulisse ei; in levigatione tamen mali melius fuit hic reliquisse quam alibi dissipasse. Bene, inquis, bene, sufficit. Ad te revertere, te intuere, ne tibi dicatur vere: Hypocrita, ejice primum trabem de oculo tuo; quid enim [Col. 0413B] vides festucam in oculo fratris tui, trabem autem, quae in oculo tuo est, non consideras? (Luc. VI, 41; Matth. XII, 3.) Considero, inquam, considero, et istud quoque ad trabem eamdem adjungo; quasi enim non sufficeret quod feci miser per me, dedi locum isti, 268 ut faceret sciente me, nec tamen prohibente. Non solum vero qui faciunt, sed etiam qui consentiunt facientibus, digni sunt morte (Rom. I, 32). Sed si humane agis, censes tolerabilius et magis naturae proximum fuisse, ut penuriae necessitate faceret hujusmodi [(546) 1Kb] extraneus, pauper, exsul, mendicus, et advena deceptissimus, quam ambitione superbissima civis, incola, sibi plenissime sufficiens, et, ut ita veraciter loquar, servus ejusdem ecclesiae legitimus, quia legaliter traditus, et sui ipsius manu et professione [Col. 0413C] in servitium, quod fracto jugo et ruptis regulae [Col. 0414A] vinculis sine licentia [(547) 1Kb] provisoris reliquit, perpetuo mancipatus. Verum ut tibi iterum morem gerendo, ita illum reprehendam, ut mihi non parcam, fateor, utrique egimus inconsideratissime. Si enim, cum jam pene silicernius, ut et ille, existam, morte praeventus, aut [(548) 1Kb] abscessione fuero, antequam viginti duarum librarum pretium sancto habeam, quem his spoliavi, redditum loco, [(549) 1Kb] compositionem gehennalem timeo. Ille quoque non minus loco isti debitor, atque, ut dixi, coaevus existens, si et hic non habet satisfactum, et illud quod emit fideliter custoditum, nulli dubium, nisi [subaudi illi] qui interdum perdidit visum, quin aeternum eum maneat cum Anania, Saphira, atque Simone supplicium. Petrus vero est, rogo agnoscas, qui et illos [Col. 0414B] praecepto pro fraude percussit, et istum damnatione perpetua pro ambitione superba perire praecepit [(550) 2Kb] , Petrus, cujus ista fuit pecunia; Petrus, cujus abbatia 269 injustissime fuit distracta. Sed consideremus trabes utrasque, meam scilicet et illius; festucam etenim hic cerno deesse: fortassis enim hodie oculis melius apertis meae imminere cervici ambas videbis, imo de duabus mihi fore unam improbabilem trabem. Si non annuntiaveris iniquo, ait, iniquitatem suam, sanguinem ejus de manu tua requiram (Ezech. III, 18); quod justissimum fore monstravit, qui dixit: Quod a discipulis delinquitur, ad magistrum respicit; et ille (cujus edicti ambo transgressores in hoc uno probamur atque rebelles, aliud si omnino deesset, ille, quia fecit, ego quia non contradixi) [Col. 0414C] Sciat, inquit, Abbas, culpae pastoris incumbere, [Col. 0415A] quidquid in ovibus paterfamilias utilitatis minus potuerit invenire. At [(551) 1Kb] verecundabar, respondes, pro reverentia senectutis. Mentiris, certe mentiris, et teipsum decipis; non enim senectutem, sed magis superbiam in illo venerabaris; quod erat utique placentas reginae coeli libare (Jer. VII, 18), diabolum, ut ipse ei persuadere nitebatur quoque, cui ministrabant angeli, adorare. Si autem in isto diabolum, quem superbiam dico, tanta veneratione habebas, ut quod Deus praecepit (cum tibi nec eum [l. suum, seu illud] vitium referre auderet) dicere illi non auderes; quid faceres si ante Diocletianum stetisses? Audierasne unquam: Qui me erubuerit, et meos sermones; et hunc Filius hominis erubescet, cum venerit in gloria Patris, et sua sanctorumque angelorum? [Col. 0415B] (Luc. IX, 26.) Considera, quaeso, ignaviam tui et timiditatem. In tantum enim te noveram elationem ejus detestatum saepius fuisse, ut pene fuerit ad odium usque ipsius venisse. Et cum ita fuerit, formidolositatem et circa charitatem tui cordis teporem deplangere te omni tempore, aliud si deesset, penitus convenit. Negasti quippe Deum, dum illi pepercisti, negasti.



Item apostropha ejusdem ad quemdam alterius loci abbatem [(552) 1Kb] quasi religiosum.

O imitatores, ait sed quidam, servum pecus! o et in angelis pravitas, proh pudor, reperta! (Job IV, 18.) Quid nepos agebas, cum avunculum nescio unde, vel dulcius Italice scilicet barbam [(553) 1Kb] , ita insanire videbas? Ubi erat, Qui audit, dicat: Veni? [Col. 0415C] (Apoc. XXII, 17.) Ubi saltem, Diliges proximum tuum sicut teipsum? (Matth. XIX, 19.) Tu transitoria omnia contemnebas, illum transitoriis anhelantem, cum esset tibi, hoc etiam contra regulam, dilectissimus, minime corrigebas, unum e duobus haud creperum [id est dubium, aut anceps] erat; 270 aut tu non eras, quod videri vel dici volebas, aut illum oderas potius quam amabas; si enim amaveras, cur non tecum, quo tu tendebas, idem [l. eumdem] ad Deum traxisse certabas? Vide, moneo, et quis, qui cadit, et sic aperiuntur oculi ejus (Num. XXIV, 4); vide tamen, suadeo exclamative ad locum [(554) 1Kb] , ubi quasi oratum pergebant, nummos continentem pro tali causa largitos. O spelunca, spelunca! o [Col. 0415D] facta, si est ut dicunt, de domo orationis sanctissima, [Col. 0416A] spelunca latronum nequissima! Hae ne, hae ne erant itiones et reditiones creberrimae [(555) 1Kb] Lemni [l. Lemnum]?

24. Perpende, rogo, perpende, qui festucam de trabe conabaris heri ejicere, et negationem Dei et adorationem diaboli nulli amplius praesumas aequare moneo crimini. Nullius quippe horum, quae superius [Vid. supra n. 2] confessum me fuisse recordaris, homicidiorum utique, exoculationum, exmembrationum, incendiorum, praedarum, caeterorumve plurium, me noveris magis reum quam istius; si quidem nihil horum feci, aut jussi, vel, ut fieret, volui, sed tale quid, ex cujus occasione ista sunt patrata, commisi: istic autem plus aliquid habetur; siquidem licet, ut fieret, neque praeceperim neque voluerim, [Col. 0416B] dedi tamen mea culpa locum, ut fieret, non prohibendo, quod saltem quivi, ne fieret. Gaudere tantum me noveris, quod absque mei est licentia factum, siquidem videtur esse aliquod levamentum. Delicta quis intelligit? ait Psalmista, subinferens necessario: Ab occultis meis munda me, Domine, et ab alienis parce servo tuo; subjungensque: Si mei non fuerint dominati, inquit, utique aliena peccata, tunc immaculatus ero, et emundabor a delicto maximo (Psal. XVIII, 13, 14), maximo, inquam, maximo. Non enim non tibi videtur maximum, qui viginti duarum librarum suo flagitio est debitor, alterius crimine octoginta [(556) 1Kb] in cumulationem debiti sibi junxisse? Et o misera principandi conditio! Quis, nisi sui securus, hujusmodi non jure fugiat periculum? [Col. 0416C] Alter peccat te nesciente, et tu poenas luere cogeris. Verum ut nepotem paulo superius praelibatum mecum de neglectu eumdem, opus ut fuerat, pariter coercendi excusem, videri valet et me exemplum attendisse medici, illud desperato de vita nihil, quod capere velit, interdicentis. Unde et Hieronymus in causa consimili: Aiunt medici, ait, majores morbos non esse curandos, sed dimittendos naturae, ne medela dolorem exasperet. Si enim obstinatione mortifera contra sui 271 propositum irrecuperabiliter eum viderat obduratum, quid profuerat interdicere aliquod ei saeculi commodum? an ut istic dispendium, et illic pateretur supplicium, praesertim cum sciret optime suae perditionis foveam non minus [Col. 0416D] secernere ipsum? Hoccine erat Dominica omni etiam [Col. 0417A] talia meditantem cantare: Oportet nos mundum contemnere, adjicere quoque, ut possimus sequi Christum Domini, quasi cum mundo non valeamus Dominum sequi? Exaggeransque, ne perdamus vitam perpetuam, propter vanam hujus mundi gloriam, non verebatur aliquem ex obliquo respondere valere: De ore tuo te judico, serve nequam (Luc. XIX, 22).

25. Sed ut ad nos jam fore tempus monstremus redire debere, noveris volo, inquam, quod illud de propheta magnam mihi faciat consolationem, sed utinam non inanem: Veniens ad Babylonem, ibi liberaberis (Mich. IV, 10). Qui enim in domo Dei, nemine nisi fautoribus, ut dixi, sciente, sub praetextu sanctimoniae, ut multi, fallacis, infrontuose faciebam scelera multa; a te de isto uno deprehensus, [Col. 0417B] detectus, dum ad confusionem tantam sum devolutus, ut ipso detecto nullum curem latere crimen amplius meum, quid [l. quod] de illo solo pati potueram infructuose, pati melius simul cum fructu ipso de omnibus ratus, in Babylonem nimirum, ut ita loquar, per te adductus, possum credi, et utinam per Dei misericordiam vere liberatus. Nam nec deest sartago ferrea, in qua ossa etiam friguntur forte aliquid de se autumantia olim satis inaniter mea. Profui ergo tibi, inquis, multum nocens, qui parum profueram favens. Mihi sed quid? quantum, inquam, Judae salvatio profuit mundi. Per ego te Jesum spemque communem sed deprecor [(557) 1Kb] , fetorem criminum meorum a te remove, ne juncto tuorum mei causa te interiisse credenti mihi dolorem [Col. 0417C] augeas importunum, neve tenebris meis offusus, te ipsum considerare non valens, quo pedem actionis mittere debeas nesciens, pejus quanquam corrueris [f., quam corrueris] monens deprecor cadas. Ad sanctorum splendidissimum lumen quasi ad aetheris micantissima sidera regulari collirio delibutum mentis intuitum potius dirigamus, ibi videbit quisque vestrum [f., nostrum], quid de se, quid de alio debeat aestimare. Regulam, inquis, apportas iterum? Quid, inquam, ea posthabita, aliud? Omnes enim recurras cum Evangelio ipso Scripturas: ad ipsam, velis, nolis, tibi est redeundum, si animae tuae vis esse consultum. Dic, sed rogo, audistine unquam filium Belial in bonam partem positum? Nunquam, inquis? Sed quis est pejor, inquam, pagano. [Col. 0417D] Nam Belial sine jugo interpretatur. Nulla vero hominum conditio est, quae absque quolibet jugo valeat regi: jugum vero cuique est ipsa, qua victitat, legis censura, ut Longobardi laici Italica, clerici 272 canonica, monachi monachica. Ea rejecta, quod jugum te retinet ad aliquid declinandum, vel relaxat ad faciendum? Si nulla, non modo filius es Belial, id est diaboli, sed ipse tu es Belial. Si ergo [Col. 0418A] aut filium Belial aut ipsum Belial audisti unquam per poenitentiam sine conversione veniam consecutum, persuade, si vales, mihi; aut si non, suade tibi absque jugo legis propriae poenitentiae laborem quidlibet alicui prodesse. Ipsum, ais, dico jugum quod poenitentiam. Quis, inquam, imposuit? Video, inquis, impostor, quid moliaris; ad abbatem et regulam more tuo me iterum revocas. Plane, inquam, plane. Quod enim sine permissu illius a monacho sit, praesumptioni deputabitur et vanae gloriae, non mercedi. Dum assertionibus tuis attendo, scandalizari, ais, non cesso; in quibusdam enim rigidissimus, in quibusdam valde remissus; videris haedum in lacte matris suae, quod est prohibitum, coquere (Exod. XXIII, 19). Cum enim gravissima et multa tua enarraris [Col. 0418B] facinora, tute tibi ostium obstruis, necesse quod fuerat, poenitentiae, et pro libitu aperis. Quid ergo vis agere? Sine jugo te esse conquereris; Belial utique filium te quoque esse fateris; Quid, inquam, rogas? quid dicitur in psalmo, si Dei misericordia tamen concedit; nullum enim aliud invenio consilium. Quid est hoc? Audi, inquit, filia, et vide, et inclina aurem tuam, et obliviscere populum tuum et domum patris tui (Psal. XLIV, 11). Intende; patrem se esse, qui vocat, innuit, ut avocet a patre. Relinquamus ergo istum patrem cum jugo suo duro, sequamur illum, cujus jugum suave, et cujus onus est leve (Matth. XI, 30). Quare, inquis, non facis? Quod loquimur, inquam, inde autumo est. Sed si recte offeras, et recte non dividas, peccasti, est scriptum. [Col. 0418C] Et alibi: Juste, quod justum est, exsequeris (Deut. XVI, 20). Et Apostolus: Omnia vestra, inquit, honeste cum ordine fiant (I Cor. XIV, 40). Et Romanae sedis theologus: Curandum ne bona nostra nulla sint, curandum ne parva. curandum ne indiscussa.

26. Discutienti autem mihi quid miseriae meae sit faciendum, occurrit fugitivi consilium, cui cedunt omnia genera consiliorum, et si non alio in hoc solum: Omnia delicta exstinguit charitas (Prov. X, 12). Et: Remittuntur ei peccata multa, quoniam dilexit multum (Luc. VII, 47). Infinita enim commiserim licet, non tamen omnia; sunt quippe et alia multa, in quibus labitur fragilitas humana, a quibus innoxia est criminositas mea, quae etiamsi omnia fecissem, [Col. 0418D] charitati exstinguere esset perfacile. Habeto igitur eam tantam erga Deum, inquis, ut eo solo relictis omnibus libeat frui; erga proximum, ut utilitati ejus pro posse, et ultra posse optes concurrere, et securus omnium criminum phalanges irride. Istud, inquam, istud mihi cum sit pernecessarium, omnino difficillimum noveris fore, nisi [(558) 1Kb] me professioni, donec dies est, restituere exemplo fugitivi maturaverim [Col. 0419A] meae: 273 quod donec fiat (si tamen Deo miserante aliquando fiat), in coelum conscende, inde revertere, non mihi poteris suadere, salutem animae meae aliunde posse sperare. Enitere, inquis, enitere. Enitar, inquam, si Deus adjuvat, sed non ut malevolentia mei praesentiam fastidientium (tranquillus ut, utinam et veraciter, loquar) exoptat. Enitar tamen. Non vero gressibus corporis a Deo receditur aut propinquatur, sed mentis; quanquam et relicturus quod timeo, gestibus [f., gressibus] id prius tentaverim mentis. Satisfactum, inquis, fuisset, si non temerario [f., temeratio] sacrorum adhuc me multum moveret. Sed in eo quod bis opposuisti, id est: Judicia Dei abyssus multa (Psal. XXXV, 7), puto aliquid mihi negandum latere. Plane, inquam, plane, non enim [Col. 0419B] promisi tibi cuncta, quae noveram dicere, sed meis te criminibus onerare; quae si non sufficiunt, junge tua, et non inanis abibit, mihi crede, sarcina tua. Unum tamen dicam, et si non eo quod quaeris vales exspiscari, nolo tecum amplius laborare: Nescit homo utrum odio an amore dignus sit, sed omnia in futurum servantur incerta (Eccle. IX, 1). Verum si non ob aliud debui (ut longe superius intermissa repetam), ab hujusmodi saltem vel temperare, nisi ut temporalibus solum remuneratus, aliud in illo saeculo non debeant sperare [(559) 1Kb] nisi, Recordare quia recepisti bona in vita tua (Luc. XVI, 25), infaustum satis utique improperium audire, quid mihi ipsa bona sine fruendi licentia? Si autem ut [(560) 1Kb] illic tanto majus foret saltem refrigerii, quanto minus mali [Col. 0419C] fuisset hic perpetratum, infelicissimum et hoc levigationis emolumentum; melius enim hoc ita se habente illic jam olim (ut desperatorum loquar voce) fuerat esse, quam tormenti causas hic quotidie cumulare. Si autem his aut nunquam commissis, aut poenitentia dimissis, [(561) 1Kb] illo solo restante, inferni poenas in promptu erat exspectare, illo vero solo aut nunquam facto, aut per reversionem deleto omnium horum aut immanitate aut multiplicitate, supplicii quidlibet in illo saeculo non debeamus timere; ratio suadet [(562) 1Kb] hoc minime dimittendum, sed facultate concessa absque dilatione ulla fiendum. Sed quid, si desit facultatis efficacia? inquis. Speranda est Dei misericordia, et ne desit, quibuslibet bonarum intentionum quasi legationibus et [Col. 0419D] precum continuarum interventibus, ut effectu desiderato utique potiri inhians. . . . . . . . valeat, imploranda.

[Col. 0420A] 27. Sed quid quod [supplendum videtur non] libens, ais, sed timore coactus, pessimus uti scilicet servus, hoc agis? 274 Ne dicas pessimus, rogo; sufficit malum, inquam, dixisse. Pessimus enim ille magis est, qui nec amore ductus, nec timore coactus revertitur. Multi enim diu rebelles tormentorum formidine reversi, et dominos postea plenissime dilexerunt, et a dominis usque ad libertatem etiam sunt adamati. Noster autem Dominus quid ad se venientibus de se dixerit, accipe paucis: Non vos me elegistis, sed ego vos (Joan. XV, 16). De illis vero: Quia vos me amastis (Joan. XVI, 27), quod utique per praeventionem illius meruerunt amoris. Unde autem saltem eum esse reris [(563) 1Kb] timorem usque ad desiderium reversionis gehennae, nisi de praeveniente [Col. 0420B] pietatis ejus munere, cum etiam ipse minatur primum ut timeas, inspirat consilium, quod timens facias, dona promittit si redeas? Unde, ais, suades tibi, manente tanta scelerum enormitate, pro conversione solum ad monachale propositum, evasionem te mereri posse imernalium tormentorum? Quia promittit, inquam, mentiri nesciens, taliter per Evangelium: Omnis qui reliquerit omnia propter nomen meum, vitam aeternam possidebit (Matth. XIX, 29). Tu, inquis, non propter nomen ejus dicis te quidlibet relinquere, sed propter infernum. Et cujus potestatis, inquam, ad me puniendum est infernus sine potentia nominis ejus? Nisi enim Deus me illuc praecipitat, infernus non suscipit. Ipse ergo potius formidandus est quam infernus, quia potest solus dare infernum; imo potius [Col. 0420C] diligendus qui minitando differt dare infernum, ut timentibus, caventibus, et ad se redeuntibus conferat regnum coelorum. Sed animadverte nomen ejus quoque, Jesus vocatur nostri causa, id est Salvator, et qui pro eo convertitur ne in infernum mittatur, nonne desiderat ut salvetur? A quo vero nisi a Salvatore salvatur? Propter nomen ergo Jesu convertitur, qui ut salvetur convertitur; salvatur vero qui de inferno eruitur: propter nomen ergo Jesu convertitur.

28. Quid ergo? quid moras, inquis, innectis? quare non appropias ad Dominum redire? Videre videor facere, inquam. Annon est ita? Sed quid rogo, inquis, est? Quod tibi jampridem de servo, inquam, retuli fugitivo. Preces sunt, siquidem enitor, quaedam [Col. 0420D] quasi, id est reversionis legatio, nisi in hoc quoque, ut in multis, seducor. Tepide quippe me hoc considero facere, et per hoc neque facere, nam [Col. 0421A] non est ipsa reversio; et si praesumere audeam, mente jam incipio redire, sed impedior valde. A quo? inquis. A meipso, inquam; nolo enim 275 alium accusare, ne Evam videar imitari; detinent me laquei, quibus me ipse ligavi, et maculae retis (Job XVIII, 8); in qua pedem immisi improvidus. Tyrannus etiam, cujus municipatum domini mei servitio praetuli, eo est ad impediendum mihi infestior, quo praecipitantius sese velle relinquere me audit; ipsum non modo fateri, sed et describere videt. At vereor ne in uno multum de me sibi promittat. In quo? inquis. Quod [(564) 1Kb] non semel tu ipse dixisti. Ipsum, inquam, vereor ipsum, nullum adeo scias quam ipsum; illud enim unum si manet, reversio perfecta et timeo quia nulla erit. Et territus eodem [subaudi vereor [Col. 0421B] ipsum], quo me usque nunc adhuc considero in carcere, indeque de profundis opus fuerat non oscitando clamare. Opus, inquis, opus, si tamen opus pro necessario ponis. Usum enim, id est, [(565) 1Kb] utilitatem magis frequentavit, reor, antiquitas. Necesse vero esse consentio de profundo, in quo te conspicio jacere, lacus, non oscitando, ut et tu censes, clamare. Sed video te continue oscitari, ipsam quoque nisus legationem tui pedetentim intermittere, et timeo ne contingat te taliter in Aegyptum redire; redire, inquam, redire; utinam datum fuisset saltem exisse! Num enim non super ollas carnium me sedere, num lateribus et luto non insistere, num sub fasce laborum me non consideras oscitando etiam aliquoties gemere, suspirare, loris propriae illigationis constringi, [Col. 0421C] repagulis inolitae consuetudinis retineri, maculis connexissimae retis ligari, et ab una in aliam exercitii pedem miserabili modo mutare? Vadere super me horribiles non consideras et venire, signis erumpentibus incurvare, ut transeamus, animam meam saepius audire, videre me hostes, hoc est mores meos attendere, et Sabbata mea deridere?

29. Sed tu forte in arduo constitutus, cum tecum me Pascha nostrum cantare audisti, transitum me fecisse aliquem ab imis ad deteriora putasti. Feci, fateor, feci, non nego transitum, proh nefas! abusivum, et quem minime oportuit; transivi enim a jejunio ad crapulam, a fletu ad risum, ab imis ad infima, non ad superna, a noxiis ad pejora, a vigiliis noctis ad dormitionem quoque diei, ab indiscreto [Col. 0421D] silentio ad multiloquium, et, quod pejus est, praviloquium ac turpiloquium, a psalmodiis ad otiositatem, [Col. 0422A] a lectione ad desidiam et torporem, a tristitia salubri ad laetitiam inanem et noxiam saeculi. Nunquid vero, ais, ab his non pro gaudio tantae solemnitatis est vel temperandum? nunquid non exsultandum et laetandum? Temperandum, inquam, 276 temperandum, non penitus vero cessandum; exsultandum et laetandum; sed vitiis minime cedendum, instantius sed Domino vacandum. Laetetur enim, ait Psalmista, cor meum, non ut securum sit tantum et ludat, sed ut timeat nomen tuum (Psal. LXXXV, 11); et alibi idem: Servite Domino in timore, et exsultate non vobis, sed ei cum tremore (Psal. II, 11), non cum securitate, quae utique lapsum praeparat animae. Quod si non intelligis, dicam succincte: in manducando enim, carnis potius curam in concupiscentia quam [Col. 0422B] in necessitate faciens, et illicitum tetigisse, et lautiora sectatum, et sufficientiae me confiteor excessisse modum, ac per hoc de licito fecisse illicitum. In Quadragesima abstinendum a cibis et vitiis, in Pascha a vitiis solummodo; quod me non fecisse confiteor omnimodis. In Quadragesima flendum et ejulandum, in Pascha gratulandum et Domino jubilandum. Locuturus utilia, miscui inutilia, et etiam, quod pejus, pernoxia, ludicra seriis compensavi; vae quoque ridentibus (Luc. VI, 25), promissum minime cavi, et etiam vocem in risu, quod est stultis proprium, exaltavi. Coelo et terra spectantibus me Deo redditurum rationem non modo actuum, verum et cogitationum non prae oculis habere meorum (f., habens mearum) exaltavi miserrimus. Hujusmodi quoque [Col. 0422C] me miserum invasit torporis desidia, ut vix ipsa explere, nedum alia junxisse valerem praefixa atque legitima sinaxeos infelix his diebus officia; unde penitus intermissa doleo, sed non satis legationis necessariae conamina. Difficultas quippe adipiscendae reversionis inde nascitur, ut deceptissimus sentio, non modica.

30. Indeficua gratiarum, inquis, munia quod sentis saltem necessario solvere inspiranti [(566) 1Kb] suadens; causas hujusmodi inefficaciae videtur mihi, si tamen valeres, altius oportere disquirere. Potest enim fieri ut [(567) 1Kb] interdictum legis, quod te ferre summatim tangendo posse (mirandum!) dixisti, difficultatem generet istiusmodi. Est plane, est, inquam, ut conjicis, et ut noveris, imo legentium universitas [Col. 0422D] omnis, enucleato mihi ipsi pro posse, qualiter ad me omnia [(568) 1Kb] illic notata sentio pertinere, cum in sola [Col. 0423A] inibi notata macula recognosci indignitas in percipienda praesertim eucharistia valeat mea. Age jam; locutus est Dominus ad Moysen, dicens: Loquere ad Aaron fratrem tuum, et dices ad eum: Homo sacerdos de semine Aaron per familias, qui habuerit maculam, non offeret panes Deo suo, nec accedet ad ministerium ejus (Levit. XXI, 17). De macula quod dixi sufficiat; utinam fuisset sola; subjectarum 277 vero non aliqua. Si caecus fuerit (Levit. XXI, 18), quod me esse, considerato incessu videntium, negare non valeo. Si claudus, quod nequeo diffiteri, quando etiam illud quod video bonum, per infirmitatem mentis nequeo sequi. Si parvo naso, quod me confiteor esse, cum discretionis quemdam quasi anhelitum nequeo praeceps nimium [Col. 0423B] in agendis vel disponendis tenere. Si parvo aut grandi vel torto naso, quia actionis rectitudinis [l. rectitudinem] sub specie discretionis saepe confundo. Si fracto pede vel manu, quis in me hoc non advertat? Viam enim Domini pergere, ut paulo superius audisti, non valens, a bono opere, fracta ut quis manu, iners socorditer vaco. Si gibbus, utinam, Domine, nec jugo iniquitatis, nec terrenae ita pondere gravarer sollicitudinis! Si lippus, quis non videat quod, etsi aliquod per divinam gratiam in me emicat scientiae lumen, carnalia opera misere illud obscurare [l. obscurent]? Si albuginem habeat in oculo, et arrogantiae caecitas meae Deo soli mihique partim comperta quanta sit, nulli valeo dicere, dum illam omnium malorum causam computans, coenodoxi [Col. 0423C] spiritus incurrionem soleam nominare. Si jugem scabiem, [(569) 1Kb] istud superioribus perpensis, ex quo lascivire coeperim utique quousque duraverim, si scabiem luxuriam fore capi noveris, mihi peculiarius neque inficior convenire, et ipsam ex ipsius incursione generari perspicue. Ubi fuerit superbia, illic erit et contumelia, dum dicitur nosse certissime, dum nec ipsam aetatis invaletudinem posse video illi contradicere. Si impetiginem in corpore, mihi peculiarius neque inficior convenire. O autem ut et ab avaritia vel tantum, ut mihi videtur, liber fuissem! Si ponderosus, vae mihi miserrimo, qui turpitudinem et quando corporaliter non exercui, animaliter gravari me eadem pene omni tempore usque ad istud scilicet senium sensi, et sentire miser non desino. [Col. 0423D] His maculis sordidatus cum aliis quampluribus panes contra interdictum Domino me confiteor hactenus obtulisse, et quod salutis est digne offerentibus remedium, mihi fecisse damnationis aeternae judicium: [(570) 1Kb] quod certissimum, ut fieri posse dixisti, difficultatis, [Col. 0424A] quam in redeundo ad Dominum patior, videri valet fore indicium.

31. At vero quid possim agere, video minime. Omni pene tempore jam olim consuevi Dominum rogare, ut, concessa venia peccaminum, auferat a me mundi concupiscentiam et desideria carnis: quibus cum tota nocte non minus quam trecennis quilibet dormiens, et vigilans laboraverim: hodie etiam nunc scribentem me septuagenarium pene sentio titillari. 278 Precor etiam ut auferat appetitum humanae laudis, quem mihi inesse visceratius in istis quoque, quas affectari etiam mihi renitentibus [f. renitenti] videor, considerare vales, quas coenodoxi spiritus impetu ingeri sentio, [(571) 1Kb] facetiis; vitium quoque, quod non tam corpore, quam [Col. 0424B] animo discurrere me circumquaque facit, desidiae et torporis, inconstantiam et levitatem mentis, duritiam et duplicitatem cordis, praviloquium cordis et oris: quae omnia tecum in me juste reprehendens conjecto inde contingere; quia implorata, ut convenit, misericordia et gratia, ut ab his eruar, Dei, non collaborare, ut fiat liberum compello, ut oportuerat, vecors, quod mihi magis nocet, quam adjuvet arbitrium. Dumque impendere mihi negligo quod ex me est, mendaciter petere me approbo quod ex Deo est. Verbi gratia postulo: post naufragium saltem castitatis continentiae littus; sed nec macerationem carnis, nec fugam fornicationis volo mihi indicere prorsus.

32. Esse et aliud quod interdicere legationis meae vias non parum confiteor; ad omne enim, quod [Col. 0424C] cuivis est necessarium, nihil tam opportunum, quam illud singulare sacrificium, quod quotidie nobis repraesentat Pascha nostrum, Christum utique pro nobis veraciter immolatum. Quod si digne munus, quod tamen non consequitur, offerrem, etsi non quotidie, saltem saepe; nulli poterat legationi ad impetrandum puto, ut plures aiunt, confiteri. Sed impedit quod audio: Vade prius reconciliari fratri tuo (Matth. V, 24). Fratres vero si omnes sumus in capite Christo, quis ipso minus offendendus, ne habeat aliquid adversum nos, de quo amplius est formidandum? Habet vero adversum me, confiteor, duo, et quod laedere membra ipsius utique, et quod laedere non desino ipsum. Et cum dies noctesque ad reconciliationem solam minime sufficiant, muneris, rogo, [Col. 0424D] offerendi quando locus patebit? Sed pateret, praesumo, locus ad ipsum, si quidem munus reconciliatio foret, si proximis satisfactum fuisset; quos utique nusquam amplius me laesisse, cum in pluribus confiteor, quam in eo, quod quam graviter Salvator [Col. 0425A] denuntiet attende: Qui scandalizaverit, inquiens, unum de pusillis istis, qui in me credunt, expedit ei, ut suspendatur mola asinaria in collo ejus, et demergatur in profundum maris (Matth. XVIII, 6).



Itemque post quaedam.

33. Tergiversari, ais, nimium videris mihi, et colli instar volucris Ennianae colorem cum motu mutare. Nunc enim nimium rigorem, 279 nunc in te maximam admiror mollitiem; nunc quasi fervorem, modo teporem; nunc constantiam, nunc studeo [leg. video] dissolutionem; nunc sincere (et utinam vel aliquoties), nunc simulate mihi, ut, proh nefas! semper, cuncta videris referre, et modo miserabili quaedam confitendo quoque celare; sicut illud primum, quod mihi etiam, qui te non minus [Col. 0425B] quam idem agnovi, ita legenti occulitur, ac si minime diceretur. Ita, inquam, ita esse confiteor, pariter et actibus demonstro. De illo tamen, quod faris, quia pejus fore, si omnibus pateret, adverti, sufficere credidi, si quovis modo tu solus valeres inde melius certificari. Te vero dum alloquor, oculatum quemlibet, qualem scilicet regula a nobis transgressa suadet, aspicio, qui utique sua norit curare, et aliena vulnera non detegere et publicare. Nam nec debes oblivisci, quod de neglecta diutius confessione superius audisti. Quare, inquis, et cui confiteris, si affectas celari? Deo, inquam, et mihi. Deo cur? inquis. Non ut noverit, inquam, qui nil valet ignorare, sed ut dignetur remittere. Ita enim audio et Prophetam praesumere, mihi ut aliquanto [Col. 0425C] verius atque securius valeam dicere: Delictum meum coram me est semper (Psal. L, 5), quod non fuerat utique, si non contigisset scripsisse; dictumque gaudere: Beatus qui semper est pavidus (Prov. XXVIII, 14). Et: Cor, quod noverit amaritudinem animae suae, in gaudio illius non miscebitur extraneus (Prov. XIV, 10). Sed melius, inquis, fuerat in tabulis cordis scripsisse. Melius, inquam, melius, et illic et istic vero puto praestantius. Habemus vero cum Augustini quoque exemplo in membranis ovium confitentem Apostolum: Qui prius fui blasphemus et persecutor, et contumeliosus (I Tim. I, 13). Subrepit tibi, inquis, hinc aut superbiae aut inanis gloriae, aut certe vanae securitatis tentatio aliqua. Pene, inquam, usque ad desperationem mortiferam. Cum enim audio, quia [Col. 0425D] Justus in primordio accusator est sui (Prov. XVIII, 17); submurmurat misero mihi miserrima stultitia, vel stultissima miseria, quod imitator in isto sim infelix alicujus justorum, et ita erga miserrimum et perditissimum, si ita vadit, agi conspicio, ut spectabilius conspici in terra monstrum non fuerit datum. Cum enim superbia, semper, id est ambitio, ruinae [Col. 0426A] fuerit causa; mihi videtur, quod me [l. in me] illa, quam putaveram, esset, quia humilitas sit elationis [(572) 1Kb] , pejor ruina. Inde enim superbio, unde me despectissimum certissime et infra universos attendo, cum caeteri inde soleant gloriari, unde caeteris se vident excellere. Quod nisi turpiloquium saltem in isto praecepto vitarem, apostolico condigno enuclearem 280 exemplo. At quia deficit eloquium, nec fari, quod a me ipso patior, possum, exterius dum me tibi cerno notissimum, ne interius tibi quoque lateam, dirigo te ad Gregorium Deiloquum, illum interroga; quid de reprobis hypocritis et arrogantibus sentiat, hauri: ibi me conspicere totum valebis. In evitatione, inquis, soloecismorum constructionis quam rationis vero, dictionum [Col. 0426B] quam actionum videri valet perspicacius te esse quod dicis, dum magis utique affectas, si succederet tamen, videri eloquens, quam ipse quod bene loqueris [(573) 1Kb] , exsequens. Plantares libentissime video, contra interdictum licet, in domo Domini nemus, qui in arbusculorum situ tam es studiosus. Mane, inquam, mane videbis, quis sim, spondeo, clarius, nec tamen reprimetur tumor ob id semel, promitto, conceptus.

34. Iniquitatem, ait Psalmista, si aspexi in corde meo, non exaudiet Dominus (Psal. LXV, 18). Quod licet pro arbitrio sic vel sic valeat intelligi, dicit enim Dominus: Si non remiseritis hominibus peccata eorum, nec Pater vester coelestis remittet vobis (Marc. XI, 25). Et alibi: Qui avertit aurem suam a [Col. 0426C] clamore pauperis, et ipse clamabit et non exaudietur (Prov. XXI, 13): exemplo Herodis hypocritae, quia Deum ficte quaerunt, nunquam invenire merentur. Nulli vero saepe continuatius psalmodiis vacant, crebrius missarum solemnia celebrant, pauperibus necessaria tribuunt, praedicationi amplius insistunt, in quibus cunctis evidentissime videri mihi experimento praecipue mei confiteor, iniquitatem quam dicit ipsam, quam in me considero, fore duplicitatem. Duabus enim quasi linguis duo quaedam recito [(574) 1Kb] , audientibus psalmos vel aliud quid, cordis inspectori longe dissimilia alia et innumera; sicut in ista nocte, istud cujus est mane (vigilia vero est apostolorum Philippi et Jacobi) cum impulsu adversarii vigilarem ut saepe, dormire cum utilius utique [Col. 0426D] foret, in cubile adhuc tumente super re, mihi quae [(575) 1Kb] contra votum acciderat. Bonito namque tuus lanam, jussu absque meo, dispensasse fratribus, fuerat nuntiatus; cumque ista et alia illegaliter hic accidere exaggerarem, et vigilans eorum mihi phantasmata repraesentarem, perveni cogitans loco [(576) 1Kb] , ubi habetur in ea, quam miseri abdicavimus, lege, [Col. 0427A] quod utique tantopere nos, peculiari vero illo nostri, non Dei amore amplectimur abbatuli: Sine jussione abbatis nihil faciat. Incumbens ergo illic, et causas inde comportans vindictae, coepi cogitare, esset si aliud, quare ad hujusmodi quasi honorem tam avide inhiaremus. Nihil aliud invenire valui prorsus. 281 Inde cum fuisset ventum ad matutinos, psalmum ore dicebam, corde clamabam: O Oderade stultissime [(577) 1Kb] , hoccine erat, quod octoginta libris, tenacissimus cum putareris (sic enim sic, saepe in judiciis erramus, miseri, nostris), non dubitasti emisse? Sile, sile, moneo; moneo inquam, o hypocrita, moneo, sile, coepi actutum clamare; te intuere; illum relinque. Ejice trabem de oculo tuo, et tunc fratris de intuitu, si voles aut vales, propelle [Col. 0427B] festucam. Nam, ut verissime fatear, in comparatione istius, quam miraris, stultitia tua est trabes vehementissima, [Col. 0428A] istius festuca tenuissima. Et [(578) 2Kb] ecce inter illa 282 hymnorum melliflua carmina magnus a Leodico ille nuper habitus irruit exercitus, servorum inaestimabilis multitudo, et qualium? Equorum generosissimorum mille modis discrepans hinnitus, mastrucarum caeterorumque ornatuum, mensalium, scamnalium, cortinarum, reliquorumque commodorum esse qui potuerat diversissimus apparatus, clericorum [(579) 1Kb] et cucullatorum nobilissimorum cigneo canore dulcior sonus, cognatorum nobilis, infinita, pulcherrima atque charissima, flens quoque et ejulans (ut pauperiorum meminerim) relinqui se quod videbat, caterva [(580) 1Kb] : desertitudinis [(581) 6Kb] illorum [subaudi irruerunt] praejudicia: 283 labores innumerabiles atque periculosos itinerum, dispendiorum, [Col. 0428B] et infirmitatum hac sola pro sententia perpessi; pecunia, quantum ad me, maxima ob id datione distracta, [Col. 0429A] ad quam cum solummodo conversus fuissem, pretiosissimam illius recolendo distractam, quam huc attuli, considerans vestem, evidentissimo sacrilegio etiam nactam, tristitia si emori natura dedisset, dolore immanissimo expirare valuissem. Ita enim ante oculos mentis adducta [subaudi haec res] me gemendo fecit suspirare, ut si forte pro foribus aliquis stetisset, me illo mihi consuetissimo incommodo cruciari putare quivisset. Tandem his aliquantisper amotis, cogitare coepi; in hoc tanti, ut consideras, saeculo, empto quod in futuro coeperis emolumenti nosse desidero [(582) 1Kb] . Et ecce [subaudi irruit] iterum ante cordis intuitum columba illa de templo venalis, ecce in manu Jesu flagellum de resticulis, expulsio illa de templo terribilis; ecce Simonis maledictio, [Col. 0429B] ecce Giezi lepra horribilis, non sine Ananiae et Saphirae elogio quoque et anathemate recipientis, quod gratis dari et debuit recipi. Sine jussione abbatis, inquit (subaudi regula), nihil faciat. Ecce quod tanto pretio non solum pecuniae, sed et laborum innumerabilium infelicissime acquisivisti: sed non perfunctorie accipias, cum audis, moneo: Ipse tamen abbas cum timore Dei et ordinatione regulae omnia faciat. Et rursum: Sciatque abbas culpae pastoris incumbere, quidquid in ovibus paterfamilias utilitatis minus potuerit invenire; ideoque nihil extra praeceptum Domini, quod absit, debet aut docere, aut constituere, vel jubere, memor semper, quia et doctrinae suae et discipulorum obedientiae in tremendo Dei judicio facienda erit discussio.

[Col. 0430A] 35. Gaudes igitur, quia sine jussione tua nihil 284 fit, vide quid jubeas; exigis obedientiam, astrue quod exigis; illi enim tibi, tu regulae debitor es obedire. Illi peccant, si extra voluntatem et ordinationem tuam faciant; tu, si contra constitutum regulae quidlibet disponis aut praecipis. Omnia vero, ait, quae discipulos docuerit esse contraria, in suis factis indicet non agenda; sciatque, quia qui suscepit animas regendas, necessario praeparet se ad rationem reddendam; et quantum sub cura sua fratrum se habere scierit numerum, agnoscat pro certo, quod in die judicii ipsarum omnium animarum redditurus Deo rationem, sine dubio addita [subaudi ratione] et suae animae. O ventositas stultissima! tot laboribus, tot aerumnis, tot tribulationibus, tot doloribus, tot angustiis, [Col. 0430B] tanta pretii summa in hoc saeculo, tot suppliciis in inferno emisse vocari solum ab hominibus Rabbi [(583) 1Kb] , cum ipse judex futurus suaserit dicens: Nolite vocari Rabbi (Matth. XXIII, 8), quasi diceret: Ne illum affectetis honorem in saeculo, pro quo honore, illo [(584) 1Kb] , quem describere gestiens deficit Apostolus dicens: Quod oculus non vidit, nec auris audivit, et in cor hominis non ascendit (I Cor. II, 9), privati, tam magna et similiter inenarrabilia tormenta patiamini in inferno. Inter haec autem cum considero maledictionum super me irruentes quasi Euxini freti ferventissimos cumulos, in nulla meae salutis (confiteor) fiducia me miserrimum respirare solae [(585) 1Kb] ne dicam aliis junctae compellunt; in quibus cum prima se ingerat, posterius licet intenta, [Col. 0431A] quae sit ejusdem qui protulit, volo ut audias verbis Gregorii: Sicut qui invitatus, inquit, renuit, quaesitus refugit, sacris est altaribus promovendus; sic qui ultro ambit, vel importunius se ingerit, est procul dubio repellendus. Nam qui nititur ad altiora conscendere, quid agit nisi ut crescendo decrescat? Cur non perpendit, quia 285 benedictio illi in maledictum convertitur, qui ad hoc, ut fiat haereticus, promovetur? Quam maledictionem [(586) 1Kb] , attende, quamque mortiferam sequuntur (antecedere quamvis debuerint) istiusmodi [subaudi maledictiones]: Maledicti, inquit, qui declinant a mandatis tuis (Psal. CXVIII, 21). Maledictus qui annuntiaverit patri meo dicens: natus est tibi puer masculus (Jer. XX, 15; XLVIII, 10). Maledictus qui prohibuerit gladium suum a sanguine (Jer. XVII, 5). [Col. 0431B] Maledictus qui, ut a Domino recedat cor ejus, spem suam ponit in homine (Jer. XLVIII, 10). Maledictus qui opus Domini facit negligenter (Ibid.): et irrecordabiles nunc aliae, in quibus nil magis in me mirandum, quare quod eas recordari, nedum scribere vel enarrare siccis valeam oculis; in quo luce clarius considerare mei duritiam vales, confiteor, cordis

36. Ut dicis, ita est, inquis; levitatem inconstantiae nam tuae mirari non desinens, non miror jam, si tale quid in ista tibi aetate (ut illud fuit, quod novi) quiverit corporaliter contingere, cum ita te spiritaliter adhuc video lascivire. Tui ipsius enim scripto atque verbis conjicio quod praetendis, non te meditari corde satis sincero. Si enim de reversione [Col. 0431C] ad Dominum, id est de conversione de malo ad bonum veraciter deliberasses; istud tibi quoquo modo concessum tam vili minime [supple aestimare] debuisses; quidquid enim expendendo vel tribuendo in hujusmodi, quasi perditum te video dolere (aurum fuisset Arabicum) esset omnimodis salvum; si ita te deinceps vivere, ut modicis regulae ipsius verbis perstrinxisti, fuisset coelitus, quotus quisque ante fueris, datum; sed dictante Scriptura: Qui observat ventos, non seminat, et qui considerat nubes, non metit (Eccle. XI, 4), illius modi te considero imbecillitatis, pusillanimitatis, timiditatis, inconstantiae, duplicitatis, et enervis nimium ignaviae, ut de tui ereptione cogerer penitus desperare, nisi inenarrabiles divitias omnipotentissimae Dei attenderem misericordiae, [Col. 0431D] bonitatis, et pietatis gratuitae innumerabilibus contra spem etiam ab initio saeculi praerogatae. Ut enim verbis me propheticis te alloqui consideres, quam vilis factus es, rogo perpendas, iterans vias tuas (Jer. II, 36); dumque te peccatorem criminosissimum verissime scriptitas, monitum te quaeso advertas, ne iteres verbum in oratione tua (Eccli. VII, 15); sus lota in volutabro (II Petr. II, 22) quid proficiat luti attendas; [Col. 0432A] canis quoque reversus ad vomitum quantum oculos offendat memineris intuentum. Quod jam illis, quibus te laborare adhuc vitiis doleo, feceris convertendi et avertendi a Domino volumina verecunde [(587) 1Kb] , ut condecet, recolas: etiam nunc, dum in novissima utique hora consistis, in soliditate animum figas; stultus enim ut luna mutatur (Eccli. XXVII, 12), quod de te somniatum, ut actitare solebas, fuerit nec ne, tibi dubio procul, tamen optime, videri valet congruere. Quot enim vicibus fortunii et infortunii, conversionis et aversionis 286 obtenebratus splendueris, rursus iterum obtenerandum cismarina, ut ita loquar, jam cantat tellus. Curavimus, ait Dominus tui (Jer. LI, 9), ut cernitur causa, Babylonem, et non est sanata, dum adhuc rediviva miser pullulat [Col. 0432B] confusio tua. Frons meretricis facta est tibi; noluisti erubescere (Jer. III, 3), de te dictum, caecus mente nisi tua professione fuisses, valuisti advertere, cum de te talia, tanta, tamque infinita, sine pudore et gemitu potuisti referre, et nec nominanda, ut Apostolus praecipit (Ephes. V, 3), quasi honesta, pompatice quoque, si valuisses, narrare. Sed intueor quid moliaris impudentissime, ut enim multi [f., ut et multi] in hoc complices tui; dum scriptum amplecti ab omnibus vides: Justus in primordio accusator est sui (Prov. XVIII, 17), de confessione peccatorum indicibiliter lugendorum ornari mavis, quam humiliari; et ideo peccatorem te licet veracissime dicas, callide, si posses, audientibus persuaderes, magis te hoc ex humilitate dicere quam ex veritate; nam si [Col. 0432C] peccator ita tenus videri et dici, ut scriptitas, velles, me te publicasse non tantopere doluisses. Si vero non vales justum [subaudi persuadere te], quod te non esse oculatum non subfugit ullum; saltem aliquibus persuadeas litteratum. Itaque vitam tuam te per exempla meliorum non discutere certificor, [subaudi nec] foeditatem considerare tuae nec duplicitatem inconstantiae, neque te reprobari, cum audieras: Vir duplex animo inconstans in omnibus viis suis; et quod Sallustius Ciceroni [subaudi dixit], neque huic, neque illi fidem habere, neque Caesari, nec Pompeio, utique ad te pertinere; tu enim neque Domino, neque cui obsequeris adversario, constantiam fidei, ut ita dixerim, servare probaris.

37. Nam, ut tibi vicem rependam, quia videlicet [Col. 0432D] cum tua narrare, ut praetendebas, proponeres crimina, a meis [(588) 1Kb] coepisti, in tuis desinam ego. Qua calliditate illud egeris revelabo. Tu, licet obtenderis tibi penitus non eluceri; ne enim te, ut verebaris, publicarem, satis, ut tibi videbatur, astute, re autem vera nimium subdole mea opposuisti quae attenderem, et tua relinquerem; et quod de violatione regulae, loquacissima prosecutus es, ut videre videor, [Col. 0433A] arrogantiae vel inquietudinis vanitate, ob aliud non mihi videris fecisse, nisi ut illius facinoris magnitudine posses, quod in te noveram, levigare utcunque. Ego, inquam, ego ut fur et in hoc quoque deprehensus, quid respondeam nescio prorsus. Stupeo vero, tamen si quod agere competit, facio attonitus, perpendere non satis praevalens, cur hoc me facere vel permiserit, vel voluerit Deus. Ut video, inquis, mente excessit, quod in jam dicti legisti dialogo de quodam Chrysario, divite superbissimo (GREG. Dialog. l. IV, c. 38), qui dum moreretur, insistentes sibi humani generis adversarios vidit, inducias vel usque mane quaesivit, quas tamen minime accepit, et circumstantibus celare, quod patiebatur, 287 non valuit. Ex quo ejusdem sancti Gregorii auctoritate constat, [Col. 0433B] quod pro nobis, non pro se talia vivens sine fructu utilitatis viderit suae. Ita ergo et de tuo isto mirabili vales aestimare, autumo facto, ut, si tibi forte non prodest, prodesse valeat forsan lecturis, dum in se quoque talia recognoverint, qualia te de te ipso confessum bono animo fuisse putarint, cum dicente Scriptura: Venit amicus, et investigabit eum (Prov. XVIII, 17), de te meliore quamvis loquens, non de futuris, possis veraciter scire, quia ostentatione potius et plausuum affectatione, et ingenita tibi, ut jam saepissime monstratum est, quadam mentis, ut dixi, inquietudine et inventionum tuarum peculiarissimo amore (quod arrogantibus proximum noscitur fore) te deprehendant talia congessisse. Unde te non mirari debueras paulo superius frete [f., frete pro confidenter] [Col. 0433C] dicere, quod siccis oculis talia valeres proferre. Quis enim charitatis ardor eam, quae in te est frigiditatis glaciem in rivos resolveret lacrymarum? Cereus sane totus cum sis, non est mirandum, si aliquoties aliqua elicitur ex te lacrymula, quam ex instabilitate ut Balaam illius [subaudi potius] procedere, quam ex salubri compunctione, illud perspicue approbat, quod elicere non vales lacrymas aliquas, nisi te aliquis videat, aut coram te plorantem alium cernas, quod et e vestigio subsequens immoderata monstrat ita esse persaepe hilaritas. Quem tamen fletum quanti pendat arbiter internus attende: Filiae Jerusalem, inquit, nolite flere super me, sed super vos (Luc. XXIII, 28); super alium enim, non super se flet, qui super alterius bono compunctus, imitari negligit, [Col. 0433D] quo ipse quoque compungitur, bonum; perditae enim computari valent lacrymae, quae inde fiunt, unde animus lacrymantis non curat. Deest sane tibi necessarius qui fuerat, scilicet amicissimus interius clamitans, cerno, suasor: Deduc quasi torrentem lacrymas per diem et noctem, et non taceat pupilla [Col. 0434A] oculi tui (Thren. III, 18). Ut divisiones aquarum deducat oculus meus (Thren. III, 48), posses, ut competeret, in hora ultima contra insistentes saltem accusatores proferre, qui calumniabuntur certissime, nullum tuorum te criminum, scripseris ea licet, competenter deflesse, emendasse, poenituisse, nec visceraliter unquam optasse: Quis dabit capiti meo aquam, et oculis meis fontem lacrymarum (Jer. IX, 1), ut plorem contritionem meam, nedum populi mei, hoc est, gregis mihi commissi? Nam dum proximo cantares: Ululate, pastores, et clamate, aspergite vos cinere; et: Plange, quasi virgo, plebs mea (Jer. XXV, 34; Joel. I, 8); quis in tuo vultu aliquid nedum tristitiae, saltem gravitatis; quis in oculis lacrymas, ut ita, sicut scripseras, 288 criminoso congruerat; [Col. 0434B] quis, inquam, pro tuis saltem tam gravibus, tam multis, tam foedis, ne dum pro tibi commissorum delictis, in pastorum [(589) 1Kb] cum esses dupliciter in tui miserrime praejudicium numero, vel condignum audivit suspirium? Et tunc quidem, sicut plurimi, pro reverentia illius tridui [(590) 1Kb] eras abstemius, silens, crimina tua describens, paschalem quasi azymum praeparans; sed subterfugerant improvido, ut cretum est, agrestes lactucae, sine quibus fas non esse debueras credere, paschalem agnum pro te et occisum comedere. Jam tunc praefigurabas, fateor, te quandoque, quod actum est, utique obliturum, quid de servo judicaris reverso, jam signis quibusdam fatebaris, non modo non cogitaturum te saltem post Pascha nedum dicturum, quod exclamative mihi [Col. 0434C] dixeras: Ne peccemus, inquam: quid amplius peccandum? Superabunde peccatum est: quasi deliberasses jam amplius non peccare; sed Balaam exemplo, jam quibus benedixeras virtutibus, incipis consilium scandali ministrare, jam reverti ut canis ad vomitum, jam in eodem, quo dudum fueras, coeno lutari, jam non curare, quod cavendum in ambone in Pascha dixisti, ne scilicet in quadragesima domum constructam transacto vecordes Pascha destrueremus, aut immisso combureremus igne, ne expulsum a nobis immundum per poenitentiam revocaremus spiritum septeno nimirum collegio reversurum (Matth. XII, 45). Jam enim repinguaris, videri detur ut optio, qualiter quoque pascaris; jam vix a lascivia retineris, huc illucque desidiose discurris; [Col. 0434D] qui silebas, rixaris, detrahis; securitati familiarissimae semper tibi, ut ita loquar, reconciliari, quod eam ad modicum reliqueris, solers incipis, et ne vires perdat, turpiloquia cum fallaciis providus misces. Cui racha [(591) 1Kb] vitare successerit, minime licet conatus. Quadragesimam (loqui timuisti fatue) [Col. 0435A] jam conviciorum millia etiam inveniens transgredi non vereris, ipsis etiam neque manibus excedere timens. Jam quibus quasi gradibus reverti ad Dominum in edito positum te velle simulabas, retro pergis; quique surgere te velle mihi mentiebaris, perspicue ruis, te de rete pristinae conversationis asserens, quanti adhuc eam habeas, prodis.

38. Sed quid magis? Quid alii de te sentiant, viderint; mihi videris pejor pessimo istiusmodi confessionis argumento effectus, si desit per misericordiam Dei donandus, et ob id absque intermissione ab eo quaerendi [l. quaerendus] interior et continuus, quem tibi non esse et confiteris et video, gemitus. Si enim dormiens nil videt, est utique naturale; vigilantem [(592) 1Kb] vero ut constat [Col. 0435B] 289 videre, ita et sua referre, si interemptorem sui coram se positum negligit declinare. Quantos igitur animae tuae subversores ante te habeas positos cernis, et declinare interitum gemendo saltem, si condigne poenitendo non vales, negligis, et me non de te desperare compellis [(593) 1Kb] . Quid enim miser putas prodesse quae [(594) 1Kb] , imminent crevisse, si contingat non evasisse? Repelli, sacerdos cum sis, te ab offerendis Deo panibus vides, et minime luges? Maledictionibus te Domini impeti vides, et flere non vales? furem te miser atque latronem veritas appellat, et nec furata vis reddere, nec vi rapta relinquere; nec saltem non modo pro furto et latrocinio, verum pro ipsa non emendandi duritia lacrymas vel aliquas animo consternatus suspiriis miscere? Veste [Col. 0435C] nuptiali te carnis carere; et in nuptiis Christi et Ecclesiae, pedibus et manibus ligatis ne in caminum ignis mittendus turpiter extrudaris non verens, sine lacrymis audes saltem recumbere? Anathema audis recipienti, et flere impossibile est tibi? Pecunia tua tecum sit in perditionem (Act. VIII, 20), apostolum audis Petrum Simoni Mago dicentem, et ut a te perditio avertatur, non postulas precem [id est orem]? Ananiam et Saphiram pro sacrilegio a te quoque commisso conspicis expirare, et tibi flere nullatenus est possibile? Giezi conspicis lepram; et leprosam fletibus non deluis animam? Templum Dei in te et in aliis violasti, oblationem Patris tui Domino abstulisti; et in domo Ecclesiae Dei fiducialiter agens, altari ejus sine lacrymis oblationes fidelium securus [Col. 0435D] imponis? Deesse tibi conspicis lactucas agrestes, et agnum Dei comedere audes? azymam non habere, et de Pascha praesumere? Fermentum in te sentis malitiae et nequitiae; et epulari in Domino audes te satem [f., saltem] vel credere? Habere adversum te multos multa non ignoras, et munera ante altare [Col. 0436A] comportas? Interdici, quod facis temerarie, audis, et agere nequaquam dimittis? Sed quid? Si dimittis, de inobedientia judicaris; quia enim sortitus es quoquo modo ministerium, necessitas tibi incumbit illud explere, ne in judicium magis quam in ministerium illud videaris sortitus fuisse. Hoc igitur bivio interceptus quam desperabilis sis atque dolendus, consideres quaeso sollicitus. Nisi vero tu idem confiteri anticipasses, vererer tamen, ne subdole quidquid Gregorius contra reprobos, simulatores, et arrogantes in Moralibus loquitur, absolute tibi convenire proferrem. Loquacitatem quippe tuae considerans arrogantiae, Eliu quasi audio dicere: 290 Plenus sum sermonibus, et coarctat me spiritus uteri mei, en ventus [l. venter] meus quasi mustum [Col. 0436B] absque spiraculo, quod lagunculas novas disrumpit, loquar et respirabo paululum (Job XXXII, 18.) Sed multum vereri tam tu debueras, quam complices in hujusmodi tui, qui dum aemulari eloquentes contenditis vaniloquos, imitamini magis philosophos et sequimini philopompos, notari in uno non vos perpendentes, cum dici auditis: Stultus totum profert sensum suum (Prov. XXIX, 11), et ut adjiciam: Sicut urbs patens et absque murorum obstaculo, sic qui non potest in loquendo cohibere spiritum suum (Prov. XXV, 28). Ut dixi vero, vereri debueras, ne cum illo, imitari quem satagis, de te dici audires; [subaudi debueras] timere etiam, ne et illud de turbine neque per aliquod etiam sacrificium reconciliandus [subaudi audires]: Quis est involvens sententias sermonibus [Col. 0436C] imperitis? (Job XXXVIII, 2.) Quam vero infra eumdem, quem sequeris, utique sis, comprehendere vales, cum te prophetiae spiritum habere, ut illum habuisse, nullatenus vides. Si vero hujusmodi de propheta fit exprobratio; de compilatore et sycophanta, qui, ut scriptum est, in similitudinem arioli et conjectoris aestimat quod ignorat (Prov. XXIII, 7), quod dici valet vanissimo et, quod pejus, mendacissimo?

39. Ut vero agnoveris quam vilescat sapientibus vanitas ista haec tua, considera cum illis pariter reprobatum Saul, prophetasse Caipham; redde memoriae rationis verba asinam ex visione angeli accepisse, daemonia, Scimus, quis sis, Christus filius Dei (Luc. IV, 34), dixisse, et nullius ob hoc te momenti, [Col. 0436D] si loquacior sis caeteris, esse, poteris conjectare. Vir enim, qui fluxum seminis patiebatur (Levit. XV, 2), immundus juxta legem, non conspicuus (ut videri inhias) erit; sicut et de laboribus inquietissimae inquietudinis tuae, quibus erecto collo, superciliis elevatis [(595) 2Kb] amplificatam Ecclesiam [Col. 0437A] spatiolo minoratam, meritis dilatatam, structurae vilissimae in comparatione millium licet enormitate, nulla vero religionis melioratione (concedat omnivalens pejoratione non aliqua) Nabuchodonosoris tui more dicebas in intimis: Nonne haec est Babylon, quam aedificavi in robore dignitatis et fortitudinis meae? (Dan. IV, 27.) Vide igitur, quam universis viluerit, quod tibi immaniter complacebat, cum quos putaveras laudatores futuros post obitum, conglobati te vivente a maximo usque ad minimum in tantum exstiterunt vituperatores eorum, ut regia auctoritate militari manu depoposcerint sacrilega dirui, quae tu ambiebas sacratissima laude omnium celebrari. Bene tibi fecerunt, bene tibi contigit, cinerate [(596) 49Kb] 291 et cacabate, qui cum nec saltem [Col. 0437B] homo sis, rationis utique in pluribus expers, honoremque tuum non intelligens, comparatus jumentis insipientibus et illis non dissimilis factus (Psal. XLVIII, 13), Deo soli debitis laudibus te efferri adulterina fraude, si daretur, ambibas. Hoc erat nimirum, quod flere nequibas, quia te scilicet aliquid esse hujusmodi deceptione putabas; sed deprehenderunt, Deo gratias, dignus ut fueras, veraciter te, qui ad se vel ad caeteros talpae in te et caprarum sunt lumine usi, scribimus indocti doctique poemata passim (HORAT. l. II, ep. I, v. 117). Quam igitur querimoniam etiam sapientibus saeculi irroges vide, cum libros absque doctrinae peritia praesumis componere, et, o quot bestias, dum te tanti pendis, attendis! Si enim homines attendisses, peccavi utique dixisses; [Col. 0437C] si lucem videres, tenebras non tanti putares. Dum enim te bestiis excellere, dum caecis clarius attendis videre, quem, rogo, inde cordis tumorem socordissime vales concipere? quid magni enim, si stultus pecudem, seu videns caecum praecellat? Cum vero conferre te vel sapienti alicui vel justo minime possis, unde, rogo, superbis? an quod stultissimis atque perditissimis non saltem aequaris? vide ne in his stultior atque perditior ab interno arbitro judiceris. Iisdem enim acutis sententiis, quibus hostem quasi prosternis, Eleazari exemplo te ipsum interficis, dum in his, quae recte de Deo forsitan sentis, tuam, non Dei gloriam quaeris, gaudens quasi quaedam quia repererit manus tua, non potius, ut oportuerat, lugens, quia non feceris ea; et osculatus [Col. 0437D] quasi ore proprio manum procaciter tuam, non laudare etiam ipse quod facis, dum non etiam metuis, testimonio propriae locutionis virtutem tibi tribuis operantis (Job XXXI, 27). Verum hoc scelus maximum et negationem Altissimi assertione Job sanctissimi esse (Ibid., 28), dico, memineris, et arrogantium te unum ex praestantioribus non denegaveris, [Col. 0438A] dum praemissis fortioribus semper ad supervacua verba relaberis. Considera, inquit, opera Dei, quod nemo possit corrigere, quem ille despexerit (Eccle. VII, 14). Si enim quod tibi magis competeret, cogitasses, a scribendo tanta desisteres. Magis enim cum interno rugitu, recollecto in talibus qui spargitur animo utique, quod tamen non valere te video, orationi et fletibus ob talia, quae scriptitas, deluenda fuerat instandum, quam hujusmodi vanitati studendum. Dum enim te in talibus persaepe aestimas laudari; magis, crede mihi, verso in contrarium voto vituperaris ac derideris. Legitur quondam vidisse quemdam infelicissimum, dum moreretur, maximum librum sibi a daemonibus offerri, scriptum intus et foris; sed ut in hoc tibi alludam, non erit eis [Col. 0438B] opus, alium tibi offerre, quam quem scripseras ipse, qui et interpretabuntur, noveris, quid in eis [f., in eo] affectaveris 292 quoque. De libro tuo te judico, ne tibi contingat audire, sed moneo, vide [(597) 1Kb] . Cum enim de cursu debito saepissime, et etiam ut modo de missa, inquietudinis vitio surgens, quod mente canendo etiam conceperas, scribere vadis, ubi rogo est quod suprascripseras? hoc est: Omnia vero quae discipulos docuerit esse contraria, in suis factis indicet non agenda. Dicendum quippe discipulis nemo ejusdem religionis quam ambibat saepe, nihil operi Dei praeponatur. Si nihil, inanis gloriae qualiter pompa?

40. Quid vero laboro, cum nihil me proficere video? Restare unum solummodo cerno, alias desperare [Col. 0438C] te nullatenus desino, et hoc suasu legis attentare praesumo, quam te praevaricasse, ut praetendebas, cum dolueris, praevaricari omnino non desinis. Si exhibuit fomenta, si medicamina Scripturarum divinarum, si hoc vel illud, et suam nihil viderit praevalere industriam, adhibeat, quod majus est, suam videlicet atque omnium pro eo orationem, ut Deus, qui omnia potest, operetur salutem circa infirmum fratrem. Veniat igitur, flagito, mater Chananaea quondam, id est nisi fallor, a maledicto Cham ad benedictionem Christi conversa, cui merito dicatur: Magna est fides tua (Matth. XV, 28), pro qua et discipuli Domini eum interpellent. Sanctorum omnium congregatio utique sancta clamet: Miserere mei, Jesu filii David, filia mea male a daemonio vexatur [Col. 0438D] (Ibid., 22), id est anima istius (de te autem dico) peccatoris ex me per baptismum genita, et doctrinae meae lacte nutrita, quae scilicet male a daemonio vexatur, cum etiam, quod est pessimum, obduratur; miserere mei, etsi dedignaris illi; meus est enim quasi defectus baptizati cujuscunque perditio, sicut profectus salvatio. Idem usque ad importunitatem [Col. 0439A] repetat familiarium Christi precibus, impossibile quod mihi videtur, ab eo, cui nihil est impossibile, sui merito saltem vel clamore (meo atque tuo impetrari quia non valet) obtineat. Pura sane confessio quia liberat a morte, antique dictum, dum, ut non dubito, amplectaris et te fecisse quia gratuleris. Qui maledicit patri vel matri, morte moriatur (Exod. XXI, 17), rogo dictum memineris; et te patrem tuum heri fellonem, quod plus utique quam fatue est, matrem tuam putam [(598) 1Kb] , quod racha immaniter superat, frequenter ad aliorum cumulum criminum quoque te recolas vocitasse; Adam vero et Evam dico, ut ratio utique reor non dedocet, in coelestem, quam peccato perdiderant, ereptione jam recuperatam Christi constitutos [f., emptione . . . restitutos], [Col. 0439B] Deoque reconciliatos (etsi tibi nequeant) patriam. Versus de purificatione sanctae Dei genitricis Mariae nescio a quo luculentissime compositos commendatione tui, regi cuidam adolescens quod pro tuis indeque et perditos obtuleris: in quibus perpendere vales 293 resedisse multa, quae contra tui propositum accusatori de praeteritis habeas derelicta; cum ei satis futurum esse promittere valeam, si illa observet quae deinceps facies, si talis modo ut es [(599) 1Kb] , ut timendum valde considero, quod abesse tamen Deus concedat, perdures, cum nec saltem in te completum, quod cantari frequenter audisti, confessus fueris, hoc est: Ignis succensus est in furore meo, et ardebit usque ad inferni novissima (Deut. XXXII, 22), etc. In uno quoque te immaniter falli considero, [Col. 0439C] quia dicente veraciter Domino per Sapientiae, qui utique est ipse mentiri nescius, librum: Quem diligit Deus, corripit (Prov. III, 12); te illic pro innumerabilibus in hoc saeculo tua reris [(600) 1Kb] culpa perpessis (falso ne tamen videas moneo) esse descriptum, et te quasi vindicta perlata reddis securum, non recolens quatuor esse genera percussionum, quae si non recordaris, ad Gregorium, dico, redieris; solos autem, ut de compendio loquar illius asserto, ab aeternis temporalia flagella liberant, quos immutant. Nam licet ab exitu sis viarum, id est, tuorum defectibus vocatus moliminum; tamen quia sine veste es nuptiali, ne, Amice, quomodo huc introisti (Matth. XXII, 12), tibi dicatur, non nihil potes vereri. Tibi vero hic subjecta ne non disconveniant, dum [Col. 0439D] ab iniquitate neque flagella compescunt, solerter, rogo, attende, praemisso quod, procacitatem nisi praecipitationis linguae corrigas tuae, vana tua, etiamsi esset aliqua, ista est confessionis religio attestante apostolo Jacobo (Jac. I, 26). Quod autem vanum est, remunerationis pondere careat, consequens pariter est. Ut dixi, caeterum videas te suggero, [Col. 0440A] in talibus graviter et erubescas notari. Si contuderis, inquit, stultum in pila, quasi ptisanas feriente desuper pilo, non auferetur ab eo stultitia ejus (Prov. XXVII, 22): si contraque te tuique consimiles conquerentem ne transcursim legas, moneo, etiam ita prophetam: Attrivisti eos, et renuerunt accipere disciplinam (Jer. V, 3); eumdem quoque inspiratorem et Dominum prophetarum: Interfeci et perdidi populum istum, et tamen a viis suis non sunt reversi (Jer. XV, 7). Versa est mihi domus Israel in scoriam: omnes isti aes, et stannum, ferrum et plumbum in medio fornacis (Ezech. XXII, 18): nullus scilicet [subaudi est] argentum et aurum per ignem tribulationis, ut te putas, purgatum. Rursumque contra te et de te specialissimo. Multo labore sudatum est, et [Col. 0440B] non exivit de ea rubigo ejus neque per ignem (Jer. XXIV, 12). Itemque: Frustra conflavit conflator, malitiae eorum (tuae utique tuique sodalium) non sunt consumptae (Jer. VI, 29).

41. Nisi vero te Flacci illo superius confutasses 294 dicentis versiculo, quam vilesceret ipsa tua a peccatis non amore virtutum, sed suppliciorum metu [si qua tamen est, dicendum est] conversio? Sed quia te exterioribus conspicio etiam in ista tua criminum tuorum descriptione adeo deditum sensibus, ut quod scis optime, nisi cum videas, recorderis; Spiritum te non habere Domini, moneo, conspexeris, si libertate carueris. Ubi enim Spiritus Domini, ibi libertas (II Cor. III, 17). Servum ergo te nequam, non filium, inimicum, non amicum cognoveris, [Col. 0440C] si suppliciis ad quidlibet agendum vel declinandum compelleris. Nam si poenam non metueres, ut tui asserto ipsius agnovi, pejora etiam quam facias perpetrares. Bona vero etsi non in divinis, in Tullii saltem et caeterorum hujusmodi sententiis et ejusdem, quem noviter protulisti, pro semetipsis didicisse potueras diligenda, et non poenis cogentibus exsequenda. Erubesce, Sidon, ait vero, memineris, mare (Isai. XXIII, 4). Certum est vero, quia coram Deo innocentia amittitur corporis, in cujus conspectu motibus delinquitur cordis. Manus, inquit, in manu, si nihil agenda [f., agendo] etiam subaudis teneatur, non erit innocens malus (Prov. XI, 21). Repugnat etiam Deo pro posse, qui vellet tormenta ab eo creata non fuisse, ut sibi liceret impune peccare. [Col. 0440D] In eo sane quod te flere peccata tua non posse, et dictis tuis et intuitu meo percepi; non perpendere te satis intueor, quare prohibitae sint [(601) 1Kb] , ut ratiocinatur propheta, stillae a te lacrymarum (Jer. III, 3) utique, jam sero scilicet saltem peccata quae diluerent tua, semenque verbi in te facerent (ipsa quae tibi inesse videtur ariditate compluta, atque madefacta [Col. 0441A] duritie cordis tui) utique crescere a Domino fructificandum, et coeli horreo, criminositas et inconvertibilitas tua interdiceret nisi miserrime, recondendum. Quid enim censes de culpa, quam de isto solum probro contraxisti, cujus nunc pro anima vigilias, ut moris est, a fratribus fieri audiens, praecipitanter tuatim [(602) 1Kb] dixisti, non pro eo te oraturum, quia scires eum in inferno esse, pro eo scilicet, quod cum jam diutino monachum se fieri velle adeo promiserit, ut etiam stipendio coenobii introitum dato, acquisierit [(603) 1Kb] , ex quo tibi quoque una libra provenit; dilatione corvina miserrimus facta in clericatus habitu infelix, ut tibi videtur, obierit. Cujus enim culpa post ipsum magis est ipsius (si est tamen perditus) perditio, quam tua omniumque [Col. 0441B] fratrum, qui receptis, quae ipsius erant, de illo non curastis, sed cum diabolo dimisistis. Vos enim incessanter debuistis eum monere, 295 ut, quod voverat, Deo reddere festinaret, antequam hoc ei, quod modo novit [subaudi contigisse], contingeret. Et quia non fecistis, interrogate prophetam, ipso in peccato suo mortuo, de cujus manu sanguinem ipsius Deus debeat requirere (Ezech. III, 18), cum etiamsi datum esset, ut faceret, sententia illa vos Domini in hoc ita constringeret: Vae vobis Pharisaei hypocritae, quia circuitis mare et aridam, et facitis unum proselytum, et cum fuerit factus, facitis eum filium gehennae duplo quam vos (Matth. XXIII, 15). Miserrimo igitur misereor, quia tua non potes deflere peccata, qui plangere debueras, dum etiam compelleris, [Col. 0441C] aliena. Et quanto minus te flere non sufficis, tanto magis a bonis omnibus te flendum [(604) 1Kb] , perpenso etiam colapho, quod hodie dedisti ad te proclamanti rustico, decernens quantum absis his, de quibus Jacobus apostolus dicit: Si quis se putat religiosum esse, non refrenans linguam suam, sed seducens cor suum, scilicet cogitando quod religiosus sit, hujus vana est religio (Jac. I, 26), noveris, dum tu nedum linguam, manus saltem non vales miserrimus refrenare.

42. Falsa caeterum spe decipi te quoque in verbis hujusmodi video Domini: Peccasti, quiesce, nolo mortem peccatoris (Eccli. XXI, 1). Et: Quacunque hora peccator conversus fuerit, salvus erit (Ezech. XXXIII, 12). Et: Convertimini ad me, et ego revertar [Col. 0441D] ad vos (Zach. I, 3). Et illud de Evangelio: Gaudium est in coelo super uno peccatore, quam super nonaginta novem justos (Luc. XV, 7): et his similibus multis per campos divinorum sparsis librorum; quae omnia, [Col. 0442A] cum ut clementissime ita sint et veracissime prolata, male intelligentis vitiat negligentia, aut praemissa scilicet, aut subsequentia minus aequo perpendens. E quibus ut uno caetera comprehendam, gaudium esse in coelo promittit super uno peccatore, quam super nonaginta novem justos; sed si gaudes ideo dictum, quia te peccatorem attendis, audi super quo peccatore gaudium ipsum esse dicat in coelo; et tu peccator esse talis, saltem quia justus esse non vales, satage, de quo dicitur ipso, poenitentiam, inquit, agente (Ibid.) Quo usque? Non tibi dico, quia hic dictum non audio. Cum vero in lege de mundatis per diversa sacrificia culpis, immundus erit usque ad vesperam (Levit. XV, 11), audio dici; unumquodque peccatum etiam dimissum usque ad [Col. 0442B] horam lugendum extremam mihi, fateor, videri. Peccasti, ait, quiesce (Eccli. XXI, 1). Dimisisti unum peccatum, quiesce ne facias idem, aut simile, aut forsitan pejus. Pejus autem est, si quod fecisti, non plangas; peccare quippe non cessas, si 296 non poeniteas. Neque enim delesti, quod scripsisti, etiamsi scribere desiisti; contumeliis nec alicui illatis, quia tacuisti eas [(605) 1Kb] , ideo emendasti. Planxisti forsitan ad tempus aliquod crimen, cor contrivisti. Si vero crimen non deseruisti vel poenituisti; cor quia non etiam humiliasti, a Deo te spretum potes neque inconvenienter et non sine auctoritate vereri. Qua vero fronte inter nonaginta novem justos te audes, etiamsi invenirentur, ascribere, ut utique majora tibi quam illis non cogites expedire, qui et justus [Col. 0442C] debueras, ut ipsi, manere? Quia vero non fecisti, poenitentiam debeas [f., debes] agere, et gaudium saltem aliquod, id est, secundum poenitentiae modum in coelo angelis facias [f., facies]. Quod in te tamen cum Dei gratia esse, considerata arbitrii libertate, vales perpendere. Qua vero mente tu culpas flere negligas post baptismum admissas, quando summus pastor quosdam malorum suorum consideratione territos admonere, ut baptizarentur, gestiens, praemisit dicens: Poenitentiam agite (Act. II, 38); cum non dubitaret, sacramento baptismatis omnia peccata, etiamsi nulla praecessisset poenitentia, mundari valere. Talia vero tibi inculcans, quibus etiam ferrum emolliri loquar, ut ita potuerat, te compungi ad fletum quia non cerno, tibi dictum suspicari non [Col. 0442D] desino; Plaga inimici percussi te (Jer. XXX, 14). Attamen ne saevo venenum adjicere videar gladio, id est duritiae tui cordis desperationem ingerere, curo te Deo, jam nunc confutandi termino facto, [Col. 0443A] ineffabiliter atque incredibiliter forte, curandum relinquere. Faciat omnipotentissima ipsius, flagito, misericordia et gratuita clementia, quod facere nullus, ut cerno, valet conatus, atque instantia. De Eucharistia sane haud temere a te percipienda, quia me moveri considerans, ultra posse quoque supra garristi, evomere gestiens quod nondum vanissime biberas [(606) 1Kb] , scelus hoc maximum nequaquam perpendens miserrimo fore exemplo Jeremiae atque [Col. 0444A] Psalmographi, quia contra propositum necessitate quadam inevitabili compellor tibi, quod post didici, intimare, et quam longe minora quibusdam aliis de ea senseris demonstrare, capitulatim quaedam excerpta ex opusculis [(607) 1Kb] super hoc cujusdam Paschasii Radberti absque invidia tibi, quaeso, insinuari permitte, vicem enim tibi et in hoc debeo; senties forte quantum in isto etiam importunitas tibi contulerit mea.



[EXHORTATIO ET PRECES.]




[Col. 0443]
297 ADMONITIO IN EXHORTATIONEM ET PRECES SEQUENTES.

In fine praecedentis operis auctor se eidem subjecturum affirmavit quaedam excerpta ex opusculis super hoc (id est de sacra eucharistia) cujusdam Paschasii Ratberti, nimirum ex ipsius opere De corpore et sanguine Domini. In codice quidem Lobiensi hoc idem Ratberti opus Confessioni Ratherianae, quam praemisimus, immediate subjicitur: quod etsi integrum, ita tamen Ratherius vocasse videtur excerptum, quemadmodum excerpti pariter nomine donavit suam Confessionem, licet haec non partem, sed totum opusculum contineat, uti notatione prima conjecimus. Porro Paschasiano operi in eodem Lobiensi exemplo subduntur nonnulla, quae cum in omnibus aliis ejusdem operis manuscriptis codicibus desint, Paschasio Ratberto tribui non possunt. Cum vero idem opus Ratherius ipse suae Confessioni subdiderit capitulatim, ut ait, id est, a se fortassis distinctum in capita 99 (in hoc enim uno codice tot capita cum suis titulis inveniuntur): quae autem post ultimum caput adduntur, Ratherii stylum, sententias quasdam ipsi familiares, peculiaremque ipsius syntaxim valde implexam atque difficilem alicubi praeferant; ab eodem Ratherio lucubrata videri possunt: ac propterea hic appendenda putavimus. Sub idem Confessionis tempus scripta credimus, cum auctor Paschasii opus Confessioni subjecit; unde hic quoque, ut et in dialogo Confessionis, suum senium commemorat, seque praepositum aliis indicat: quae pariter non minima ejusdem auctoris indicia sunt. Hoc additamentum sumpsimus ex Patribus Martene et Durando, qui ipsum ex Lobiensi codice Paschasiano operi subjecerunt. Apographum vero ejusdem codicis aliquot emendationes suppeditavit.




[Col. 0443]
298 EXHORTATIO ET PRECES A RATHERIO, UT VIDETUR Lucubratae et subjectae operi [(608) 1Kb] Paschasii Ratberti de corpore et sanguine Domini.

[Col. 0443B] Quid [(609) 2Kb] tibi sit lex, o charissime, adhuc legisti et perlegisti. Quid, quaeso, deliberaveris, jam pande. [Col. 0444B] Obsurdueris, an obmutueris, monstra. Utrumque video. Stupere te tantum dum considero, et quod [Col. 0445A] in propheta de talibus legitur, nonnihil vereor (Mich. VII, 16). Moneo tamen, si nihil aliud invenis, quod facias: Dei te, perdita omnimodis aliunde fiducia, totum dedas clementiae, et non, ut [(610) 1Kb] prius, ignavae prorsus desidiae; sed elaborationem continua, abrenuntiatis animo his saltem, quae Apostolo auctore mortalia non ambigis crimina fore. Et quia non sufficit: Declina, dicit, a malo, et fac bonum (I Cor. VI, 9); si non vales (scio enim quod non vales) secundum modum culparum agere poenitentiam; desunt enim tempus, aetas, sanitas corporis, alacritas mentis, facultas expletionis; si non vales [(611) 1Kb] , fac quantulamcunque, et hanc continuam. Licita se se ingerunt aliquoties; memento illicita te saepius usurpasse. [Col. 0445B] Mendica alicunde [(612) 1Kb] copiam, aut vim extorque lactucarum agrestium, coque azymam, fermentum malitiae abjice, renes accinge, baculum regiminis manu adhibe rationis, festina per desiderium, quo nequis aspirare per meritum. Reconciliare quibusdam satisfactione, universis affectu, immolans, dehinc tanto formidolosius, quanto petulantius; [(613) 1Kb] extorquere animo, ut fuerat consultius, quia non vales, cessasionem; hanc promitte; si datur, cum lacrymis; si non, cum singultu interno. Detur de tuo aliquid pro necessitate, interjaciens orationis piissimi Redemptoris legationem auditui [(614) 1Kb] . Quis enim scit, si convertatur, et ignoscat, et avertatur ab ira furoris, et non pereas aeternaliter? Periisti quidem criminaliter.



PRECES.
[Col. 0445C]

Ecce ego, Domine, ecce ego, qui dignus non fueram miser et infelix ingredi atria ecclesiae tuae, nec per limina sancta intrare domum tuam, accedo ad ministrandum sanctis altaribus tuis, et asto reus et peccator ante conspectum divinae majestatis tuae, sine ullo ornatu boni operis, et sine ullo fructu digno poenitentiae, et sine ulla vel sola cogitatione munda. Indignus enim et sceleratissimus sum nimis; sed de tua ineffabili pietate et [Col. 0446A] misericordia, et de meritis sanctorum tuorum confisus, licet tremens et pavidus, praesumo accedere ad offerenda sancto nomini tuo sacrificia. Et ideo, Domine creator piissime, Redemptor clementissime, qui omnem animam confitentem et poenitentem magis vis emendare quam perdere, et qui non pro justis, sed pro peccatoribus incarnari voluisti, et latroni in cruce pendenti ac tuam majestatem confitenti non solum pepercisti, sed etiam paradisum tecum intrare promisisti, me 299 miserum et peccatorem confitentem, et desidiose licet poenitentem peccata mea, a tua ne repellas pietate et misericordia; nec frustra accipias fidem, spem, ac fiduciam, quam in tua inaestimabili clementia habeo: sed sicut omnibus criminosis [Col. 0446B] et peccatoribus in te credentibus, ac de tua misericordia confidentibus pepercisti; ita mihi misero ad te fugienti [f., confugienti], et post peccata ac scelera mea multa diabolo renuntianti, atque ad te revertenti parcere et indulgere, atque ad celebrandum injunctum officium paterna pietate dignum me facere et suscipere digneris. Et licet importunius, quam competeret, me ingeram, siquidem interdictum mihi tam veteris, quam novae legis censura ignorare non valeo; cum et exterminatores impiorum atque custodes sacrorum altarium tuorum angelos, vasa interfectionis in manibus gestantes, sacris oraculis tuis non incredulus sciam omnino praesentes (Ezech. IX, 1); capta tamen [(615) 1Kb] jam olim praesumptionis quadam de [Col. 0446C] tua vera misericordia fiducia, quia scilicet usque etiam ad istud, quo inveteratus dierum malorum perveni te semper irritans, senium, me ultores illi [subaudi angeli] tuarum, Domine, injuriarum, non, ut dignum fuerat, interfecerunt, scientes forsitan, quia benignitas tua ad poenitentiam me, thesaurizantem licet iram in die irae et revelationis justi judicii tui, patientissime exspectaret, habentibus etiam adversum me multis mala fratribus; quia, Domine, asto, verum suspectus et tremens, ne subito utique, te in corpore et sanguine [Col. 0447A] tuo, cum nusquam per divinitatem desis, praesente, ut justum est, feriar [al., ferias]: parce tamen, adhuc praesumens deprecor, piissime, parce; differ ictum, suspende vindictam, et non aspiciens ad iniquitates, scelera, et delicta juventutis meae, et, ut pejus, fateor, etiam senectutis; sed ad misericordias et miserationes tuas multas, quibus generi humano semper misereri consuevisti, suscipe preces et hostias, quas pro peccatis meis, et pro peccatis fidelium tuorum tam vivorum, quam mortuorum majestati tuae offerre praesumo. Recordare, quod caro sumus ex fragili materia conditi (Job XV, 15). Etiam coeli non sunt mundi in conspectu tuo (Job IV, 18), et angeli tui reprobi inventi sunt coram te: quanto magis homines terreni, indigni, et [Col. 0447B] immundi? Non enim possumus esse mundi, nisi a tua pietate et misericordia quotidie corde et corpore mereamur mundari. Quapropter tu, Domine, tu, qui intentionem et devotionem torpentem, miseram, ac pollutam ad sacrosanctum altaris tui mysterium accipiendum [(616) 1Kb] excitare (voluisti), meque indignum et peccatorem ad tibi ministrandum permisisti, impudenter licet, accedere; contine adhuc misericors quam mereor iram, exhibe gratuitam clementiam, et concede propitius, ut celebratio hujus sacri mysterii, ad quod tepidus et pavidus accedo, non ad judicium et ad condemnationem, sed ad remissionem peccatorum et ad salutem mihi proveniat sempiternam.



ITEM.

[Col. 0447C] Ita, Domine, immensi criminis rei conscientia teste confundimur, ut ad officium tuum neque securi possimus venire, nec liberi. Quis enim pensans peccatum suum, non se a facie tua vellet abscondere, si liceret tantae majestatis oculos declinare, si aut evasurus lateret, aut occultatus evaderet? Aut quis non magis videre te cuperet, si non, quod eum peccantem prospicis, plus timeret? Ergo quia tu ubique nos invenis, ad te confugimus, quem fugere nunquam valemus. Restat miseris non latebras intervenire [f., invenire], sed lacrymas. Foveat indulgentia, quos terret offensa. Minatur potentia, sed misericordia consoletur. Ex te est qui liberet [(617) 1Kb] , per te est qui excuset. Parce omnipotens Pater, et quos aspicis humiles per reatum, erectos munerare [(618) 1Kb] digneris [Col. 0447D] in praemium; et quos intelligis per confessionem miseros, non facias in examinatione confusos.



ITEM ALIA.

Dimitte, Deus, quidquid per intemperantiam [(619) 1Kb] mordacis linguae incauti [al. incaute] oris nostri increpatio [Col. 0448A] momordit in subditos. Quidquid minus de boni perfectione diximus, parce; quidquid incongruum, vel minus temperate protulimus, tu ignosce. Non incautum praesumptio puniat; sed agnoscentem me iniquitates meas pietas tuae miserationis absolvat. Et quia non mihi alibi est fiducia nisi in misericordia tua; tu et os meum praeconio veritatis perarma, et opus pleniori ubertate sanctifica, ut et dignum me salves, et [(620) 1Kb] commissum mihi gregem pro tua pietate justifices. Quidquid in illis vitiatum respicis, sana; quidquid in me vitiosum inspicis, cura. Si quam vitio tepiditatis meae vel incuria contraxerunt, vel contrahunt labem, omitte [l. dimitte]. Si quo etiam me ignorante vel cognito deciderunt [al. deciderint] in crimine, atque si exempli mei offendiculo [Col. 0448B] provenerunt [al., provenerint] in culpam, ignosce, et pro culpis talibus misero mihi ultionis non restituas vicem. His tamen, quibus increpationis visus sum adhibere judicium, et increpatio ipsa eis proficiat ad salutem, et oratio haec interpellans, commisso eos revocet ab errore, ut non perferant tartareos cruciatus: quibus utpote mortales [al. mortalis] poenitentiae indiximus leges, quo utrorumque incommodis parcens, et illorum iniquitatibus tribuas veniam, et meam abluas contractam de regendi incommoditate offensam [(621) 1Kb] . Praebe, Deus, aurem sacrificiis nostris, me mihique commissos tuis ascribe in paginis, quo cum grege mihi credito et a cuncto eluar crimine, et ad te merear pervenire in pace. Pacatum redde, Deus, nostrorum cordium habitaculum [Col. 0448C] expulsione carnalium vitiorum; et qui in subditis conor jam summam exercere [f. exerere] virtutum, pacatis mentium corporumque incommodis, pacificus merear, te judicante, coronari cum angelis. Fac ergo, quaesumus, nos pie, Deus aspicientes [(622) 1Kb] , in conspectu tuo flammescentes tuae gratiae dono, ut zelus tuae domus nos comedat, atque ita per vigorem sancti spiritus regentes subditos temperemus, ut et disciplinis nostri regiminis obtineant lucrum, et illorum duritia frangatur, ac vita sanctificetur [(623) 1Kb] . Suscipe, Domine, votorum nostrorum libamina, ut per haec, quidquid in subditos correctionis verbo vel merito impertimur, non ad discordiam nostri, sed ad perpetuum dulcedinis gaudium nobis et illis profecisse laetemur. Absolve nos, Deus, et alieno et [Col. 0448D] nostro delicto, ut in utroque spiritualis gratiae efficientiam capientes [(624) 1Kb] , fiducialius tuo nomini supplicemus. Per Dominum



ITEM

Impellit ministrandi officium hostia salutaris populi [Col. 0449A] pro delicto. Terret conscientia indebiti sacerdotii pro reatu. Si a me, omnium sacerdotum peripsema, sacrificium offeratur; pollutae conscientiae crimen augetur. Si tantae majestati, universae carnis judici, non offertur; negligentiae reatus ascribitur. Inter haec tuae, Omnipotens, libramen pietatis imploro, cujus ultionis diem accusante conscientia pertimesco, ut non indignum, quaeso, misericordia tua judices, quem a tempore poenitentiae non excludis. Suspende securim, donec cultor vineae admoveat cophinum stercoris infructuosae arboris ad radicem. Parce mihi, Domine clementissime, poenitenti, qui David post lapsum clementer ad veniam revocasti; qui Petri misericors amare flentis lacrymas respexisti: qui latronem in crucis patibulo tanti facinoris [Col. 0449B] reum divina gratia illustrasti, cui mox obtinuit [Col. 0450A] confessio perspicue Dei Filium cernere, fides praemium, poena veniam, lamenta gaudia sempiterna, dum confessor in cruce, possessor exstitit paradisi post crucem. Sed quia verba venia tuae pietatis indigent, quae indigni sacerdotii opera non commendant; saltem astantium vota suscipe, ut et mihi suis apud te precibus veniam, et eorum meritis sacrificia nostrorum vulnerum salubriter nobis conferant medicinam, ut quia, Omnipotens, pro omnibus factus es hostia pro peccatis, adsis nobis sanctificatio [(625) 1Kb] in sacrificio pro delictis, Christe Salvator mundi, qui cum Patre et Spiritu sancto vivis et regnas Deus per omnia saecula saeculorum. Amen.


Qui scripsit, vivat in pace; et qui legit, laetetur in perpetuum [(626) 1Kb] .



[DE TRANSLATIONE S. METRONIS.]




[Col. 0449]
ADMONITIO IN INVECTIVAM SEQUENTEM.

I. P. Bernardus Pez in dissertatione Isagogica praemissa tom. I anecdotorum sermonem faciens de quodam codice capituli Frisingensis, in quo nonnulla Ratherii opuscula continentur, subjectam Invectivam et relationem de translatione seu asportatione corporis S. Metronis ita commemorat, ut in duo opuscula secet, quorum primo tribuit titulum: Invectiva satis in quosdam, ac lugubris relatio Ratherii cujusdam ex Laubieñse Veronensis, ex monacho exsul, ex exsule praesul, infelicissimi Attali ritu facti, infecti, refecti, defecti iterum, quo solus factor, infector, refector, defector novit omine facti, infecti, refecti: alteri vero quasi alium titulum hunc: De translatione corporis sancti cujusdam Metronis, cujus depositio celebratur Idibus Maii mensis octavis, etc. Solius vero primi, uti vocat, opusculi initium recitat his verbis conceptum: Ut sacratissimus, antiquissimus ac veracissimus aevi prioris narrat chronographus, etc. Hoc porro opusculum, seu potius hujus opusculi fragmentum ex manuscripto capituli Veronensis nunc signato num. 65, ita edidit Bartholomaeus Campagnola Archipresbyter S. Caeciliae in fine antiqui libri juris civilis urbis Veronae, pag. 231, ut opusculum inscriptum Invectiva ea quoque complectatur, quae agunt de translatione corporis S. Metronis, nulla duorum opusculorum distinctione seu nota interposita; ex quo unum opusculum esse perspicitur, quod P. Bernardo Pex duplex visum est. Cum autem membranae, ex quibus idem fragmentum a Campagnola erutum fuit, essent corrosae, et alicubi mutilae; praeter quasdam lacunas identidem occurrentes, ac in editione punctis distinctas, finis desideratur. Marchio Joannes Jacobus de Dionysiis cathedralis Ecclesiae Veronensis canonicus in evolvendis antiquis chartis versatissimus, diligentiori cura eumdem codicem relegens, aliquas voces emendatas, nonnullas etiam lacunas suppletas nobis perhumaniter communicavit. Ipsum quoque codicem ostendit, in quo cum aliquot voces ipsius Ratherii manu mutatas, et prioribus deletis superpositas viderimus, hoc primum esse opusculi exemplum, sed membranarum defectu mutilum, nihil ambigendum putavimus.

II. Sperabamus aliquid certius et integrius eliciendum ex ms. libro Frisingensi, quem viderat P. Pez. Neque spes nos fefellit, opem ferente comite Joanne Baptista de Veritate patricio Veronensi nobilissimo, qui in Serenissimae Bavaricae familiae aula multis nominibus distinguitur. Is cum illustrissimo Francisco Werdenstein Tenariensi episcopo, et Frisingensis episcopatus suffraganeo egit, ut e ms. exemplo capituli cathedralis Frisingensis integrum opusculum exscribendum curaret. Plurimum diligentiae in transmisso apographo deprehendimus, ob quam utrique plurimum nos debere fatemur. Uno titulo, qui a P. Pez divisus fuerat in duos, operi praefixo, unum, non duo opuscula esse exinde plenius confirmatum est, cum Invectiva in eos sit, qui de asportato S. Metronis corpore conquerebantur. Integrum est opus, in quo nihil hiulcum, nihil mutilum. Hoc autem cum fragmento antea vulgato conferentes, quiddam peculiare, nec leve deteximus, alia nimirum non leviter mutata, alia hic illic addita, adeo ut Veronensis codex primas Ratherii curas, Frisingensis vero postremam manum exhibeat, ipsiusque auctoris studium in suis operibus primo lucubrandis, dein vero emendandis et augendis manifestet. Haec inter primas et secundas curas distinctio ut explorate dignoscatur, integrum primo opusculum, quale in Frisingensi exemplo describitur, proferemus in lucem; dein subjiciemus illud ejusdem opusculi fragmentum, uti e Veronensi manuscripto editum fuit, suppletis in eo ac emendatis iis locis, quae laudati canonici diligentiae referenda erunt.

III. Ad tempus constituendum conferunt illa num. 3, quibus furtum corporis S. Metronis evenisse traditur nuper, hoc est tempore, quo . . . . . Otto imperator Augustus Italiam feliciter intraverat triumphaturus. Otto bis Italiam triumphaturus intravit, primum anno 951, quo Berengarium secundum ita edomuit, ut, licet anno sequenti regnum ei restituerit, ipsum tamen certis praefinitis conditionibus sibi veluti vassallum subesse coegerit; secundo anno 961, quo eumdem Berengarium praestitutos terminos transgressum 299-300 acrius impetivit, ac tandem plane devicit. Num priori, an alteri ingressui furtum corporis S. Metronis ascribendum sit, dubitari potest. Imperatoris Augusti titulus, quo Ottonem Ratherius donat, secundo tantum ingressui convenit; cum imperator Augustus fuerit nuncupatus die 2 Februarii anni 962. Etsi vero hic titulus idcirco usurpari potuit a Ratherio, quod ille imperator esset, dum hoc opusculum scripsit, licet furti tempore nondum eo titulo gauderet; cum tamen ipsum furtum Ratherio Veronensi sedi [Col. 0451] jam restituto contigisse ex ipso opusculo colligi probabilius credamus; restitutus autem ille fuerit non post primum Ottonis ingressum in Italiam, sed post secundum, ut in Vita ostendimus; illud furtum non primo, sed secundo Ottonis ingressui assignandum nihil ambigimus. Verba quidem numeri tertii, culpa illius, qui tunc inibi indignissime praeerat, ad Milonem referenda videri possunt, quem Ratherius tanquam suae sedis invasorem indignissime praefuisse affirmaverit. Hic autem Veronensem sedem obtinebat jam inde ab anno 951, cum Otto in Italiam primo ingressus est. Verum cum Ratherius se quoque indignissimum alibi appellat, tum vero ea verba ad Ratherium eidem sedi restitutum pertinere, totumque factum ad tempora, quibus ipse Veronae praeerat, referendum arbitramur. Cum enim haec Invectiva eo spectet, ut episcopum, contra quem nonnulli ejus furti eodem praesente patrati causa obloquebantur, defendat, vel excuset; sui potius causam agere videtur quam Milonis, quem uti invasorem et competitorem suum, non defendere, sed accusare consuevit. Nunquam certe hunc episcopum appellare voluit; unde in secundo decreto de Clericis ab eodem invasore ordinatis ait: Invasorem officii mei non ausus dicere praesulem, ne me propria ipse voce condemnem. Hoc autem in opusculo eum, quem defendit et praesulem et episcopum vocat. Consenserit, inquit num. 4, sane, ut criminari contendis, altiori forte consilio . . . . . tuus episcopus. Et post pauca num. 5: Cum quidam praesulem . . . . . tuum interrogasset. Adde tandem num. 13, ubi hoc furtum suae quoque culpae aliquatenus tribuens, se jam episcopatum tenente accidisse explorate significat. Contigerit hoc tibi sane nostra (quod nobis non convenit diffiteri) culpa a que neglecto. Igitur hoc furtum ad Ratherii tempus pertinere dicendum est, cum scilicet is post alterum Ottonis ingressum in Italiam Milone excluso suae sedi restitutus fuisset. Post primum enim illius ingressum, etsi studuit restitui, non tamen potuit. Haec porro asportatio quae contigit sextis exeunte Jano Kalendis; ex verbis Jano exeunte diei 27 Januarii assignanda est. Cum vero hoc furtum nuper peractum dicatur tempore quo Otto Italiam feliciter intraverat triumphaturus (Vide Vit. auct., § 13, n. 79); primo Januario post secundum Ottonis ingressum procul dubio ascribendum est, id est Januario anni 962; ante finem siquidem anni praecedentis Otto Italiam secundo ingressus est. Hoc autem furto a Veronensibus detecto, multi contra episcopum oblatrabant, ac si eo negligente, vel conscio sacrum corpus ereptum fuisset. Quapropter hae episcopi vindiciae Invectivae titulo inscriptae, eo quod oblocutores perstringant, eodem anno 962 a Ratherio scriptae videntur, cum jam Otto ad imperium promotus ineunte Februario, Augustus et imperator in hoc opere vocari potuit.

IV. Unum quoad historiam animadvertendum est. Illa nimirum tituli verba de sacri corporis furto, Factum namque sit necne, temporalium nulli cognitum bene fuerit, licet verisimile tunc temporis, cum actum est, creditur certe, dubitationem videntur injicere, num idem sanctum corpus ereptum vere fuerit necne. Licet autem in ipso opusculo ereptum et asportatum auctor praesumat; hanc tamen praesumptionem soli vulgari famae et opinioni innixam indicat num. 14, ubi idem sacrum corpus alio allatum, cineres autem solos Veronae relictos commemorans, verbis utitur diceris et crederis: In cultu, inquit, et veneratione tuorum, sancte, ubi latus diceris, artuum, et, ubi relictus crederis, cinerum: quae nihil sibi certum, sed solam et incertam aliorum opinionem ac famam designant. Nesciebatur quidem num sacrum corpus a quopiam pretio venditum, et num quis Veronensis hujus furti conscius fuerit. Quidquid autem id est, certe, si illud Ratherii aetate subreptum, subinde recuperatum fuit: cum ex immemorabili traditione, quam antiqui testes, et solemnis etiam ejusdem corporis recognitio atque translatio confirmarunt, in sancti Vitalis templo custodiatur, omnesque hac in re nobiscum consentiant: nullum enim invenies, qui illud sibi vindicarit aut vindicet. Confer quae hac de re fusius agit P. Joannes Franciscus Manzonius Veronensis oratorii presbyter in libello Notizie intorno a S. Metrone.




[Col. 0451]
INVECTIVA SATIS IN QUOSDAM AC LUGUBRIS RELATIO RATHERII CUJUSDAM EX LAUBIENSI VERONENSIS Ex monacho [(627) 1Kb] exsulis, ex exsule praesulis, infelicissimi Attali ritu facti, infecti, refecti, defecti iterum [(628) 1Kb] , quo solus factor, infector, refector, defector novit omine facti, infecti, refecti. DE TRANSLATIONE S. CUJUSDAM METRONIS, Cujus depositio celebratur Idibus Maii [(629) 1Kb] mensis octavis, exportatio deploratur sextis exeunte Jano Kalendis [(630) 1Kb] , inaniter quamvis: factum namque sit necne, temporalium nulli cognitum bene fuerit, licet verisimile tunc temporis, cum actum est, creditur certe.

[Col. 0451A] 301-302 1. Ut sacratissimus, antiquissimus, ac veracissimus aevi prioris narrat chronographus, [Col. 0452A] cum Memphitici de manibus tyranni, imo Niliacae, ut ita loquar, de faucibus belluae suum liberare diutissime [Col. 0453A] afflictum misericorditer disponeret Dei pietas populum (Exod. XII, 35); inter caetera eidem congruentia operi praecepit, ut abiturus viritim ab amico suo quilibet plebis ejusdem mutuaret vasa aurea atque argentea (Exod. XI, 2), quo, ut conjici utique valet, gens impia punicei maris profundo, peculiari ductoris justissime sui absorbenda reatu, indigne diu possessis et opibus spoliaretur, et deicola Abrahamidarum progenies coelico munere ditaretur. Fuerit at causa hujusmodi quasi subsimilis ejus [(631) 1Kb] , damnatur quae jure gentium ubique, deceptionis, mysterii; si consideretur tamen humanae impenetrabilis, quam confundit Deus, sapientiae opacitas; maxima isthic occurrit sapientiae et scientiae Dei (cujus altitudinem mirari cum deiloquo Apostolo (Rom. [Col. 0453B] XI, 33), quam discutere, ac reprehendere cum vesanissimo haereticorum catalogo, sanum convenit sapientibus) divinaeque dispositionis incomprehensibilitas, per eos tamen ventilata atque nobis monstrata, quibus cophinorum duodecim fragmentorum reliquiis implendorum data legitur auctoritas (Matth. XIV, 20). Hujus itaque incomprehensibilitatis multigena mysteria [(632) 1Kb] , quantum nostrae inertiae divisor ille clementissimus gratiarum studio proprie adjicere dignatur indagationis, cum consideramus solliciti; contingit 303 saepissime, quod Sapiens fateri non erubuit incomparabilis illius temporis omnibus ille, Inquisivi, inquiens, sapientiam, et ipsa longe facta est a me (Eccles. VII, 24). Nec injuria. De piscibus enim binis [(632*) 1Kb] e fluctibus littoris Zabulon [Col. 0453C] et Nephtalim, apostolici quod germinis venerabiles patriarchae forte sunt jussi incolere, non sine laborioso acquisitis ingenio (quae et absque dubio omnia quiddam innuunt), et quino panum non sine mysterio iterum numero hi fragmentis bisseni adimpleti sunt cophini: quae si ventre recondere libuerit memoriae, et retractationis rumine subtilius terenda molaribus reddere, experiemur omnino veracissime dictum: Qui apponit scientiam, apponit laborem (Eccles. I, 18). Non sunt enim triticea, ut leviter valeant spoliari, sed hordeaca (Joan. VI, 9), ad quorum [Col. 0454A] medullam vix possit labor studiosissimus pervenire. Superiore igitur mela in vertiginem ducta, subteriore quasi otiosa mystico nec sine sensu jacente, hordeacea hac necessario trita, quam prae manibus ventilandam suscepimus, summa [(633) 1Kb] , eademque gustui propinata, sapit mentis nostrae palato, Aegyptum mundum in maligno positum, Pharaonem principem mundi ejusdem figurare diabolum, populum luto et lateribus oppressum, quod missus liberare descendit Dominus, genus signare humanum, mare Rubrum baptismum cruore sanguinis tinctum, submersos peccata, liberatos baptismate lotos et Christi sanguine de morte animae per Salvatorem nostrum redemptos innuere. De vasis aureis et argenteis suasu liberatoris mutuatione deceptoria [Col. 0454B] furatis si oritur quaestio, ornamenta, dicimus, sunt et phalerae saecularium librorum, quae, ut videmus, paganis penitus ablatae, in jus et ornatum jam olim transierunt, Christo tribuente, prorsus Ecclesiae. Quorsum tamen ista? sagax interrogat si requisitor. Nimirum nostro ut isti tempori non disconvenire illud fateamur Apostoli: Ubi sapiens? ubi scriba? ubi verba legis ponderans? Nonne stultam fecit Deus sapientiam mundi (I Cor. I, 20)? Jam nempe

Jam Cariath-Sephor Josue destruxerat alter,
Et muros Jericho prostraverat funditus arvo,
Compita per mundi jubilantibus omnia sanctis.

2. 304 Cum non minore studio, ornatu, atque lepore historiographi nostri agones, qui se praecesserant, [Col. 0454C] martyrum, merita confessorum, coelibatum et continentiam virginum ac viduarum, poenitentiam describere gestiebant conversorum; quam eloquentiae venustate conspicui, cunctoque saeculo praedicati liberalium artium illi vel inventores, vel propagatores, quos mendax protulit potissimum Graecia, et poetica garrulitas semper de falsitate inflabat ornata, suos laudibus extollere non destiterat quondam heroas. Nunc vero, proh pudor! nostris utique avorumque temporibus ut conjicere cogamur, non longe illius abesse adventum, de quo est prophetatum, [Col. 0455A] quia faciem ejus praecedet egestas (Job XLI, 13), tanta orbem inopia invasit scriptorum, ut siqui vel nostris, vel illorum, quos protuli, temporibus aliqua meritorum effulsere praerogativa, magis hos vulgus, quam quilibet extulerit laudibus litteratus. Dicant ergo, flagito, ad quos usus ab Aegyptiis illa mutuaverint vasa, quae possident, aurea vel argentea, si in tabernaculo vel templo aliquid inde ornatus non exhibent Domini? Achan illis [(634) 1Kb] ne non disconveniat, verendum haud nihil (nisi Dei parcat eis contra meritum pietas) cum exemplo elogium pro furata utique auri regula, nec Josue demonstrata. Erat Dominus Jesus ejiciens daemonium, et illud erat mutum; et cum ejecisset daemonium, locutus est mutus (Luc. XI, 14). Iteret hoc Deus, precamur, miraculum, [Col. 0455B] ut laudem Domini loquatur os nostrum.

3. Quam igitur jure succenseam nostri patruorumque temporis scholasticis, ut jam moestiloquo satis depromam relatu! Contigisse primum fateor nuper, hoc est tempore, quo cuncto praedicabilis saeculo, gloriosissimus, aequissimus, atque piissimus Otto imperator Augustus Italiam intraverat feliciter triumphaturus [(635) 1Kb] , Veronensi populo gravissimum, culpa non solum illius [(636) 1Kb] , qui tunc inibi indignissime praeerat, praesulis, sed et sexageno [(637) 1Kb] , qui eum praecesserant, annorum curriculo damnum. Cujusdam enim (haereo confessoris dicam, an martyris) Metronis utique sancti corpus ex suburbio civitatis ejusdem [(638) 1Kb] , quod basilica beati martyris continebat Vitalis, 305 furto laudabili, amisso [Col. 0455C] [(639) 1Kb] damnabili fuerat asportatum, loquebatur uti vulgus indoctum. Cujus sancti Memoriam [(640) 1Kb] pro signorum innumerabilium ejusdem beati patratu inibi exhibitorum, cum vulgaris religioso amore frequentaret caterva (solis miserrimis episcopis, et qui vanissimo labore siliquis incumbebant porcorum edendis, quam illis triticeae dulcedinis panibus, quibus mercenariorum multitudinem abundare prodigus [Col. 0456A] ad patrem rediturus, se autem fame perire deplorabat filius de Evangelio ille, ita locus (proh nefas!) viluerat iisdem, ut militibus [(641) 1Kb] redditu eidem ecclesiae competenti donato, presbyter nec illic esset aliquis, qui praevideret locum, tam pretiosum continentem thesaurum.

Heu dolor! orbiculae lugentes, obsecro, flete.
Cum enim degenerante universalitate, omnia gemere possemus in praeceps quotidie ruere, nisi his fieri incipientibus magis capita praeciperemus levare (Luc. XXI, 28), id est corda exhilarare, ne amiciores videlicet praesenti mundo, qui transit cum miseria et concupiscentia sua (I Joan. II, 17), quam illi, qui isto transeunte propinquat cum felicitate et gloria sua, nos fore divina censeret justitia, et discordantes [Col. 0456B] in aliquo a voluntate et disposito Creatoris, ejus in nobis imaginem delevisse, et. operationem reprehendisse judicaremus; quis te solam satis carpere, imo deplorare (quod est tutius, ac rationabilius) misera posset Italia [(642) 1Kb] ? Principibus indignissime abuteris apostolorum, super martyres ambulas, confessores gressibus calcas, virginum veneranda pedibus immundissimis teris sepulcra, et canum more fenum aliis prohibentium latratu perinvido, quos venerari detrectaveras praesentes, maledictis prosequeris abeuntes, imo (quod veracius) te fugientes, alios visitantes. Nonne invidiosissima in hoc, et avarissima? Vel congaudere eorum debueras, qui tibi prae multitudine viluerunt, honori, nec invidere eorum [(643) 1Kb] , qui cum nullos [subaudi Sanctos] haberent, [Col. 0456C] aliquantulos a Domino accipere meruerunt, desiderio, devotioni atque saluti. Quare in isto saltem illius non recordari juvat apostolici: Qui habuerit substantiam mundi, et viderit fratrem suum necesse habere, et clauserit viscera sua ab eo, quomodo charitas Dei manet in eo? (I Joan. III, 17.) Et, Diliges proximum tuum sicut teipsum (Matth. XIX, 19). Cur doles perditum, quod cum haberes, non adeo diligebas? [Col. 0457A] Sed 306 revera non doles; sed dolere te ad quorumdam sugillationem subdola fingis. Nam si veraciter amissos doleres, relictos devotiore cultu atque obsequio frequentares.

4. Vere tamen, quanquam invidiose tibi praelatos valeas obloquendo, ut conaris, reprehendere, te tamen meliores, suadeo, cogites minime meruisse. Dictum enim de Deo legitur veracissime, quod regnare faciat hypocritam propter peccata populi (Job XXXIV, 30). Ipseque de se: Dabo, inquit, eis reges in furore meo, et in ira mea (Ose. XIII, 11): ut reges non eos solum, qui ita consuetudinaliter nuncupantur in saeculo, sed et cunctos intelligas quolibet in ordine caeteris ad gubernandum praelatos. Martyrem sane tuum si tantopere diligebas, ut quid tam male [Col. 0457B] custodieras? Consenserit sane, ut criminari contendis, altiori forte consilio, Deique amplius convenienti disposito tuus episcopus: tu, quae tantum facinus perhorrueras, nosse volo cur abhorrueris. Quia pessimum, inquis, quod ita sanctos perdimus nostros. Verissime: sed convenientius diceres, quod sancti ita nos fugiunt nostri. Turpis sane lucri cupidus cum nemo sit sanctus; honestum refutasse lucrum nemo invenitur sanctorum. Honestum vero lucrum est, quod coelum locupletat, tartarum spoliat. Si vero te fugienti quoquo adnisu illuc ire complacuit sanctorum alicui, ubi pro reverentia, quam penes te minime habebat, sibi amore Christi exhibita paradisus de animabus repleretur devotis aetherius, tartareus vacuaretur infernus; cum per tot annorum [Col. 0457C] curricula pro devotione consimili nullus hoc meruisset tuorum, cavendum ne coeli videaris profectibus affici, damnis laetari. Hoc quippe, quod monstras exemplo, nec apud te vis, nec alicubi honorem habeant sancti.

5. O autem magna Verona, villa quondam Platonica illa Athenis, vel altera prae multitudine sapientium aestimata, grandisonis sanctum tuum quare non extuleras modis? Cur mirabilia, quae per eum Deus fuerat operatus, etsi non metrico stylo vulgaras saltem prosaico? Quod plebs indocta canebat, honoratius tu, crede, legisses, et aere Taphnitico tabernaculum hoc Dei ornasses, Gesseni et quod mutuaverat cespitis cultor, argento vel auro compsisses [(644) 1Kb] . Nam ad dedecus tui cum quidam praesulem [(645) 1Kb] [Col. 0457D] conscius, dicam, tam pretiosi facinoris tuum interrogasset, [Col. 0458A] 307 cujus ille beatus fuerit sanctitatis, Ille non ad librum se contulit gestorum illius studio alicujus tuorum dictatum, sed ad famam veridicam illorum, qui cum Psalmista valebant cantare: Deus, auribus nostris audivimus, patres nostri annuntiaverunt nobis (Psal. XLIII, 1). Quibus referentibus didicit, quod sanctus isdem in adolescentia hujusmodi fuerit actibus saeculi implicatus, de quibus liber continet ita divinus: Qui cupiunt divites in hoc saeculo fieri, incidunt in muscipulam et laqueum diaboli (I Tim. VI, 9). Quod cum ei justo Deo misericorditer permittente, ut multis saepe aliis, contigisset, reatus sui consideratione permotus, se contra se non tardavit erigere, mundi hujus omnia relinquere, ut expeditus et liber, soli Domino posset vacare. Sicomorum [Col. 0458B] itaque crucis cum Zachaeo, ut Jesum liberandus videret, ascendit (Luc. XIX, 4); et ne eamdem in angaria cum Simone (Matth. XXVII, 32), sed eamdem cum vitiis et concupiscentiis mortificandus cum Christo, non aliquo tempore, sed quotidie, imo continue ferret; tale sibi fertur supplicium elegisse, quod etiamsi carnis petulantia victus vellet, omnino nequiret evadere. Publicanum se enim et peccatorem ultra omnes dijudicans homines, ecclesiae sibi limina obstruxit: a longe ut stando, Deus, propitius esto mihi peccatori (Luc. XVIII, 13), cum illo alio misericorditer justificato posset clamare, providit [(646) 1Kb] .

6. Sed cur pro magno, quod convenit minime stando? quasi ante, vel post quemquam nostratum [Col. 0458C] sibi ipsi aliquem hujus aestimationis audierim intulisse martyrium. Congruentius sane dicerem volutando, non enim consonat stando. Ut enim eos omittam, qui ad ventrem, vel stomachum attinent cruciatus, (consideranti enim caetera illud aestimare dimitto) ad exteriora conversus, poenam sibi illatam referam, et hanc inauditam. Quasi enim tortoris impiissimi et crudelissimi sibi diceret voce: Quia cum in honore esses, non intellexisti, comparatus jumentis insipientibus, et similis illis effectus (Psal. XLVIII, 13); jumentorum loro te restringere volo, ne petulanti ritu amplius possis vagari; catenam pedi imposuit [(647) 1Kb] , plumbo eam in magno, qui adhuc ante januam basilicae jacet, 308 lapide obfirmavit, circulum capularem pedi circompositum seratura [Col. 0458D] ostiorum firmavit, clavim in gurgite proximi Athesis [Col. 0459A] non ignoti fluminis, in cujus littore jam dicta est sita basilica (rusticius loquor, intelligi ut valeat melius) jecit, rogans forte Dei misericordiam, ne unquam eam videret, donec peccata, quae plangere disposuerat, Omnipotentis clementia dimisisset. Ideo vero dubitandi sum adverbio usus, quia licet hoc non didicerim relatu, miraculi est tamen compertum ita ei contigisse, Deus ut concessit, eventu. Septem itaque annis sub divo [(648) 1Kb] lapidi ita haesisse fertur concatenatus, donec volente misericorditer Deo, jam finem his mittere, quae hujusmodi comitabantur supplicium crucibus, et supernis martyrem suum [(649) 1Kb] infulare honoribus, piscatores episcopo piscem deferrent, in cujus ventre sancta illa clavis inventa, ejus omnia nuntiavit dimissa facinora. Nam ea recognita, [Col. 0459B] compedeque catenali a civitatis pontifice reserato, beato illo loto, induto, Ecclesiae reddito, sacrosancta corporis et sanguinis Domini participatione refecto, cum e vestigio acceptissima illa Domini hostia emissione spiritus angelico esset remigio coelis invecta, nulli est dubitare concessum, qui vel infantili rationalitate vigeret, quin sanctus palmam victoriae in coelis pro expugnatione illius, qui secum certando ad horam eum se vicisse inaniter fuerat gratulatus, cum corona martyrii indeptus fuisset. Corporis sane illius terrae mandatae reliquiae miraculorum efficacia hoc testificari nullatenus omisere. Sed, ut dixi, hoc illorum occuluit inertia, qui si quod nacti fuerant scientiae divinitus talentum, magis hoc terrenae vanitatis sudario infossum, saecularibus [Col. 0459C] maluerunt concedere ad placendum saeculo pompis [(650) 1Kb] , quam ad exemplum auditurorum, laudem et gloriam Dei desiderantibus, nummulariorum ritu, committere populis. Ecce quod decus, quale patrocium, qualem perdidisti, infelix in hoc saltem Verona, thesaurum! Quod reor, si legendo didicisses, vel audiendo saltem diserto a quolibet cognovisses; tam necessarium tam leviter non 309 perdidisses patronum. Utinam, coelitus quibus forte est datus, hoc exaudiant, et sibi a Deo largitam tam pretiosam non negligant gemmam! Succense igitur, dico, succense [(651) 1Kb] poetis et scriptoribus illis, qui tuos repleverunt inanis gloriae cupidi muros versibus tuis, et istius non dederunt gesta, seu miracula paginis: [Col. 0460A] nam si eum cognovisses, non sic pessime custodisses.

7. Ad vos caeterum intuitum flecto, qui maximis gravati facinoribus, mecum parvipenditis, quod veracissime fatetur Apostolus (quod non surdo percepit auditu iste, de quo res agitur, sanctus), Si nosmetipsos, inquiens, dijudicaremus, non utique judicaremur (I Cor. II, 31). Istius nempe multorumque similium non recordati sanctorum et cur tanta ac talia sint non perpendentes, perditum, fateor, itis, perpessi. [(652) 1Kb] . Sine dubio vero [subaudi perpessi sunt], quia non perfunctorie illud auribus hauserunt Psalmistae: Tu mandasti mandata tua custodiri nimis (Ps. CXVIII, 4). Quare nimis, rogas. Nimirum quia, ut ante nos est veracissime dictum, ad magna praemia perveniri [Col. 0460B] non potest, nisi per magnos labores (S. GREG. hom. 37 in Evang., n 1). Non sunt enim condignae, ut ait Apostolus, passiones hujus temporis ad futuram gloriam, quae revelabitur in nobis (Rom. VIII. 18). Hoc apostoli, hoc martyres, hoc sancti cogitaverunt absque dubio omnes. Hoc qui non cogitavit, seipsum omnino neglexit. Ponamus namque ante oculos quemlibet, et qui idem incurrerit, quod sanctus iste tam magnis diluere meruit cruciatibus flagitium, et tanto sceleratius, quanto non inscius (beatus enim iste in eo inciderat nescius, qui videlicet ante sepulcrum ejus jacens, tundat pectus suum clamans et dicens: Sancte Metro, intercede pro me misero peccatore. Nonne tibi videtur posse illi sanctum ex obliquo martyrem respondere: Fac quod feci, et impetras [Col. 0460C] quod impetravi? Quid nos ad haec pejoribus irretiti, et, quod gravius, consuetudinaliter facinoribus, super plumam sudantes, et psalmorum carmina (quando hoc etiam rara avis est) murmurando, veniam nobis hujusmodi poenitentia inaniter promittentes;

Ante focum si frigus erit, si messis in umbra,
gementes et indulgentiam sola praesumptione decepti sperantes? Sanctus iste nuda seminudus, et inaequalissima volutabatur diebus ac noctibus per septennium humo. Nos criminosi veniam rogaturi, pileum villosum capillis, quos extrahere lugendo debueramus, ne infrigidemur, superinduimus. 310 Ejus cuphia [(653) 1Kb] nix, grando, et aura erat nimbrifera, [Col. 0461A] hiemalis satis rigor incommodus, qui lavaret utique quod commiserat scelus. Pro pileo quem moris est incesta etiam generalitati adversa, vel ejusdem aestimationis innumera plangentes pelliculis exoticis intus farcire, brumali caput ipsius operiebatur lanugine [(654) 1Kb] . Stipularis illa ritus Saxonici camera, quam vertici pro vitando solis imponunt ardore, Phoebus illi erat flammivomus ipse. Ejus tentorium coelum erat istud aerium, ne illi scilicet illud occluderetur aetherium. Sol illi pro umbra, cauma [(655) 1Kb] pro refrigerio erat, lunae profectus atque defectus, quid a profectu defecerit, ad defectum ruerit, improperabat. Stellarum innumerabilitas, si quando siderum ordinator astrigerum splendificaverat luminaribus auricomis coelum, innumeras [Col. 0461B] sibi reputare commonebat indeficue culpas, et ingratitudinis inculcabat sine intermissione querelas. Quid fragor tonitruorum, impetus procellarum, lapides grandinum, jacula fulminum, nisi tremendum illud divinae animadversionis ejus cordi intonabant judicium? Tectum illius stellifer, saepe imbrifer, aliquoties nimbosus, plerumque serenus Deo volente; quorum alternitas habitacula mortales compulit excogitare; tectum, inquam, illi tam varius ille coelestis erat indeficue orbis; non arcens tamen imbres, sed fundens, dans nivem sicut lanam, nebulam ut cinerem spargens, emittens cristallinas non refugienti buccellas, ante quarum frigus ille perstabat patientissime solus, usque dum Dei solius potestas misso ea liquefaceret verbo, flaret spiritus [Col. 0461C] ejus, et fluerent aquae (Psal. CXLVII, 16-18) lavatrices tam externarum quam internarum sancti capitis sordium. Si quando pluvigerae nubes obduxere nebulosa caligine polum; inde aliquod minitantes imminere infelicibus ruricolis damnum, suum reputabat fore peccatum, quod adeo Deum utique offenderit, ut non sibi solum, sed et quam incolebat, illud importaverit patriae malum. Sic enim, sic solent sancti plerumque sibi talia computare; sic culpas aliorum in seipsos referre, non voto mendacii, sed sollicitudine timoris Dei, non vero illius servilis, quem foras charitas mittit, sed illius casti in saeculum saeculi permanentis; nec quia metuant, quam conversione jam Deo promittente se praesumunt evasisse, [Col. 0461D] poenam; sed ne securitate torpentes, claritatis Dei fiant indigni conspicere gloriam [(656) 1Kb] sanctitatis sine dilectione: vitia non solum cavent propter jubentis Domini imperium, sed 311 et nimium [Col. 0462A] exsecrantur per odium, ut non dedocet quidam inter suos metrographiae diligentissimus ita:

Oderunt peccare boni virtutis amore. (HORAT. epist. 16.)

8. Ecce in qua schola educabaris, discipule obedientissime ac verecundissime Christi; qua exercebaris palaestra, regis illius coelestis athleta; quo holocaustabaris incendio, acceptissima hostia Christo. Quid cogitabas, sanctissime, quid loquebaris contra eum tamen, qui tuae invidens saluti, te ad hoc impulerat, propter quod mille mortibus simile aggredi es compulsus tormentum? Nimirum revocabas in eum, quae pati jubebaris tormenta, cum de tibi misericordia Dei pro ventura victoria indicibili eum urebas invidia [(657) 1Kb] . Quid quod [Col. 0462B] ursorum, leonum, pantherarum, vel Hyrcanarum tigrium more catena in propatulo constrictus, spectaculum angelis et hominibus factus, circa te multitudinem videbas, vel audiebas ludentium, gaudentium, nuptias saepe, prandia incessanter celebrantium, symbola [(658) 1Kb] frequentissima commessationum illecebras actitantium, cachinnos et ludicra moris longe alterius tibi nimium importuna? Surdo haec sirenarum quondam ille cantus ut alter, percipiebas, credo, auditu [(659) 1Kb] . Ad haec omnia quis tibi sensus? quae passio? quod erat martyrium? Scio tamen, scio et incunctanter, sciant ut alii, proferre quid agebas non metuo. Nimirum precibus angelos, lacrymis ad auxiliandum ciebas archangelos, apostolos gemitibus advocabas, martyres, confessores ac virgines, ut [Col. 0462C] pro te invidissimo cum hoste confligerent, exorabas. Quid de illa universorum illorum regina? Subserviente, reor, verecundia, quae inter bonos impetrationis innegabile possidet robur, tanto eam exaudibilius, quanto humilius ac verecundius supplicabas. Puto enim, quod nemo carnali oblectamento (cohors ut nostra) pollutus, ejus sine pudore inviolabilissimos pulset, nisi demens, auditus. Dei enim hominem induti per unitatem in duabus naturis personae mater ideo fieri meruit, quia respecta ipsius a Deo incomparabili caeteris humilitate, quae statum bonorum sola potis est perseverantissimum custodire, ut ante partum, ita in partu, nec minus post partum virgo potuit permanere. Morale est omnibus sane, ut huic rei, quam amplius diligunt, detestentur [Col. 0462D] contrarium. Sancta ergo Dei Genitrix, quia castitatem ultra omnes dilexit, contrariam illi libidinem in omnibus Christicolis, credo, magis habet [Col. 0463A] exosam. Labia igitur osculo illecebroso polluta, lingua turpiloqua 312 obscenitate sordidata, castissimae Virginis (praeter id quod mater interni est etiam judicis) nomen qua temeritate inverecunde audeant nominare? Cor lasciva meditatione pollutum, ejus recolere qualiter praesumat saltem vocabulum ipsis angelis venerandum? Sed quod facinorosa refugit conscientia, praesumere facit clementissimi Filii ejus pietas, atque incarnationis ipsius ratio fidelissime considerata. Indignari enim eam, misericorditer, reor, contradicit, sceleratissimus etiam famulus dum carnem illi repraesentat, quam ex ea clementer assumpsit pro emundandis reorum delictis [(660) 1Kb] : ac per hoc de te jam martyr secure, pro nobis apud eamdem Dei Genitricem eadem verecundia [Col. 0463B] usus, precamur, humiliter intercede.

9. Sed quid imperitissimus inaniter conor?

Defuit eloquium, nec te sustollere possum.
Tulliana enim mihi si adesset facundia, enarrare nequiret mea de te quae gestit, victor, instantia. Sed conabor iterum, quamvis non sequatur dicendi facultas, quem non patitur silere voluntas. Studebas, dico, quotidie Domino victimam immolare, holocaustum mactare, non ex alieno verum pecore, sed ex proprio corpore. Tu sacerdos, tu hostia eras; tu carnifex, tu martyr; tu tortor, tu torsionis perlator; tu jugulum, tu jugulator; ultor criminis, servator alumni, carnis neglector, mentis provisor. Multum te vero, qualem censebas, fateor, oderas, dum te ita acerrime cruciabas. Rationem carni subigere gestiebas; [Col. 0463C] eam ideo tam atrociter affligebas; sed revera odiendo amabas, dum sic eam Domino reconciliabas. Vera est enim dicentis sententia, quia nemo unquam carnem suam odio habuit, sed nutrit et fovet eam (Ephes. V, 29): carnem, inquit, ut non vitia intendamus carnis (quod te minime latebat) amanda [(661) 1Kb] : illa enim a malo sciebas procedere, hanc vero ab illo factam, qui vidit cuncta quae fecit, et erant valde bona (Gen. I, 31). Vitia ergo, martyr, vitia, non carnem insequebaris, dum eam tam variis tormentaveras modis; ut medicus scilicet morbum insequitur cauterio, dum cupit homini prodesse remedio, carnis illius licet incommodo; quam severo igitur, bone medice, urendo te ipsum salutis dilecto, tormentabas cauterio; qua potionum amaritudine interiora [Col. 0463D] tuae curare non omittebas quotidie animae? Quam necessario fotu carnem etiam quandoque cum anima [Col. 0464A] nutriebas percepta immortalitate in aeternum victuram, longum est enarrare!

10. Quid tibi at profecerit contra militem 313 Christi tamen, hostis importunissime, tua illa ad tempus victoria, videre non possum [(662) 1Kb] . Triumphantius te enim gaudemus ipso ipsius casu devictum, quam si ab ipso ea hora continuisses insipientissime manum. Oblitus forte fueras, impiissime, Salvatorem clementissime professum, gaudium esse in coelo super uno peccatore poenitentiam agente, quam supra nonaginta novem justos non indigentes poenitentia (Luc. VII, 20). Qui desidiosius enim suae confidens forsan justitiae, victitando vix de venia habuerat non adeo gravium, sed tamen innumerabilium peccaminum, ut multi, praesumere, odio istius, [Col. 0464B] in quod eum impuleras, criminis, vires exerens universas, gladium auxilii arripiens te contra divini, scuto protectionis Dominicae tectus, acerrime non dubitavit insurgere, Entellinis ac te coestibus fatigare, jacula incessabiliter mittere, missilia jacere, nudus indeficue tecum gratia Dei nudante, scilicet ne tibi unde teneretur relinqueret aliquid, sine intermissione luctari; providusque a longe sagittis de pharetra Jesu emissis te semper impetere, et, ut inaccessibilis in perpetuum foret, vallo protectionis Dei sine intermissione divinum postulando auxilium se circumdare [(663) 1Kb] . Ignorabas, aut forsan non recolebas, nequissime, asserto illius quondam nobilissimi devictoris in sterquilinio tui, imo ad eum loquentis, qui tibi illum exposuerat tentandum quidem, sed [Col. 0464C] minime vincendum, de turbine Deum; non reminiscebaris, inquam, foramen in maxilla tua fore armilla patratum circumplectentis nos divinae misericordiae [(664) 1Kb] , per quod evadere de tuarum posset mandibularum contritione (Job XL, 21), ut universi utique fructus dignos agentes poenitentiae [subaudi possunt evadere]? Unde enim, miserrime, ac praeteritorum oblite, unde, inquam, Petrus, unde Paulus ex Saulo factus, unde alii multi fauces tuas nisi per illud evasere foramen? Et vide, miser, quid tibi contigerit. Dum enim ejus cor petulantia carnali pulsasti, hoc nolens ad amorem Domini, infelicissime, fortius impulisti. Inde ergo robustior ei pax cum poenitentia placato piissimo judice fuit, unde durius contra te certamen, impiissime, sumpsit. [Col. 0464D] Merito ergo follis [(665) 1Kb] latiali rusticitate vocaris; quoniam quidem veritate vacuus, falsitate [Col. 0465A] quanquam refertissimus, indeque stultissimus te ipsum ita saepissime decipis. Sic Abel protomartyrem fieri, sic Sem et Japhet benedici, sic Joseph glorificari fecisti: et ne in infinitum nostra in te procedat invectio, sic tibi monarchiam totius credentium orbis alienasti, 314 cum discipulum magistrum suum Deum et Dominum vendere, emptores crucifige, crucifige suasisti clamare: quod te tamen statim poenituit fecisse, cum uxorem Pilati in somnis sollicitans compulisti, jugalem, a scelere ut resipisceret, nuntio misso rogare. Sed coelestis dispositor, qui noverat benigne tua etiam uti malignitate, tibi complicibusque tuis de tanto scelere damnationem, sanctis omnibus, ut et isti beato feliciter contigit, operatus est redemptionem. Et ut de recentioribus [Col. 0465B] aliquid ad te, serpens antique, proferam confutandum, famosissimis heremitarum futuris Moiseo utique atque Machario quid nocueris te attendere volo, uni eorum scilicet latrocinium, alteri homicidium suadendo (Hist. Trip. l. VIII, c. 1). Erubesce ergo tandem aliquando, erubesce, inaniter quamvis, commoneo, tam multipliciter victe; et ab electis Dei inanes jam conatus, miserrime, contine. Novit enim coelestis Medicus, ut perlepide orator quidam ait eximius, multa bona facere etiam per iniquos, cum converterit ad adjutorium, quod paratum est ad nocendum. Neque vero aliquem suorum a te superandum tibi exposuisse callidissima, ut te ita vocitem, stultitia crederes Dominum, si tenebrosissime illud [Col. 0465C] in te valuisse comprehendere lumen, quo te amplius excaecavit, cum omnia, quae ille, quem incessendum proposueras, tibi tradens, [subaudi habebat] animam illius te servare praecepit (Job II, 6). Tu enim quomodo servares, quae servata atque servanda potius perdere festinas? Sed serva, dicens, ne tangas intelligi dedit. Nisi vero ejus animam suggestione tangeres, delectatione qualiter ad consensum maledicendi Deum, deceptissime in hoc saltem, converteres? Verissime itaque (quamvis et de quovis tui complicium) credere de te vales prolatum Vae qui decipis, nonne et ipse deciperis? Deciperis enimvero saepe, deciperis dico, formate ad tibi illudendum (Psal. CIII, 27), Psalmista ut canit, virulentissime draco. Inter malignitatem quippe et benignitatem [Col. 0465D] cum sit haec quoque discretio, ut, ille quas praecipue amat, tu maxime oderis animas. Cur non perpendisti, nil, quod pro magno duceres, tibi servari, cum corpus corrumpendum aliquando, etiamsi tibi non concederetur, affligere permittebaris, animam incorruptibilem [Col. 0466A] non laedere jubebaris. Qui utique absorbes fluvium gentilitatis, et non miraris, habes fiduciam quod influat in ore tuo Christianitatis Jordanis? (Job XL, 1.) Unde hoc enim nisi pro animabus deglutiendis aqua baptismatis lotis, quarum scilicet in perditionem defluxum insaturabiliter 315 sitis? Decipi te igitur hujusmodi concesso cur non intellexeris, mirandum, specialis deceptio deceptorum [(666) 1Kb] . A tuis sane si exigere invasae semel dominationis tributum, non adeo fuerat conquerendum, injus quare te inferas alienum et utique (quod est amplius stupendum) majoris, et qui suos proprii promisso ita confirmaverit oris [(667) 1Kb] : Pater, quos dedisti mihi, non perdidi ex eis quemquam (Job XVIII, 9). Sed praeterito usum verbo non putasti de futuris, stultissime, curare, ideo non desinis eos sine [Col. 0466B] fine tenus infestare. Sed audi, cum tuo consilio detestande: Ecce ego vobiscum sum omnibus diebus usque ad consummationem saeculi (Matth. XXVIII, 20). Nullum suorum, crede, tibi exponet, de quo perfecte gratuleris, imbellem. Ad cumulum victoriae diutius lacessiri permissos quamvis innumeros per tuae infestationis malignam misericors, ut et istum, etiam post casum provehet fraudem [(668) 1Kb] . Ea demum inter potentiam et omnipotentiam discretio est, quod illa quaedam, ista omnia potest. Liquet ergo hac distinctione, quod nihil valet potentia contradicente omnipotentia: ac per hoc innutanter colligitur, quia de tuis, quos voluerit et quomodocunque voluerit, valet Deus te nolente ad se trahere; tu neminem de suis, ipso nisi permittente, saltem audeas incursare, [Col. 0466C] quod evidentissime es miser expertus, cum nec gregem porcorum invadere es, data nisi licentia (Matth. VIII, 31), ullo modo ausus. Tractio vero illius salus, tua perditio est, a qua ille quoque consuevit innumeros misericorditer liberare. Nam etsi catuli tui ut rapiant rugiunt, tamen a Deo suam escam, ut in Psalmo legitur, quaerunt (Psal. CIII, 21), optando videlicet, ut ejus relinquat custodia, quos invadere illorum queat malitia. Quanquam et tu legaris vero cauda tua partem maximam stellarum de coelo vel traxisse, vel trahere, vel tracturus esse in terram (Apoc. XII, 4), ne decipiaris moneo. Non enim de illis dicitur, qui fulgebunt sicut sol in perpetuis aeternitatibus (Matth. XIII, 43), et sicut splendor, firmamenti [Col. 0466D] (Dan. XII, 3), qui erudiunt plurimos; non, inquam, de illis, qui vero lumini veraciter inhaerentes veraciter lucent; sed qui imitantes [supple te], se in angelos lucis per hypocrisim transfigurare (II Cor. XI, 14), tecum in barathrum inferni ruituri, [Col. 0467A] forinsecus stellae, intrinsecus tenebrae (loquar ut ita) non timent. Quomodo enim ut splendor firmamenti 316 fulgentes, qui utique sunt illi, qui pro posse illorum constantiam conantur imitari, qui te ruente immutabilitatis sunt gratiam assecuti, aeternalibus involvi unquam tuis possint videre non valeo tenebris, quorum namque nomina sunt scripta in coelo (Luc. X, 20 [(669) 1Kb] ). In tuae perditionis, crede mihi, nunquam invenientur, Lemur nigerrime, diptycho (milleno eos licet inficere gestias criminum morbo) per foramen maxillae nimirum ejecti (Job XL, 21), ut et iste noster, de gutture tuo.

11. Nec te caeterum, qui tanta pertuleris, satis laudare, martyr beate; nec illum, qui te ad ea necessario perpetienda impulerit, ut dignus est, carpere [Col. 0467B] sufficimus, et odiis insequi ejus contra nos invidiae paribus. Miseri inter haec nos nimium et infelices, cum te martyr laudare conamur vocibus, contrarii moribus, praedicare sermone, dissimiles opere. Te quippe felix glorificat palma: nos contra infelix accusat conscientia; et ne cuivis nostrum dicatur, De ore tuo te judico, serve nequam (Luc. XIX, 22), formidat omnino suspecta. Si enim talem habebas, cur tam vilipendebas? cur sublegi [(670) 1Kb] tibi tam pretiosum passus es margaretum? cur hujuscemodi fulgoris tenacissime non custodieras nummum? Ut illum sane praedicas de uno fecisse, tu quare de innumeris neque dissimilis damnationis studes sceleribus actitare [(671) 1Kb] ? Si ille per poenitentiam non solum, ut credibiliter asseris, veniam, sed [Col. 0467C] et martyrii accipere meruit palmam; tu per impoenitentiam quare thesaurizas tibi iram (Rom. II, 5), et non exstinguendam in perpetuum flammam? Sed agit hoc, athleta pugnacissime, non diffitemur, agit hoc instabilitas et enervitas nostra; succurrat nobis, quaeso, constantia et firmitas tua.

12. Miretur sed aliquis, quod te martyrem tam saepius vocitem, cum effusione sanguinis non sortitus fueris, confessor sanctissime, finem. Sed potius, dico, ille miretur, quod Zebedaei filiis dixisse non recolit Dominum, Calicem meum bibetis (Matth. XX, 23), cum unus eorum solum effusione pro Christo de mundo transierit sanguinis; alter vero [(672) 1Kb] , ut et tu felicissime, multa pro Deo sustinuerit tormenta, sed [Col. 0468A] in pace vocatus, martyrii non caruerit gloria, ut et inter eximios quoque non infimo, ante mortem, in morte, post mortem invicto contigisse levitae Christi Vincentio, passionis ipsius, ut et aliis pluribus, monstrat assertio. 317 Illius nempe a corpore animam tyrannicus non expulit mucro, sed diris tormentorum suppliciis pro Christo alacriter superatis, ac felicis pugnae agone, ut de eo cantatur perlepide, constanter expleto, tandem pretiosam resolutus in mortem, coelo triumphans, Agathes uti et beata, spiritum reddidit. Tuam ipsius animam pertransibit gladius (Luc. II, 35), beatae Dei Simeon genitrici loquitur justus, subeundum utique illi vaticinans procul dubio doloris, non mortis vero martyrium.

13. Gaude ergo, martyr, gaude, inquam, laetare, [Col. 0468B] et exsulta, et pro nostra, rogamus, intercede apud Deum semper, indebite licet, miseria. Mansuetudinem namque imitaris [id est, antiqui Joseph] illius (si reis parcis gratuito famulis) qui venditoribus tam leni quondam indulserat, veridico tamen affatu, germanis: quanquam nullum tui adhuc deprehendere valuerimus sancti corporis venditorem, quod utique fecisse Judae fuerat proditoris facinus, scelerati alicujus vel vespillonis sacrilegium imitari [(673) 1Kb] . Sed te, proh nefas! ita tenus deploramus a nobis, sancte, neglectum, ut furto adiri venerabile tuum quoque modo valuisset sepulcrum, quod facinus quoque non inficiamur fuisse nefandum. Quis enim talem negligeret, nisi demens, patronum, etiamsi cum eo mille corporum vicinitate potiretur sanctorum? Devotiore [Col. 0468C] ergo te recolentes affectu, benignissime Pater, absentem, quam olim excoluerimus praesentem degeneres, quia saepe ita contingit, considerans filios, imo nequissimos servos, vicem nobis eamdem malorum noli, te precamur, rependere, non deserens scilicet tuitione, deserueris quamvis indignissimos abitione; sed praesentissimus nobis in tuo capite Christo, reconciliare tuis eum meritis nobis non solum de isto, sed et omnigeno culparum non desinas, precamur, reatu [(674) 1Kb] . Contigerit hoc tibi sane nostra (quod nobis non convenit diffiteri) culpa atque neglecto; sed illius non possumus negare, qui terrena cum coelestibus moderatur, factum voluntate atque disposito, cujus ordinationi nullius resultare valuit unquam [Col. 0469A] renisio. Voluit enim te sepulturae aggere pressum levare de humo [(675) 1Kb] , et statu locari condigno. Coelestis enim animae artus devotius excolit vulgus, si eos non 318 obtegit tellus, sed mausolei venustat ornatus. Quod si, ut putatur, ita est veraciter actum; haud creperum, quin hoc tibi concinat exemplum, quod de Joseph et fratribus ejus paulo superius a nobis est praelibatum: Nolite metuere, ait enim formidantibus ille, nunquid enim Dei renuere possumus voluntati? Vos cogitastis de me malum, sed Deus vertit illud in bonum, ut me exaltaret (Gen. L, 19). Ne ergo tua exaltatio, nostra sit, quaeso, averte, damnatio, ne tua abitio nostra perditio; profuerit sed rogamus e nobis alicui potius, si corde simplici ita te non obstiterit exaltari, caecumine forsan criminum [Col. 0469B] ita licet obtenebratus suorum, ut subitanea interpellatione adactus: Palpebrae tuae praecedant gressus tuos (Prov. IV, 25), sibi imperatum non fuerit recordatus; et: Sunt viae, quae videntur hominibus rectae, quarum finis usque ad profundum inferni demergit (Prov. XVI, 25), sibi praedictum oblitus [(676) 1Kb] . Recreante vero ejusmodi pusillanimitatem taliter Domino, atque dicente: Si oculus tuus fuerit simplex, totum corpus tuum lucidum erit (Matth. VI, 22), liceat eum quamlibet e tribus fugitivorum tuo, martyr, fretum ducatu civitatibus ingredi inter spem veniae et metum gehennae (Jos. XX, 7), quo exaudibiliter possit, opus si fuerit, ut de infinitis, ita de isto Psalmistae verbis clamare: Circumdederunt me mala, quorum non est numerus; comprehenderunt me [Col. 0469C] iniquitates meae, et non potui ut viderem; multiplicatae sunt super capillos capitis mei, et cor meum dereliquit me. Complaceat tibi, Domine, ut eruas me (Psal. 30, 13 [(677) 1Kb] ). Sol praeterea iste mortalium conspicuus oculis cum flammigeris invectus equis altum petit, potiora terrigenis commoda gignit. Tui autem, o sidus coeleste, luminis sol ipse Christus infusor, proprii actus attende sit ipse idemque relator: Vado, ait, ad eum, qui me misit, et nemo ex vobis interrogat me, quo vadis; sed, quia haec locutus sum vobis; tristitia implevit cor vestrum. Sed ego veritatem dico vobis, [Col. 0470A] expedit vobis ut ego vadam (Joan. XVI, 5); idemque: Si exaltatus fuero a terra, omnia traham ad me ipsum (Joan. XII, 32). Indeque gratulabundus non immerito ille, etsi cognovimus, inquit, secundum carnem Christum, sed jam nunc non novimus (II Cor. V, 16). Constat igitur, nec ambigi valet, quia si fides in sanctis damnum non patitur mortis, multo minus absentationis; et ideo intitubabiliter confidimus, 319 si tua sequamur vestigia, profuisse nobis quod abieris; nec [subaudi prodest] te nos jam nosse cum innumeris nostro habere in vicinio [(678) 1Kb] mortuum, sed scire ut vere sanctum dignatione Dei honorificentissime illo translatum, ubi veneratione debita tuorum certaminum excolatur die noctuque martyrium; nobis vero qualiscunque sit, quod credimus, levigatio [Col. 0470B] culpae, quod desivimus te jam sero, licet tam indecenter, tractare, et assuevimus aliorum saltem documento, ut debueramus, condigno honore excolere, te ut amissum patrem dolere, dolendo ardentius diligere, diligendo saepius recolere, recolendo venerantius exorare. Traxisti nos, martyr, ut ita loquamur, ad te, a Deo ut dignus fueras cum es exaltatus; traxisti, et relinquendo tanto firmius, quanto devotius te recolentes nos sanctissime, possides. Nam religiosius quisque prudentum nunc tuorum frequentat reliquias cinerum, quam universi sancti corporis tui servatorem olim cum caeteris excoleret locum; ac per hoc, ubi crescit nostra erga te, martyr, devotio, crescat, necesse est et tuae erga nos pictatis, nec desperandum, provisio. Tuorum sane pignorum qui [Col. 0470C] temerare sunt ausi sacrarium, interiorem adire moneo consiliarium, et diligenter ab eo disquirere, quem intentionis in tanto facinore secuti sint impetum; et proprium laxare ipsius discrimine factum. Si enim simplicem in hoc sui desiderii secuti sunt oculum ductorem, se necessarium gaudere, fateor, possunt [(679) 1Kb] adeptum. Sin alias, quam eos dicentis percellat vereri non parum auctoritas: Si quis templum Dei violaverit, disperdat illum Deus (I Cor. III, 17), uti reor, possumus in hoc hujusmodi argumento dicentis: Habe charitatem, et quidquid volueris facito [Col. 0471A] (I Cor. XIII, 4), et o quam lepide! laetor, Charitas enim, alter ut ait, non agit perperam. Otiosa est ergo? Absit. Audi enim verissime fatentem: Nunquam est Dei amor otiosus; operatur enim magna, si est; si vero operari renuit, amor non est.

14. His ita compactis in cultu et veneratione tuorum, sancte, ubi latus diceris, artuum, et, ubi relictus crederis, cinerum, quale quis vel ablatorum, vel amissorum apud Deum de te remunerationis sperare [Col. 0472A] possit, conjici valet certissime, lucrum [(680) 1Kb] Utriusque tamen partis contra te commissorum indultorem excessuum, precamur, inveniamus, piissime alme, te ipsum exoratorem 320 pro nobis indeficientissimum apud Dominum Jesum Christum redemptorem mundi clementissimum, dispunctoremque non solum actuum, sed et intentionum nostrarum aequissimum, qui cum Patre et Spiritu sancto vivit et regnat Deus per omnia saecula saeculorum. Amen.



EJUSDEM OPUSCULI FRAGMENTUM Primis Ratherii curis lucubratum, et antea editum ex ms. capituli cathedralis Veronensis.
[Col. 0471]

[Col. 0471B] 1. Ut sacratissimus, ac veracissimus aevi prioris narrat chronographus, cum Memphitici [(681) 1Kb] de manibus tyranni, imo Niliacae de faucibus belluae suum liberare diutissime afflictum misericorditer disponeret Dei pietas populum; inter caetera eidem congruentia operi praecepit, ut abiturus viritim ab amico suo quilibet plebis ejusdem mutuaret vasa argentea, atque aurea, quo scilicet et gens venefici [(682) 1Kb] maris fluctibus absorbenda, indigne diu possessis opibus spoliaretur, et deicola Abrahamidarum progenies coelico munere ditaretur. Fuerit at causa hujusmodi quasi subsimilis ejus, qua e jure vituperatur, fraudulentissimae deceptionis mysterii, si consideretur tamen humanae impenetrabilis, quam confundit Deus, sapientiae opacitas; maxima [Col. 0471C] istic occurrit sapientiae et scientiae Dei, cujus altitudinem (Rom. XI, 33) mirari cum deiloquo Apostolo, quam discutere ac reprehendere cum vesanissimo haereticorum catalogo sanum convenit sapientem, per eos ventilata, atque nobis monstrata, quibus cophinorum duodecim (Matth. XIV, 20) implendorum data legitur auctoritas, divinae dispositionis incomprehensibilitas. Hujus itaque incomprehensibilitas multigena mysteria, quantum nostrae inertiae divisor ille clementissimus gratiarum studio propriae adjicere dignatur indagationis, cum consideramus solliciti, contingit saepissime, quod sapiens fateri [(683) 1Kb] non erubuit incomparabilis omnibus: illic inquisivi, inquiens, sapientiam 321, et ipsa longe facta est a me (Eccle. VII, 24). Nec injuria; de piscibus enim binis non [Col. 0471D] sine laborioso de fluctibus incertae dapsilitatis ingenio acquisitis, et quino panum non sine mysterio iterum numero hi fragmentis bisseni adimpleti sunt [Col. 0472B] cophini (Matth. XIV, 17); quos si ventre recondere libuerit memoriae, experiemur omnino veracissime dictum: Qui apponit scientiam, apponit laborem (Eccle. I, 18). Non sunt enim triticei, ut leviter valeant spoliari, sed hordeacei (Joan. VI, 9), ad quorum medullam vix possit labor studiosissimus pervenire. Superiore igitur mola in vertiginem ducta, subteriore quasi otiosa jacente, hordeacea hac necessario trita, quam prae manibus ventilandam suscepimus, summa, eademque gustui propinata, sapit nobis Aegyptum, mundum in maligno significare; Pharaonem, principem mundi diabolum; populum luto et lateribus oppressum, quem missus liberare descendit Dominus, genus humanum; mare Rubrum, baptismum cruore sanguinis tinctum, submersos, [Col. 0472C] peccata, liberatos, baptismate lotos, et Christi sanguine de morte animae per Salvatorem nostrum redemptos. De vasis aureis, et argenteis, suasu liberatoris, mutuatione furatis [(684) 1Kb] si oritur quaestio; opes, sive phalerae saecularium librorum, quae, ut videmus, a paganis penitus ablatae, in jus et decorem [(685) 1Kb] jam olim transierunt, Christo tribuente, prorsus Ecclesiae. Quorsum tamen ista, sagax interrogat si requisitor; nimirum, ut non sine causa clamasse fateamur Apostolum: Ubi sapiens, ubi scriba, ubi inquisitor hujus saeculi? Nonne stultam fecit Deus sapientiam mundi? (I Cor. I, 20.) Jam nempe:

Jam Cariath Sephor Josue destruxerat alter,
Et muros Jericho prostraverat funditus arvo,
Compita per mundi jubilantibus omnia sanctis.

[Col. 0472D] 2. Cum non minore studio historiographi nostri agones martyrum, merita confessorum, caelibatum et continentiam [(686) 1Kb] virginum ac viduarum, poenitentiam [Col. 0473A] describere gestiebant conversorum, quam eloquentiae venustate cuncto saeculo praedicati liberalium artium illi vel inventores, vel propagatores, quos mendax protulit potissimum Graecia, et poetica garrulitas semper de falsitate inflabat ornata, suos laudibus extollere non cessavit heroas. Nunc vero, proh pudor! nostris utique, avorumque temporibus (ut conjicere cogamur non longe 322 illius abesse adventum, de quo est prophetatum, qua faciem ejus praecedet egestas) (Job XLI, 13) tanta orbem inopia [(687) 1Kb] invasit scriptorum, ut si qua vel nostris, vel illorum, quos protuli, temporibus, aliqua meritorum effulserit praerogativa, magis hoc vulgus, quam quilibet extulerit litteratus. Dicant ergo, flagito, ad quos usus ab Aegyptiis illa mutuaverint [Col. 0473B] vasa, quae possident aurea vel argentea, si in tabernaculo vel templo aliquid inde ornatus non exhibent Domini. Orma illis vereor, Orma [(688) 1Kb] , inquam, illis pro furata auri regula (Jos. VII, 21), nec Moysi demonstrata. Erat Dominus Jesus ejiciens daemonium, et illud erat mutum; et cum ejecisset daemonium, locutus est mutus (Luc. XI, 14). Iteret hoc Deus, precemur, miraculum, et laudem Domini loquatur os nostrum (Psal. CXLIV, 21).

3. . . . . . . . . . jam igitur jure succenseam nostri patruorumque temporis scholasticis etiam nunc moesto depromam relatu [(689) 1Kb] . Contigisse primum fateor nuper, hoc est tempore, quo cuncto praedicabilis saeculo gloriosissimus, aequissimus, atque piissimus Otto imperator Augustus Italiam feliciter intraverat [Col. 0473C] triumphaturus, Veronensi populo gravissimum, culpa non solum illius, qui tunc inibi indignissime praeerat, sed et sexageno, qui eum praecesserant, annorum curriculo, damnum. Cujusdam enim (haereo confessoris dicam, an martyris) Metronis sancti corpus ex suburbio civitatis ejusdem, quod basilica beati martyris continebat Vitalis, furto laudabili, amissione damnabili fuerat asportatum. Cujus sancti memoriam pro signorum innumerabilium ejusdem beati patratu inibi exhibitorum, cum vulgaris religioso amore frequentaret caterva, solis miserrimis episcopis, et qui vanissimo labore siliquis incumbebant porcorum edendis, quam illis triticeae dulcedinis panibus, quibus mercenariorum multitudinem abundare prodigus ad patrem rediturus, se autem [Col. 0473D] fame perire, deplorabat filius, ita locus isdem, proh nefas!) viluerat, ut militibus reditu [(690) 1Kb] eidem ecclesiae competenti donato, presbyter nec illic esset [Col. 0474A] aliquis, qui praevideret locum, tam pretiosum continentem thesaurum.


Heu dolor! orbicolae lugentes, obsecro, flete.

Quis enim te satis carpere, imo deplorare (quod est tutius, et rationabilius) misera potest Italia? Principibus indignissime abuteris apostolorum, super martyres graderis, confessores plantis calcas, virginum veneranda pedibus 323 immundissimis teris sepulcra, et canum more fenum aliis prohibentium, latratu praeinvido, quos venerari detrectaveras praesentes, maledictis persequeris abeuntes, imo, quod veracius, te fugientes, alios requirentes. Nonne infelicissima vel congaudere debueras eorum [id est sanctorum], qui tibi prae multitudine viluerunt, honori, nec invidere eorum, qui cum nullos [Col. 0474B] haberent, aliquantulos, cum indigerent [(691) 1Kb] , a Domino accipere meruerunt, desiderio, dovotioni, atque . . . . . . . ? Quare in isto saltem illius non recordari juvat apostolici: Qui habuerit substantiam mundi, et viderit fratrem suum necesse habere, et clauserit viscera sua ab eo, quomodo charitas Dei manet in eo? (I Joan. III, 17.) Et: Diliges proximum tuum sicut teipsum (Matth. XIX, 19). Cur doles perditum, quod cum haberes, non adeo diligebas? Sed revera non doles, sed dolere te ad quorumdam suggillationem impia fingis. Nam si veraciter amissos doleres, relictos devotiore cultu excoleres.

4. Vere tamen, quanquam invidiose tibi praelatos valeas obloquendo, ut conaris, reprehendere, te tamen meliores suadeo cogites minime meruisse. Dictum [Col. 0474C] enim de Deo legitur veracissime, quod regnare faciat hypocritam propter peccata populi (Job XXXIV, 30). Ipseque de se: Dabo, inquit, eis reges in furore meo, et in ira mea (Ose. XIII, 11). Si martyrem sane tuum tantopere diligebas, ut quid tam male custodiebas? Consenserit, ut criminari contendis, altiori forte consilio amplius convenienti disposito, tuus episcopus: tu, quae tantum facinus abhorrueras, nosse volo cur abhorrueris. Quia pessimum, inquis, quod ita sanctos perdimus nostros. Verissime, sed convenientius diceres [(692) 1Kb] . Quod sancti ita nos fugiunt nostri. Turpis sane lucri cupidus cum nemo sit sanctus, honestum fugisse lucrum nemo invenitur sanctorum. Honestum vero lucrum est, quod coelum locupletat, tartarum spoliat. [Col. 0474D] Si vero te fugienti quoquo annisu illuc ire placuit alicui sancto, ubi pro reverentia, quam honeste minime habebat, sibi amore Christi exhibita, paradisus de animabus devotis repleretur aetherius [(693) 1Kb] , [Col. 0475A] tartareus vacuaretur infernus, cum per tot annorum curricula pro devotione consimili nullus hoc meruisset tuorum, cavendum ne coeli videatis profectibus invidere, damnis gaudere. Hoc quoque, quod monstras exemplo, nec apud te vis, nec alibi honorem habeant sancti.

5. O autem magna Verona, villa quondam ut altera [(694) 1Kb] , Platonica illa Athenis, vel alia pro multititudine sapientum aestimata, grandisonis sanctum tuum quare non extuleras modis? Cur mirabilia, quae per eum Deus fuerat operatus, etsi non 324 metrico, saltem [(695) 1Kb] stylo vulgaras prosaico? Quod plebs indocta canebat, honoratius tu, crede, legisses, et auro Taphnitico tabernaculum hoc Dei ornasses, offerens et quod mutuaverat cespitis cultor, [Col. 0475B] argento compsisses. Nam ad dedecus tui cum quidam [(696) 1Kb] praesulem conscius forte tam pretiosi facinoris tuum interrogasset, cujus ille sanctus sanctitatis fuerit; cur non [(697) 1Kb] ad librum se contulit gestorum illius stup . . . . . . . . illorum, qui cum Psalmista volebant [(698) 1Kb] canere cantibus illius divi . . . . . . . referentibus didicit, quod sanctus in adolescentia hujusmodi fuerit actibus saeculi implicatus, de quibus liber continet ita divinus: Qui cupiunt divites in hoc saeculo fieri, incidunt in muscipulam et laqueum diaboli (I Tim. VI, 9). Quod cum [(699) 1Kb] . . . . . Deo misericorditer permittente, ut multis saepe aliis contigisset, reatus sui consideratione commotus, contra se non tardavit erigere, mundi hujus omnia relinquere, ut expeditius et liberius soli Domino posset vacare. [Col. 0475C] Sycomorum crucis cum Zachaeo (Luc. XIX, 4) ut Jesum liberandus videret, ascendit; et ne eamdem in angaria cum Simone, sed eadem cum vitiis et concupiscentiis mortificandus, non aliquo tempore, sed quotide sentiret, tale sibi elegit supplicium, quod, etiamsi carnis petulantia victus vellet evadere, [(700) 1Kb] omnino nequiret. Publicanum se enim, et peccatorem esse ultra omnes dijudicans, ecclesiae sibi limina obstruxit; a longe ut stando Deus propitius [Col. 0476A] esto mihi peccatori (Luc. XVIII, 13), cum illo alio misericorditer justificato posset clamare, providit.

6. Sed cur profero, quod non convenit, stando? quasi ante, vel post quemquam sibi ipsi aliquem hujus aestimationis audierimus tulisse martyrium. Ut enim eos omittam, qui ad ventrem, vel stomachum attinent cruciatus (consideranti enim caetera illud aestimare dimitto); ad exteriora conversus, poenam sibi illatam referam, et hanc inauditam. Quasi enim tortoris impiissimi, et crudelissimi sibi diceret voces: Quia cum in honore esses, non intellexisti, comparatus jumentis insipientibus, et similis illis effectus; jumentorum loro restringere, in petulanti ne tu amplius possis vagari (Psal. XLVIII, 13): [Col. 0476B] catenam pedi imposuit, plumbo eam in magno, qui adhuc ante januam basilicae jacet, lapide obfirmavit, circulum pedi circumpositum seratura ostiorum firmavit, clavim in gurgite proximi Athesis non ignoti fluminis, in cujus littore jam dicta est sita basilica (rusticitius loquor, intelligi ut valeat) jecit: rogans forte Dei misericordiam, ne unquam eam videret, donec peccata, quae plangere disposuerat, Omnipotentis clementia dimisisset. Ideo vero dubitandi sum adverbio 325 usus, quia licet haec non didicerim relatu [(701) 1Kb] , miraculi est compertum ita ei contigisse, Deus ut concessit, eventu. Septem itaque annis sub divo lapidi ita mansit concatenatus; donec volente misericorditer Deo jam finem his mittere, quae hujuscemodi comitabantur supplicio, crucibus, [Col. 0476C] et supernis martyrem suum infulare honoribus; piscatores episcopo piscem deferrent, in cujus 326 ventre sancta illa clavis inventa, ejus omnia nuntiavit dimissa facinora. Nam ea recognita, compedeque catenali ab episcopo reserato, beato illo loto, induto, Ecclesiae reddito, et sancta corporis et sanguinis Domini participatione refecto, cum vestigio . . . . . . . . . tissima Domini hostia emissione spiritus angelorum esset remigio coelis invecta . . . . . .



[TRIA DOCUMENTA.]




[Col. 0475]
ADMONITIO IN TRIA DOCUMENTA SEQUENTIA.

Tria sequentia documenta, quae ex ordine temporis Invectivae praecedenti subjicienda sunt, hic simul proferimus; quia omnia pertinent ad clericos a Milone Veronensis sedis, uti auctor appellat, invasore ordinatos, de quorum legitima ordinatione, atque ordinum exercitio Ratherius dubitabat. Omnia scripta fuerunt anno 963, ut in Vita latius probavimus § 14, postquam ille suae sedi tertio restitutus, in eadem tum Romani pontificis decreto, tum Papiensis synodi judicio confirmatus fuerat. Priora duo sunt decreta, quorum altero scripto die 8 Februarii eosdem clericos ab officio abstinere jussit usque ad venturam legitimae ordinationis diem; altero autem postridie ejus diei edito ob excitatas ab iisdem turbas, primum [Col. 0477] decretum veluti revocans, ipsos propriae conscientiae dimittendos duxit. Tertium documentum Kalendis Augusti signatum, quod cum epistolae formam praeferat, inter epistolas ab Acherio impressum fuerat, proprie non est epistola, sed libellus cleri Veronensis nomine ab ipso Ratherio scriptus, ac directus in titulo ad Romanam Ecclesiam, quo iidem clerici canones et decreta ab episcopo sibi objecta ita proponentes inducuntur, perinde ac si causam ejusmodi Romanae sedis judicio dijudicandam subjiciant. Vide quae hac de re in Vita loco laudato plenius disseruimus.




[Col. 0477]
RATHERII DECRETA ET LIBELLUS [(702) 1Kb] De clericis a Milone suae sedis invasore ordinatis.



I. 327 RATHERII DECRETUM DE CLERICIS A MILONE SUAE SEDIS INVASORE ORDINATIS.
[Col. 0477A]

Ab invasore sedis istius ordinatos, mitigantes [(703) 1Kb] canonicam, quae super eos lata est, sanctionem, praecipimus usque ad venturam legitimae ordinationis diem ab officio, in quo illegaliter eos instituit, abstinere ex auctoritate Dei et sanctae Mariae et sancti Petri apostolorum principis omniumque sanctorum. Actum secunda Dominica Februarii mensis [(704) 1Kb] .



II. ALIUD EJUSDEM DECRETUM DE EADEM RE [(705) 1Kb] .

RATHERIUS Veronensis episcopus Ecclesiae suae clericis universis.

[Col. 0477B] Leges inter bella silere Tullio didicerim licet, non Augustino docente; hesternae promulgationis [(706) 1Kb] judicium non unanimi cum vos consideraverim laudavisse consensu, in promptu fuit agnoscere, murmur inde potius multorum quam rectitudinis praeconium processurum, vel utilitati animarum proficuum aliquem 328 fructum. Unde ne temerarius mei ipsius laudator, et mihi illatae potius injuriae ultor, quam legum judicer exsecutor, invasorem [Col. 0478A] officii mei non ausus dicere praesulem, ne me propria ipse voce condemnem, nec ab eo institutos censere ullatenus fore presbyteros vel diaconos, ne deposuisse videar meos; levigata ipsa, quam protuli hodie quoque [(707) 1Kb] ut heri, illa quandoque praeterita sanctione super illos canonica, Dei judicio et proprio eos committens arbitrio, se exsequi injuncta ab invasore non timent officia, audere illos non prohibet violentia mea. Si timent [(708) 1Kb] , timere non cogit jussio mea: intersit illorum, uti, an abuti Dominico decernant ipsi praecepto, me in hoc penitus inculpato. De episcopis [(709) 1Kb] caeterum, quos ordinasse isdem opponitur ad presbyteratum, non aliter mea satisfacit [(710) 1Kb] inertia, nisi ut respondeam quia unusquisque onus suum portabit (Gal. VI, 5). [Col. 0478B] Utinam vero ipsorum transgressio istorum saltem valeret esse defensio. Non defore tamen pronuntio, [(711) 1Kb] qui episcopum ex diacono sine presbyteratus ordine viderit factum, astruentibus facti auctoribus, quis esset episcopus, consequenter quod presbyter, aut sacerdos utique foret [(712) 1Kb] . Viderint tantum, qui ordinatione hujusmodi sortiti sunt praesulatum, ut a legitimo pontifice indepti fuerint diaconatum.



III. 329 LIBELLUS CLERI VERONENSIS NOMINE INSCRIPTUS AD ROMANAM ECCLESIAM [(713) 1Kb] .
[Col. 0479A]

Domino sanctae Romanae sedis, quicunque est [(714) 1Kb] , apostolico, et universo senatui, sanctaeque et canonicae legis latoribus universis, hinc demum sancto coetui omnium sub catholica fide degentium, clerus omnis sanctae Veronensis Ecclesiae, debitae subjectionis obsequium.

1. Non ignotum vestrae novimus paternitati, invasionem hic olim [(715) 1Kb] , diabolo instigante, Patres sanctissimi, factam, in qua cum contigerit illegalitate, ut asseritur, publica, plurimos nostrum ad diversa non provectos quidem, sed constitutos officia, petimus flexis hic, quod egimus, poplitibus consilium, [Col. 0479B] quod sequi debeamus, a vestra supplices sanctitate, cui de talibus judicandi singularitas concessa noscitur esse. Obstacula [(716) 1Kb] enim, quibus in officio impedimur stare concesso, haec Dominus episcopus noster recitat cum [subaudi aliis] innumeris esse: Quaecunque scripta sunt, ad nostram doctrinam scripta (Rom. XV, 4) cum Apostolo asserens pariter fore.



Ex concilio Antiocheno, cap. 13 (Antioch. I, vers. Dionys.).

»Si quis nullo rogante, inordinato more deproperet super aliquibus ordinationibus et ecclesiasticis negotiis, ad eum non pertinentibus, componendis; irrita quidem quae ab eo geruntur existant. Ipse vero incompositi motus sui, et irrationabliis audaciae subeat ultionem, ex hoc jam damnatus a sancto concilio.«



Ex concilio Constantinopolitano, cap. 3 (Constant. I, ejusd. vers.).
[Col. 0479C]

»De Maximo Cynico et ejus inordinata constitutione, quae Constantinopoli facta est, placuit, neque Maximum episcopum esse vel fuisse, nec eos qui ab ipso in quolibet gradu clerici sunt ordinati; cum omnia, 330 quae ab eodem perpetrata sunt, in irritum deducta esse videantur.«



Ex epistolis Innocentii papae, cap. 53 et 54 (Innoc. I epist. 22, cap. 3, in collect. Dionys. c. 53 et 54).

»Acquiescimus, et verum est certe, quia quod non habuit, dare non potuit. Damnationem utique, quam habuit, per pravam manus impositionem dedit, [Col. 0480A] et qui particeps factus est damnato, quomodo debeat honorem accipere, invenire non possumus. Sed dicitur vera ac justa legitima sacerdotis benedictio auferre omne vitium, quod a vitioso fuerat injectum. Ergo si ita est, applicentur ad ordinationem sacrilegi, adulteri, atque omnium criminum rei; quia per benedictionem ordinationis crimina vel vitia putantur auferri. Nullus sit poenitentiae locus, quia id potest praestare ordinatio, quod longa satisfactio praestare consuevit.«



Ex epistola Nicolai papae Constantinopolitanae sedi directa (Nicolai I epist. 10).

»Amorem principatus, utpote quamdam malam radicem * [(716*) 1Kb] exordinandorum [f. exordiendorum] in Ecclesia scandalorum radicitus excidentes, eum, qui temere et praevaricatorie ac * in regularitatem [f. inregulariter] veluti quidam gravis lupus in Christi ovile insiliit, Photium scilicet, qui mille tumultibus et turbationibus orbem terrae replevit, [Col. 0480B] justo decreto damnantes, promulgamus nunquam fuisse prius aut nunc esse episcopum; nec eos, qui in aliquo sacerdotali gradu ab eo consecrati vel promoti sunt, manere posse in eo, ad quod provecti sunt, gradu. Insuper et eos, qui ab alieno consuetas orationes ad praepositurae promotionem susceperunt, ab hujusmodi patrocinio coercemus; sed et ecclesias, quas, ut putatur, tam Photius, quam hi qui ab ipso consecrati sunt dedicaverunt, vel si commotas mensas stabilierunt, rursus dedicari [(717) 1Kb] , et inthronizari, 331 atque stabiliri decernimus, omnibus maxime, quae in sacerdotalis gradus acceptionem vel damnationem acta sunt, [supple in] irritum ductis.« Ex eadem: »Eos vero, quos Photius neophytus, et Constantinopolitanae sedis invasor in quolibet ecclesiastico ordine provexit, quoniam manifestum est eos in omnibus consecratoris sui pravitatibus consensisse, atque ei post invasionem communicasse, omni clericali officio privamus; et apostolica atque [Col. 0480C] canonica auctoritate, et synodali decreto eos sequestramus.«

2. Adjutorium vero, si vestrae dominationi placeret, hoc tantum se pontifex noster dicit, non amplius, invenisse.



Ex concilio [(718) 1Kb] domini Stephani III [(719) 1Kb] papae, actione tertia.

»Post haec vero sanctissimi episcopi dixerunt: Quoniam haec omnia Deo annuente, quae ad salutem omnium errantium pertinent, tractata noscuntur atque decreta; nunc restat ut de ordinatione episcoporum, presbyterorum, vel diaconorum, quam praedictus Constantinus apostolicae sedis invasor peregit, id [Col. 0481A] quod communi consensu tractavimus, coram omnibus declaremus. Primum omnium decernimus, ut episcopi, quos consecravit, siquidem presbyteri prius fuerunt aut diaconi, in eodem pristino honore revertantur, et postmodum facto more solito decreto electionis eorum, ad sedem apostolicam cum plebe atque decreto ad consecrandum eveniant, et consecrationem 332 a nostro apostolico suscipiant, ac si prius fuissent minime ordinati; sed et quae alia in sacris officiis isdem Constantinus peregit, praeter tantummodo baptismum, omnia iterentur. At vero presbyteri illi vel diaconi, quos in hac sancta Romana Ecclesia ordinavit, in pristino subdiaconatus ordine, vel alio quo fungebantur officio revertantur; cum et postmodum in vestrae sanctissimae almitatis potestate sit, sive eos ordinandi, sive ut vobis placuerit, disponendi. Laici vero illi, qui ab eo tonsurati sunt atque consecrati, decernentes statuimus, ut aut in monasterio retrudantur, aut in propriis domibus residentes spiritalem atque religiosam vitam degant.«

[Col. 0481B] 3. Adjiciens suprascriptus nostrae Ecclesiae praesul [Col. 0482A] quoque fatetur, quia dicente Domino: Non est discipulus supra magistrum (Matth. X, 24); quidquid vos hinc decreveritis, pro rato se habiturum. Optaret vero, ut vestrum quod in hoc sequendum censet arbitrium, ab auctoritate non discreparet penitus canonum. Interesse tamen vestra dimittit arbitrium in hoc proprium, an sequi vobis antecessorum libeat judicium, sanctissimi Patres, vestrorum. Quod si nobis in tanto animarum succurrere dignamini periculo, quem inde remuneratorem sperare debeatis, doceri nullatenus indigetis. Cum vero plurimi simus, non defuturum promittimus qui ad vestram redeat sanctitatem, dans in vobis gloriam Deo, vestraeque paternitati condignam, Quirites, quos hinc specialius precamur, venerandi, mercedem. Dat. Kal. [Col. 0482B] Augusti.




[Col. 0481]
RATHERII OPUSCULUM DE PROPRIO LAPSU [(720) 1Kb] .

[Col. 0481B] 333 1. Beatus homo, qui semper est pavidus (Prov. XXVIII, 14), cum dixerit prisciloquus [(721) 1Kb] quidam; conscientia vero rei semper in poena est, ex modernis dum alter quasi econtra, flatu tamen uno duplisona reboat tibia: beatus et reus qualiter sibi [Col. 0481C] cohaereant, videre omnimodis nequeo. Attamen ille pavidus, iste in poena esse dum semper asseritur, beatitudine carere uterque illorum utique monstratur. Et revera pavor et poena ad eam respiciunt animi passionem, de qua est dictum: Hi metuunt. Qui metuunt vero, pavent; qui pavent, poena non carent. Beatus ergo quomodo est qui pavet, cum a beatitudine longe sit passio, poenam vero nullam sentiat beatitudo? Videri ergo videor, quod si ante reatum quis sit pavidus, id est sollicitus, ne incidat in reatum, quod eo ipso beatus sit (spe licet, quam re) quo cavet, ne incidat in reatum, neve stans subeat casum, et reus effectus, poenam sibi ipsi adsciscat, corruatque in malum. Quod contrario utique monstratur effectu, cum protinus subditur: Qui vero [Col. 0481D] mentis est durae, corruet in malum, illud videlicet illud, quo reus effectus, in poena metus semper versatur. Sed quorsum ista? Eo inquam, eo quo tria genera his duabus noverimus sententiis hominum [Col. 0482B] designata. Unum scilicet eorum, de quorum ille est catalogo, de quo dicitur: Qui vero mentis est durae, corruet in malum. Aliud illorum, unde ille esse dignoscitur, qui ideo est beatus, quod semper est pavidus. Tertium illud, ex cujus numero ille est, de [Col. 0482C] quo dicitur: Conscientia rei semper in poena est.

2. Istud genus igitur utinam potius . . . . . relatu, quam proprio . . . . . perspexisse reatu! Quod cum minime procedat poena hujusmodi (utinam momentanea tantum esset)! non est ista [(722) 1Kb] , ut illa, cujus respectu poena est ista utique [supple sed], illa aeterna. Dum enim transgresso illo, qui beatum facit hominem, pavore, mentem qui possidet 334 duram, incidit in illud malum, quo pro immanitate scelerum ita reum se cogitat, ut metu non quidem Dei, sed illorum, quae infligere potens est Dominus, conscientia illius diu noctuque (ut nostra, proh nefas! nunc) versetur [f., vexetur] continua. Evenit tali cuilibet plerumque, quod illi contingit, de quo est ita prolatum: Impius, cum venerit in profundum [Col. 0482D] malorum, contemnit (Prov. XVIII, 3); semper vero [subaudi evenit] quod Joannes apostolus ait: Qui autem timet, non est perfectus in charitate (I Joan. IV, 18). Et utinam hujusmodi homini illud saltem de [Col. 0483A] psalmo valuisset aptari, hoc est: Imperfectum meum viderunt oculi tui (Psal. CXXXVIII, 16). Cum enim idem dicat apostolus: Timor non est in charitate (I Joan. IV, 18), dilectione Dei probatur omnino carere, cujus conscientiam amor nunquam illius oblectat, sed poena gehennae indesinenter excruciat. Nunquam itaque Dominum, quamvis irrationabiliter eum metuat, diligit, qui moribus suis illum semper contrarium sentit, ut utique ipse ibi innuit, ubi verbum Dei fore nobis adversarium ait [(723) 1Kb] ; et morem gerere illi debere, viam dum gerimus vitae, in perpetuum ne . . . . . in carcerem gehennae mittamur, nobis benigne suasit.

3. Ut enim ex infinitis ista tantum perstringam, quomodo Dominum valet ille, quaeso, diligere, qui [Col. 0483B] de se illum cognoscit: Quod tetigerit immundus, immundum erit (Num. XIX, 22), dixisse? Qualiter eum valet amare, qui de se audit eum clamare: Homo sacerdos de semine Aaron, qui habuerit maculam, non offeret panes Domino (Exod. XXI, 17); et ille cum his, quae illic subjiciuntur, maculis hostiam compellitur litare Domino, ipso scilicet, quod indigne gestat, officio? Quid vero mirum, si compescitur ab offerendo, cui non permittitur saltem gustare de oblato ipso, ita interdicente omnimodis Domino: Quicunque enim, ait, manducaverit de carne sacrificii, quod est Domini, et immunditia ejus super ipsum est; peribit anima illa de populo suo (Levit. VII, 20 [(724) 1Kb] ). Postremo 335 quomodo Dominum probatur diligere, cui noscitur Dominus etiam auctoritatem [Col. 0483C] de se loquendi negare: Quare tu, inquiens, enarras justitias meas? (Psal. XLIX, 16.) De istiusmodi igitur hominum genere non alia mihi occurrit nunc, fateor, consolatio, nisi ista tantummodo: Nescit homo, utrum odio, an amore dignus sit, sed omnia in futurum servantur incerta (Eccle. IX, 1). Nam caetera de Dei incomprehensibili misericordia dicta illis autumo solum congruere, quibus dictum proficit absolute; quia omnia delicta exstinguit charitas (I Petr. IV, 8)

4. Quocirca videtur mihi magis, quod tam benignum Patrem quisquam nostrum laedere toleravit, dolendum, et ejulatu maximo interius praecipue lamentandum, [Col. 0484A] quam de ejus misericordia desperandum, id est metu gehennae irrecuperabiliter formidandum; cum nullum magis odio habeat ipse peccatum, dum cernit irremissibile, quia et apostaticum solum. Magis quod diabolo cessit, erubescendum, quam ne cum illo damnetur, timendum: quod non abstinuit a carnalibus desideriis (I Pet. II, 11) apostolicis monitis, sed militare contra se daemonicis ea fecit imperiis, triumphare de se insuper miserrimus tribuens illis [(725) 1Kb] . Amplius itaque contristetur hujusmodi, quod Redemptorem tam pium offenderit quam vereatur, judicem eum terribilem visurus quod erit [(726) 1Kb] : quod corpus et sanguinem ipsius indigne accepit, quam quod in judicium sese illud sumpsisse cognoscat: quod gaudio spiritali paschalem Quinquagesimam [Col. 0484B] celebrare moestitia de peccatorum contractu ipsius laetitiam interrumpente distulit [(727) 1Kb] , quam quod vindictam eorumdem facinorum ipse sibi conflavit: quod usque in finem solemnitatis saltem termino jam non perseveraverit instante: quod finita solemnitate consuetudini non valuit resistere, noxiae ad vomitum reversus nequitiae: quod Pentecosten festivitatem omnibus festiviorem tristissimus celebravit cujus gaudium ipso Pascha celebrius fore quod debuerit, certissime novit, neque negavit [(728) 1Kb] : quod non profusis in ipsa potuit gaudiis exsultare, sed profusa moestitudine compulsus est ejulare: super omnia haec quod turpe [(729) 1Kb] quid ipso praesentissimo Deo atque cernente nec timuit, nec erubuit loqui, vel legere, quod aut incredulitatis, aut rebellionis [Col. 0484C] publicae fuit indicium utique. Dicente autem Domino: Auferte malum cogitationum vestrarum ab oculis meis (Psal. I, 16), quam putamus eum offendi turpibus actis in praesentia majestatis suae patratis, cum de cogitationibus etiam hoc dicatur malis?

336 5. Et revera levius est per ignorantiam quemlibet decipi a se ipso, quam per superbiam rebellem existere Domino; et tolerabilius fertur injuria quamvis magna non visa, quam modica in praesentia facta; nec aeque pensatur excessus, atque contemptus praemeditatio, et subiti casus necessitas, atque voluntas: [(730) 1Kb] relator quod utinam praecavisset istorum, ne scilicet properati reatus angustia in tam [Col. 0485A] gravi ejus conscientia consisteret, ut cernitur, poena: quod videlicet illi nullo modo contigisset, si pavor, qui beatum efficit hominem, eum antequam caderet possedisset; timor utique ille, qui per charitatem expulsus, introducit illum timorem plerumque, qui castus in saeculum saeculi noscitur permanere. Et revera ipsa nos docet natura, multum interesse inter timorem mali servi, et timorem filii boni atque amorem. Illius enim amor ex timore Domini, istius amor ex patris pendet amore: quod utique non dedocet [(731) 1Kb] Dominus ipse: Jam, inquiens, non dicam vos servos, sed amicos meos (Joan. XV, 15). Apostolus quoque: Non enim accepistis, ait, spiritum servitutis in timorem, sed accepistis spiritum adoptionis filiorum, in quo clamamus, Abba, Pater (Rom. [Col. 0485B] VIII, 15). Qui igitur Patrem invocat Dominum, profitetur se liberum esse, non servum. Pudeat ergo illum magis, quam timeat eum offendere, quem praesumit Patrem vocare. Non desperet tamen de reconciliatione, si eum offendit, quanquam illum graviter offenderit. Pater enim est, misericors est, [Col. 0486A] bonus est; non bonus solum, sed et benignus, majus quod utique est. Ut autem inaestimabilis, ita et omnipotens est Domini clementia. Tantum sui amoris instillare nobis aliquam dignetur (est quod sine intermissione orandum) quae isti defuit pro certo particula: ipsa procul dubio et deserere nos (mala), et locum illorum compensare faciet bona. Est potens quod ipse Dominus praestare, ut non sit jam opus nobis tartarum metuere [(732) 1Kb] , sed coelum constantia firma sperare, ut cum Psalmista possimus videlicet clamare: Secundum multitudinem dolorum meorum in corde meo consolationes tuae laetificaverunt animam meam (Psal. XCIII, 19); et: Quare tristis es anima mea, quare conturbas me? Spera in Deo, quoniam adhuc confitebor illi salutare vultus [Col. 0486B] mei et Deus meus (Psal. XLII, 5). Utique vultum, id est carnem nostram induit, qui est doctor et dominus protector noster Jesus Christus, qui cum genitore Deo et consolatore fidelium Spiritu sancto est unus inseparabiliter benedictus per saecula Dominus. Amen.




[Col. 0485]
RATHERII EPISCOPI VERONENSIS DE CONTEMPTU CANONUM PARTES DUAE. 337-338 [(733) 3Kb] VOLUMEN PERPENDICULORUM RATHERII VERONENSIS, VEL VISUS CUJUSDAM APPENSI CUM ALIIS MULTIS IN LIGNO LATRONIS AD HUBERTUM [(734) 1Kb] PARMENSEM EPISCOPUM.



DE CONTEMPTU CANONUM PARS PRIMA.

[Col. 0485C] Domino venerabili in Christo HUBERTO compraesuli RATHERIUS peccator.

[Col. 0486C] [(735) 2Kb] Frustra oratoris urbanitati, reor, non incogniti vestrae, juxta sententiam illius niti, neque [Col. 0487A] aliud fatigando nisi odium quaerere, extremae dementiae, ipse quoque, qui id agere non desino, licet consentiam esse; insurgente contra me olim rebellium clericorum vesania [(736) 1Kb] , nec aliquid illius mihi, super quo cuidam dictum est; Pasce oves meas (Joan. XXI, 17), officii, usque ad expulsionem 339 publicam [(737) 1Kb] relinquente, praeter chrismatis confectionem, et chrismandi quidlibet potestatem: subjecta pro copia recordationis dedi operam, pauca licet quantum ad rem, ex sanctis canonibus hic, inaniter quamvis alibi etiam deplorata [f., deflorata], congerere [(738) 1Kb] . Quae postquam, domine, creveritis [(739) 1Kb] , intentionem pariter, pro qua tantum aggressus fuerim laborem, par erit agnoscere, et quo usque profuerit, censuisse. Est autem naeniarum [Col. 0487B] [(740) 1Kb] hujusmodi istarum exordium.



In canonibus apostolorum, cap. 39.

»2. Omnium ecclesiasticorum negotiorum curam episcopus habeat, et ea velut Deo contemplante dispenset.« Item (cap. 41): »Praecipimus, ut in potestate sua episcopus res Ecclesiae habeat. Si enim [Col. 0488A] animae hominum pretiosae illi sunt creditae, multo magis oportet eum curam pecuniarum gerere, ita ut potestate ejus indigentibus omnia dispensentur per presbyteros et diaconos, et cum timore, omnique sollicitudine ministrentur. Ex his autem quae indiget ad suas necessitates, et ad peregrinorum fratrum usus, et ipse percipiat, ut nihil ei possit omnino deesse. Lex enim Dei praecipit ut qui altario serviunt, de altario pascantur (I Cor. IX, 13), quia nec miles stipendiis propriis contra hostes arma sustollit.« Item (cap. 40): »Nihil absque licentia episcopi agendum.«



Ex epistola Clementis papae (epist. 3, sub med.).

»Cunctis fidelibus, et summopere omnibus presbyteris et diaconibus, ac reliquis clericis attendendum [Col. 0488B] est ut nihil absque licentia proprii episcopi agant. Non utique missas sine ejus jussu quisque presbyterorum in sua parochia agat, non baptizet, nec quidquam absque ejus permisso agat. Similiter et reliqui populi, majores scilicet ac minores, per ejus licentiam quidquid agendum est agant: nec sine ejus [Col. 0489A] permisso a sua parochia abscedant, nec in ea adventantes morari praesumant. Animae vero eorum ei creditae sunt; ideo ejus consilio omnia agere debent, e eo inconsulto nihil.«



Item ex concilio Antiocheno, tit. 9.

»Unusquisque enim episcopus habeat suae parochiae potestatem, ut regat juxta reverentiam 340 singulis competentem, et providentiam gerat omnis possessionis quae sub ejus est potestate.« Item, cap. 24: »Quae sunt Ecclesiae, sub omni sollicitudine [(741) 1Kb] et constantia bona, et fide, quae in Deum est, qui cuncta considerat judicatque, serventur. Quae etiam dispensanda sunt judicio et potestate pontificis, cui commissus est populus, et animae quae intra ecclesiam congregantur.« Item, cap. 25: »Episcopus [Col. 0489B] ecclesiasticarum rerum habeat potestatem, ad dispensandum erga omnes qui indigent, cum summa reverentia et timore Dei. Participet autem et ipse, quibus indiget, si tamen indiget, tam suis quam fratrum qui ab eo suscipiuntur, necessariis usibus profuturus, ita ut in nullo qualibet occasione fraudentur juxta sanctum Apostolum dicentem: Habentes victum et tegumentum, his contenti sumus (I Tim. VI, 8).«



Item ex decretis papae Gelasii, tit. 27.

»Sicut sacerdotis intererit integram ministris Ecclesiae memoratam dependere quantitatem; sic clerus ultra delegatam sibi summam nihil insolenter noverit expetendum.«



Item in can. Gangren., cap. 7 vel 8.
[Col. 0489C]

»Si quis oblationes Ecclesiae baptismalis extra eam accipere vel dare voluerit praeter conscientiam episcopi, vel ejus cui haec officia commissa sunt, nec cum ejus hoc sit consilio, anathema sit.« Item: »Si quis dederit oblata Ecclesiae praeter episcopum, vel eum qui constitutus est ab eo ad dispensandum; et qui dat, et qui accipit, anathema sit.«



Item in can. Chalcedon., cap. 26.

»Quoniam quidam praeter dispensatores episcoporum facultates ecclesiasticas tractant, qui hoc fecerint, canonicis correptionibus castigentur.« Item cap. 8, De clericis qui sunt in ptochiis, monasteriis atque martyriis, quae sub potestate episcoporum uniuscujusque civitatis existunt: »Clerici qui praeficiuntur [Col. 0489D] ptochiis, vel qui ordinantur in monasteriis et basilicis martyrum, sub episcoporum, qui in unaquaque civitate sunt, secundum sanctorum Patrum traditiones, potestate permaneant, nec per contumaciam ab episcopo suo dissiliant. Qui 341 vero audent evertere hujuscemodi formam quocunque modo, nec proprio subjiciuntur episcopo: siquidem clerici sunt, canonum correptionibus subjacebunt; si vero laici vel monachi fuerint, communione priventur.«



Item ex epistola papae Urbani, cap. 2.
[Col. 0490A]

»Res Ecclesiae collatae in editione erant antiquitus episcoporum, qui locum tenent in Ecclesia apostolorum, et sunt usque adhuc, et futuris debent esse temporibus.«



Item de xenodochiis et monasteriis tam monachorum quam sanctimonialium ex decretis concilii Eugenii papae, cap. 24, itemque iisdem verbis quarti Leonis papae, cap. similiter 23.

»Per sollicitudinem episcoporum haec, quorum dioeceseos existunt, ad easdem utilitates, quibus constituta sunt, ordinentur; ut debiti panes, atque caetera petentibus revertantur, qualiter Deo vacantes, inopia, vel necessitatibus nullatenus occupentur, sed, omni expulsa cura, puris in Dei servitio valeant [Col. 0490B] mentibus permanere.«

3. Haec dum inconsultius, utpote inutiliter garriens delatrarem, mecum ita coepi rursus rixari. Sed quid ritu stultissimorum quorumdam mille hoc astruere testimoniis, cum sufficiat unum, laboro? Interroga enim quemlibet, unde mos inoleverit ille, ut pastores vocentur Ecclesiae praesules. Nonne post typicam illam patriarcharum pascendi greges consuetudinem, et prophetarum ad nostrum id saeculum spiritaliter retorquentium vocem, summus ille pastorum princeps occurrit, et ait: Ego sum pastor bonus? (Joan. X, 11.) Et ut qui pastor est gregis Dominici, consequenter eumdem episcopum noveris esse, audi ex voce dicentis: Eratis sicut oves errantes, sed conversi estis nunc ad pastorem et episcopum [Col. 0490C] animarum vestrarum (I Petr. II, 25). [(742) 1Kb] Eum in ordine sequitur [id est S. Petrus] idem, quem episcopum instituere (dicam ut ita) gestiens, an se plus caeteris diligat, solerter interrogat: nimirum ut astruat, quia praecipua pascendi rationabilem gregem norma, vis est charitatis, dilectio videlicet Dei, et ejusdem sibi a Deo commissi dilectio proximi (Joan. XXI, 15). Qui cum ter interroganti, ter se illum diligere ipso profiteretur sciente, ait ter illi Dominus quoque: Pasce oves meas. Quod fuit utique dicere: Esto pastor ovium intellectualium, 342 id est, episcopus credentium populorum. Pastio sane illa utrum uniformis, an sit multiformis, corporalis, an animalis, sive utrumque, non a me quilibet praestoletur audire; interroget doctores illos praecipuos, [Col. 0490D] qui super Evangelia sanctos ediderunt sine mendacio libros. Si vero corporum aliquam ad eos curam, qui illius, cui primum hoc dictum est, tenent in Ecclesiis vicem, consentiunt pertinere; monstrent qualiter corporaliter sibi commissos quis valeat pascere, si unde eos debeat pascere, non permittitur saltem cognoscere. Et cum de oblationibus et decimis fidelium vivere tabernaculi custodes debeant Domini, hoc est Ecclesiae clerici; si nescit episcopus [Col. 0491A] quot decimani, quot mansi, quot modia tritici, quot congia vini tantis vel tantis sufficiant clericis ad victum utique et tegumentum; nonne convincitur aut non esse pastor, aut certe insipiens existere pastor, qui nescit utique ubi illa sint pascua, [(743) 1Kb] et ubi pecora conducere debeat suae praevisioni [l. provisioni] commissa.

4. Et, ut ad nostra, id est, proh nefas! saecularia redeam, cum rarissime videas gratis aliquos, [supple sed] aut timore, aut confoederari amore, unde te verebitur, cui nihil vales auferre? Unde amabit, cui nihil potest conferre? Si ergo ad episcopum nihil de rebus pertinet, quibus clerici vivere debent; aut ipse eis non debet, ut animalem, ita et corporalem dare in tempore tritici mensuram, et, sicut Actus [Col. 0491B] continet apostolorum, non dividuntur singulis ab episcopo, vel quolibet alio ab eodem ad id officium instituto, prout cuique opus est, sed ipsi clerici dividunt inter se prout quilibet eorum potentior est (Act. IV, 35), et non juxta consuetudinem aliarum Ecclesiarum omnibus Ecclesiae clericis, sed juxta propriam voluntatem solis diaconibus et presbyteris debent, quae Veronensi Ecclesiae collata sunt, cedere; ut ditati videlicet habeant unde contra episcopum suum valeant rebellare, et ut dominentur caeteris, et ad sui auxilium per potestatem possint eos, cum volunt, compellere, et juramentum [(744) 1Kb] alteri, quem illi scilicet attraxerint, episcopo fidelitatis fecisse [f., facere] jubere, et, si non obedierint, de Ecclesia eos ejicere posse; ut habeant quoque unde [Col. 0491C] filiis uxores, filiabus acquirant maritos, vineas et campos, postremo unde mammonae iniquitatis valeant deservire. Subdiaconi, acolythi, et caeteri in ordine clerici quid debent agere, unde vivere, pro qua re militare Ecclesiae, excubias custodire, flagella pro discendis litteris saltem perferre; cum interroganti Apostolo atque dicenti: Quis enim militavit suis stipendiis unquam? (I Cor. IX, 7) adhuc nemo responderit, ille 343 vel ille? Quanquam et illis, pro quibus litigo, non omnino ista mea placeat contra contemptores in hoc canonum rixa, [(745) 1Kb] quod duabus agunt tamen pro causis: una scilicet, ut hac occasione se possint a servitio Dei retrahere; altera, qua se quilibet illorum sperat tantum victurum, ut [Col. 0492A] quod modo patitur ab istis, hoc ipse inferat aliis; qua utique spe mille illorum decepti, et in hoc saeculo maximam pertulere indigentiam, et in alio verendum ne forte gehennam. Nam cum totius fraudis et perfidiae illorum hinc sumat scaturiginem insania, qui non dissimiles videlicet illis, de quibus dictum est: Qui relinquentes mandata Dei tenerent [l. tenetis] traditiones hominum (Marc. VII, 8), lege penitus canonica floccipensa, consuetudines [(746) 1Kb] tenent antecessorum suorum [(747) 1Kb] , reges utique aut interficientium, aut excaecantium, episcopos aut ignominiose vivere compellentium, aut, si hoc perpeti, ut [(748) 1Kb] noster iste, quivus illorum patienter nequivit, [(749) 2Kb] Scariotico jure, ut ab aliis pateretur, quod ipsi intulerant, fraudulentissime facientium; [Col. 0492B] quis eorum consuetudines sacris praeferat legibus, nisi quem Josaphat regi non terret illata hujusmodi sententia, dicentis: Impio praebes auxilium, et his qui oderunt Deum, amicitia conjungeris (II Paral. X, 2), etc. Illud quoque Apostoli: Non solum qui faciunt, sed etiam qui consentiunt (Rom. I, 32). Hieronymi quoque: »Defendens iniquum destruatur; et poena simili damnetur convenit defensus et defensor.« Item: »Ne defendas injuste, ut fias alligatus juste, et subjectus poenae alienae; qui enim percutit malos in eo quod mali sunt, minister Domini est.« Item: »Homicidas et sacrilegos punire non est effusio sanguinis, sed ministerium legum.« Nota vero quod non dixerit interficere, sed punire, vigilanti utique usus sermone; sic enim alter: [Col. 0492C] Tunde, ait, latera filii tui, dum infans est; ad interfectionem autem illius ne ponas animam tuam (Eccli. XXX, 12). Dimitte, ait cuidam Dominus, mortuos sepelire mortuos suos (Matth. VIII, 22): quod enucleare gestiens ait veriloquus expositor: 344 Mortuus mortuum sepelit, cum peccator peccatorem defendit, et ne ad emendationem reviviscat, falsitatis congerie obruit. Vae, ait per prophetam his etiam Dominus, qui consuunt pulvillos sub omni cubito manus (Ezech. XIII, 18). Qui sunt vero illi, nisi de quibus alibi dicitur: Vae qui dicitis bonum malum, et malum bonum? (Isa. V, 20.)

5. Cavillator econtra: Quandiu apostolus gentium sum, ait Doctor egregius, ministerium meum honorificabo [Col. 0493A] (Rom. XI, 13). Tu e diverso quam egregie ministerium [(750) 1Kb] tui istius honorifices considera praesulis, qui eum mensurare triticum et vinum, nummos clericis dividere, et reliqua ritu Sardanapali illius debere contendis, qui cum rex maximi ac famosissimi illius imperii foret, imo esse deberet, pensa inventus est ancillis dividere. Cui econtra ipse respondeo: Quia si interiori percepisses, quae astruendi sunt [(751) 1Kb] causa isthic praemissa, intuitu, perpendere utique valuisses integro statu pontificalis honoris, pascendi gregem Dominicum depictum hic decentissime modum. Per presbyteros enim et diaconos, si tamen fideles inveniri poterunt, haec ab episcopo fieri oportere, non per ipsum episcopum, [(752) 1Kb] monstrata sunt: Quanquam et si necessitas [Col. 0493B] haec eum exsequi per seipsum compelleret, superbia [(753) 1Kb] non prohiberet; nequaquam hujusmodi in facto illum qui dixit, offenderet: Qui voluerit inter vos major fieri, sit omnium servus (Marc. X, 44). Sed non dedignetur talium quis Actus apostolorum, et Doctoris gentium epistolas relegere. Illic positum nempe inveniet apertissime, qui hoc praecipere, qui debeant facere. Passionem quoque beatorum Sixti atque Laurentii [subaudi non dedignetur] revisere martyrum: in qua utique unus eorum introducitur alteri dixisse: »Accipe et distribue facultates Ecclesiae.« Alter distributis fideliter eisdem, cantatur dixisse: »Noli me derelinquere, pater sancte, quia thesauros tuos jam expendi.« Nota igitur et cape, si vales, quod unus eorum dixerit [Col. 0493C] facultates Ecclesiae, alter thesauros tuos; ille scilicet thesauros 345 eosdem asseverans Ecclesiae fuisse, pontificis iste, [(754) 1Kb] ut verbi gratia quod uxoris mariti, quod mariti uxoris. Quod si te hujusmodi vocabulorum scandalizat prolatio, audi ex epistola Evaristi papae [Col. 0494A] aliquid simile. »Ecclesiae, inquit, non licet dimittere episcopum suum, ut alterum vivente eo accipiat, ne fornicationis vel adulterii crimen incurrat. Nam si adulterata fuerit, id est, si se alteri episcopo junxerit, aut super se alterum episcopum adduxerit, aut esse fecerit, vel desideraverit; aut per acerrimam poenitentiam suo reconcilietur episcopo, aut innupta permaneat.« Nupta vero quid est, nisi maritata? Innupta quid, nisi marito non data? Ex his ergo in hoc veracissimi papae verbo, virum et uxorem, spiritalis tamen non carnalis connubii lege, episcopum fore et sibi delegatam Ecclesiam, si caetera non attendisti, vales agnoscere; [(755) 1Kb] et quae sunt istius, illius et esse, si tibi non desunt illae (Matth. II, 1), quas Dominus requirebat, aures spiritalitatis, ejusdem [Col. 0494B] jure perpenso, notare (Marc. IV, 9). Quod et saeculi promulgatae antiquitus leges, nisi fallor, videntur astruere. Quod enim ad episcopum immunitatum compositio pertineret, nisi suum illud, contra quod injuste quid actum est, sive, ut illic legitur, aliquid mali factum est, foret? Resipisce ergo, cessa tandem aliquando contra jus fasque nitens vesana loquacitas, et quod juste respondeas minime invento, digitum ori appone sacrilego.

6. Ista dum alter ut Chremes tumido iratissimus ore delitigo (HORAT. ad Pison. vers. 94), coepi intra secreta cordis conari, si forte invenire valerem, generalis unde contigerit canonum iste divinitus promulgatorum adeo [(756) 2Kb] solis istis contemptus, ut neminem invenire eorum valeam curatorem, a vilissimo [Col. 0494C] utique Ecclesiae usque ad praestantissimum, a stultissimo usque ad illum qui sapientissimus affectat vocari, a laico usque ad pontificem, proh nefas! summum. Quae dum gemebundus deplango, neque 346 causam aliam prorsus invenio; consideratis [Col. 0495A] usque ad defectum animi omnibus, illa occurrunt [(757) 1Kb] . . . . . . Evangelica, in quibus specialiter ipse contemnitur Christus, praecepta, interminationes et opera: ut videlicet illud est, quod supra intuli, conquerens mihi a clericis praecipue contradici: id est, Si diligis me, pasce oves meas (Joan. XXI, 17): cum utique non probetur pastor animarum existere, qui Christum convincitur non amare. Amare vero eum negatur, qui praecepta illius non sequitur, cum in Evangelio dixisse idem legatur: Qui audit verba mea, et facit ea, ille est qui diligit me (Joan. XIV, 21). Interminationes vero malorum si referre universas contendo, totum necesse est Evangeliorum volumen revolvam, illum praecipue locum, ubi in Scribas et Pharisaeos atque hypocritas invehitur; quorum dum [Col. 0495B] scelera carpit, omnibus pseudopraesulibus istius quoque temporis (ministerium fateor imitari eos [f. eorum] nisi desinant) contradicit. Opera vero illa sunt, quae et praesens facto de resticulis monstravit flagello (Joan. II, 15), et cum nuptias filii intraturus rex (Matth. XXII, 2) per significationem asseritur; et eum, quem non indutum veste nuptiali invenerit, post redargutionem ligatis pedibus et manibus mittendum in tenebras exteriores, id est gehennam, testatur. Omnem catalogum falsorum pontificum maxime damnaturus probatur, [(758) 1Kb] qui scilicet sine charitate, id est dilectione Dei, et amore sibi ad regendum commissi populi putaverunt ad se pertinere, quod illi primo propter eamdem charitatem fuit concessum, hoc Pasce oves meas: [(759) 1Kb] cum illic [Col. 0495C] praemissum fuerit, Si diligis me; quod utique convincuntur isti non fecisse, ac per hoc non pastores, sed lupi et hypocritae potius exstitisse.

7. Post ista igitur tam ardua, tam facere nolenti contraria et impossibilia, praetermissis quae in lege Moysi et prophetis et psalmis habentur, et perinutiliter ab eisdem leguntur; quale est utique illud: Vae, quid cogitatis inutile? (Mich. II, 1.) Et Vae, et Vae 347 multoties pastoribus Israel (Ezech. XXXIV, 2), et illis atque illis; Et: Maledicti qui declinant a mandatis tuis (Matth. XXIII, 13). Et: Maledictus, qui opus Domini fecerit negligenter (Psal. CXVIII, 21); et illis atque illis, quae omnia sui offerent, sed nolentibus impossibilitatem; adest Apostolus, Cato veluti rigidus alter; et quasi omnigenam adimere [Col. 0495D] gestiat affectandi episcopatum audaciam, proclamat: [Col. 0496A] Oportet episcopum sine crimine esse (Tit. I, 7); et (quod amplius impossibile): irreprehensibilem esse, unius uxoris virum (I Tim. III, 2), etc. Quae hodie aure leguntur ab eisdem surdissima et obduratissima. Quam austeram indicibiliter eligendi episcoporum regulam illi nullo modo levigare curarunt, qui non semel sanxerunt: Ne bigami eligantur, vel recipiantur ad clerum. (Vid. decreta Siricii, Innocentii, Leonis, etc.) Si non vero ad clerum, quomodo ad sacerdotium? O vero utinam nec natus, nec visus, nec auditus, nec dictus ex iisdem fuisset [(760) 1Kb] centigamus, proh pudor! imo in finitimo . . . . . et hoc ullus. [(761) 1Kb] Quorum multitudo, id est, trecentorum decem et octo in ea congregatorum caterva, ipso quasi statu loquendi perterrefacere videatur uti audientium [Col. 0496B] universitatem; ipso Deo decrevit, ut historia prodit, praesente (Nicaen. cap. 3): »Interdicit per omnia magna synodus, non episcopo, non presbytero, non [(762) 1Kb] diacono, non alicui omnino, qui in clero est, licere subintroductam habere mulierem, nisi forte matrem, aut sororem, aut amitam, vel eas tantum personas quae suspiciones effugiunt.« Rigidus vero Augustinus (POSSID. in Vita, cap. 26): »Nolo, ait, soror mea mecum sit, quoniam illa, quae cum sorore mea est, soror mea non est.« Dicente igitur Scriptura: Quia impius, cum venerit in profundum malorum, contemnit (Prov. XVIII, 3); in profundo transgressionis tantorum jacens, et Psalmistam audiens clamantem: Tu mandasti mandata tua custodiri nimis (Psal. CXVIII, 4); se autem sentiens [Col. 0496C] custodire nec parum, si desperatione obduratur, mirumne tibi videtur? praesertim si Jacobi moderari nesciat sententiam dicentis: Qui in uno offenderit, erit omnium reus (Jac. II, 10).

8. Ecce causa, ecce occasio, quam saeculi praetendunt amatores, canonum transgressores, impossibile fore dicentes ut omnia, quae in canonibus leguntur, observentur, atque adeo plerique desperationis daemone acti insanientes: ut nuperrime hisce auribus hauserim, quemdam episcopalis ordinis, refellendi omnes Scripturas gehennam promittentes intuitu, de ipso Evangelio dixisse: [(763) 1Kb] Quod in pelle ovina scribitur, idem et legitur; quasi ut veritas, ita possit in Evangelio 348 et mendacium contineri. Nam et ego ipse [(764) 1Kb] quondam, cum imperiali praecepto [Col. 0496D] urgeremur Gardam obsidere castrum, et episcopi, [Col. 0497A] et clerici istius provinciae, non quidem religionis amore, sed laboris obtenderent odio, sui hoc ordinis minime fore, petulanti, ut saepe, respondi sermone: Ut non permittunt canones clerico pugnare, ita nec stuprare. Vae enim, ait quidam mentiri nescius, Vae vobis, Scribae et Pharisaei hypocritae, quia decimatis mentham, et anethum, et cyminum, et reliquistis quae graviora sunt legis, judicium, et misericordiam, et fidem (Matth. XXIII, 23).

9. Cum quodam etiam de intronizatione Leodici dum contenderem mea, conanti mihi auctoritate illam tueri Antheri papae, ille instabat capitula ista duo Sardicensis concilii opponendo I (epist. sub init.). (Ex Dion. Exiguo). »Osius episcopus dixit: Non minus mala consuetudo, quam perniciosa corruptela, [Col. 0497B] funditus eradicanda est. Ne cui itaque liceat episcopo de civitate sua ad aliam transire civitatem. Manifesta est enim causa, qua hoc facere tentant; cum nullus in hac re inventus sit episcopus, qui de majore civitate ad minorem transiret. Unde apparet avaritiae ardore eos inflammari, et ambitioni servire, et ut dominationem agant, ambire. Si omnibus placet, hujusmodi pernicies severius et austerius vindicetur, ut nec laicam communionem habeat qui talis est. Responderunt universi: Placet.« II. Item de iisdem episcopis, ut si per ambitionem sedem mutaverint, nec in exitu communionem laicam consequantur. »Osius episcopus dixit: Etiamsi talis aliquis exstiterit temerarius, ut fortassis excusationem afferens, asseveret, quod populi litteras acceperit; [Col. 0497C] cum manifestum sit potuisse paucorum praemio et mercede corrumpi eos qui sinceram fidem non habent, ut clamarent in ecclesia, et ipsum petere viderentur episcopum: omnino has fraudes damnandas esse arbitror, ita ut nec laicam in fine communionem talis accipiat. Et si vobis omnibus placet, statuite. Synodus respondit: Placet.« Anxiari ego, nec avaritiae causa, vel superbiae me intronizatum [Col. 0498A] fateri, sed pulsum a propria sede [id est a Veronen.] necessitate coactum adiisse tunc temporis piissimum [(765) 1Kb] nunc Caesarem gloriosissimum illum, super hoc consuluisse praesulum concilium; illos vero misericorditer me elegisse, et populi assensu conjuncto, fraternaliter intronizasse, [(766) 2Kb] utilitatis etiam occasione quod illorum sit, praetenderam. Cumque nec talibus illi [(767) 1Kb] silentium 349 imponere valuissem, auditu quodam comperiens, ignarus utrum veraciter licet eum fore uxorium, [(768) 10Kb] ampullatus potestate, licet non actu, hunc ei reddidi anapaestum. In Canonibus apostolorum, si tamen eos ut apocryphos non respuis, titulo legitur XVII, et concil. Laodicensi tit. I, in decretis papae Siricii tit. XI, in decretis Innocentii papae tit. XI et [Col. 0498B] XII et XIII, necnon et XXIX, [(769) 1Kb] in decretis quoque papae Leonis tit. II, praecipitur, ut bigami non admittantur ad clerum et, miserum me!, si non ad clerum, quomodo ad sacerdotium? cum non oporteat in nuptiis bigami saltem prandere presbyteros, concilio sic Neocaesariensi dicente cap. VII: Presbyterum in nuptiis bigami prandere non convenit; quia cum poenitentia bigamus egeat, quis erit presbyter qui propter convivium talibus nuptiis possit praebere consensum? De multinubis vero, quid in concilio eodem [(770) 1Kb] legatur, inquire tit. III.

10. Cum alia atque alia respondere gestiens ritu garriret lymphatico, et inflatus hesterno venas, ut semper, laccho [(771) 1Kb] , ad tabulas insuper luderet alearias (VIRG. eclog. VI, v. 15), stomachatus iterum [Col. 0498C] ego: Ni canones apostolorum cum ipsis respueres apostolis, dicerem tibi in canonibus contineri eisdem tit. XLII et XLIII, quod episcopus, presbyter, et diaconus aleator et ebriosus, ut tu, esse non debeat; et si fuerit, aut desinat, aut deponatur. Quod non licuerit quoque tibi a tua ecclesia plus tribus hebdomadibus deesse, conc. Sardicensis tit. XV, quaere [(772) 1Kb] . Utrum liceat etiam tibi, ut a majoribus [Col. 0499A] ad minora veniam, canes ad venandum, vel accipitres ad aucupium, quibus utique abundas, habere, pariter vide. Et si liceat tibi saecularia negotia [(773) 1Kb] , id est, causas aliquas saecularibus solummodo exercendas, considera tam in apostolo quam in canonibus exercere: et sapientiorum te fraternalem clementiam reprehendere desine. Et ista quidem a me dicta, seu potius cogitata sufficiant.

11. Audita vero ut referam, comperi ipse ejusdem ordinis duos, unum lorica, alterum amica pro tempore utentem, alterutrum vero se reprehendentem. 350 Sed uni canon respondebat Apostolicus [(774) 1Kb] : »Episcopus, presbyter et diaconus, qui in quacunque seditione arma tulerit, ab omni coetu Christianorum deponatur.« Alteri vero canon: [Col. 0499B] »Episcopus, presbyter et diaconus, si uxorem duxerit, pellatur (Conc. Neocaes. c. 1).« Expertus sum talem, qui ante ordinationem adulterium perpetravit; postea quasi continenter vixit; alterum qui post ordinationem uxorem duxit; et iste illum, ille istum carpebat. Quibus tamen ambobus Doctor gentium, quasi uni licet, clamabat isti utique propter inanem continentiae suae jactantiam; alteri propter ductum uxoris illicitum: Ignoras quia patientia Dei ad poenitentiam te exspectat. Tu vero thesaurizas tibi iram in die irae et retributionis justi judicii Dei (Rom. II, 4). Isti: Noli altum sapere (Rom. XI, 20.) propter praesentem utique continentiam, sed time [(775) 1Kb] propter praeteritam incontinentiam, nec aliqua satisfactione probabiliter deletam, quamvis omissam. [Col. 0499C] Alteri vero: Neque adulteri regnum Dei possidebunt (I Cor. VI, 9). Et potuit fieri, ut istiusmodi ambo simul educati, pariter edocti, in pubertate exstiterint alterutra cognitione lascivi; ac sine examinatione ad praesulatum cum fuissent provecti, unus eorum affectaverit mulierositatem, alter belligerationem? Nemo illorum nec nominandi. Forsitan usus abdicaverit turpissimam foeditatem. Quibus canon uno capitulo distinctim propria tribuit, cum isti dicit: Presbyter, qui post ordinationem uxorem duxerit, deponatur (conc. Neocaes. c. 1). Alteri vero: Amplius autem pelli debet, si adulterium perpetraverit (Ibid.). Ambos vero condemnat uno capite, id est IX, ex Nicaeno concilio ita: Si qui sine examine sunt provecti, vel cum discuterentur, peccata sua confessi [Col. 0499D] sunt; et homines contra canones commoti manus confessis [Col. 0500A] imponere tentaverunt, tales regula non admittit: quia quod irreprehensibile est, catholica defendit Ecclesia. Item concil. Neocaesariensi cap. IX: Presbyter si confessus fuerit quod ante ordinationem corporali peccato deliquerit, oblata non consecret, manens in reliquis officiis propter studium bonum. Maxima, fateor, legis austeritas. Miserum enim me! Quid, si post ordinationem continenter 351 vixerit, non poterit saltem propter studium bonum, placendi utique Deo, oblata sacrare?

12, 13. Secundus tamen dupliciter convenitur, cum praeter superius [subaudi dicta] hoc se sentit condemnari capite. »Episcopus, presbyter et diaconus, qui in quacunque seditione arma sumpserit, ab omni coetu Christianorum deponatur.« Istud autem, [Col. 0500B] quod ex omnibus levioribus, ut videlicet illud est de alea, ebriositate, aucupio, atque venatu, ducitur hodie levissimum, ut quasi propter fidelitatem sui senioris malit presbyter loricatus praeliari, quam perjurus vocari; cum tamen perjurium gravissima poenitentia, istud vero nulla expiari dicatur. Forte vero ex isto hic praelibatorum numero, id est, horum alicui [(776) 1Kb] scilicet dixisse, cum non dixerit, visus est Dominus: Si diligis me, pasce oves meas (Joan. XXI, 17); cum utique illum minime probentur diligere. Quos repellere potius, quam eligere, videtur Apostolus a sacerdotio, cum dicit: Oportet episcopum sine crimine esse (Tit. I, 17); vel expressius: irreprehensibilem, unius uxoris virum (I Tim. III, 2). Quem cohors illa Christi militum [(777) 1Kb] veluti quemdam [Col. 0500C] sequens signiferum, praecipit, ut non bigami admittantur ad clerum. Si non bigami vero, qualiter multigami? Si non ad clerum, quomodo ad sacerdotium? Pone tamen quemlibet eorum forte bigamum ante clericatum, forte in clericatu exstitisse lascivum; inde post sacerdotium multinubum, bellicosum, perjurum, venatibus, aucupiis, aleae, vel ebriositati obnoxium, expeti qualibet occasione ad apostolicatum Romanae illius sedis, ubi scilicet solet [(778) 1Kb] consuetudinaliter ordinandus moneri: Vide ne aliquam promissionem tuis electoribus feceris. Scito quia Simoniacum et contra canones est (sup., n. 8). Iste igitur si illegalitate publica (Osio illo supra taxato, cum omnibus sibi ex eodem concilio Placet, Placet condemnantibus, viriliter resistente) forte [Col. 0500D] fuerit in apostolica sede locatus, quod utique patienter, [Col. 0501A] ut plurima, permittere valet longanimis Deus; quem si ego 352 adiero [(779) 2Kb] veluti injuriatus ad juris ministrum, et ille nisus injurias vindicare meas, imo talia prohibentis Dei, et sanctorum Evangeliorum, apostolorum, apostolicorumque virorum, canonum et decretorum, ei apostolicae auctoritatis miserit litteras; nonne ille, qui me tam sacrilege injuriavit, sed non adeo ut iste Deum, et omnia jura tam divina quam humana; si quidem ille [(780) 1Kb] me homunculum unum, iste totum penitus mundum; ille unam adulteravit Ecclesiam, iste eamdem et omnes per universum orbem diffusas, ut dixi vero, si mei causa aliquid ei durius saltem mandaverit, nonne illico ille poterit ei rescribere illud de Evangelio: Quid autem vides festucam in oculo [Col. 0501B] fratris tui, trabem autem, quae in oculo tuo est, non consideras? (Matth. VII, 3.) Et quod pirata quidam super Gangem fluvium Alexandro Magno respondisse narratur; quem captum cum rex torvo respiciens vultu ita fuisset allocutus: Latro pessime, quid nos non sinis quiescere? Ille magnum coepit cachinnum emittere. Miratus oppido rex cum sibi astantibus: Rides? ait. Ille, Et equidem juste. Rex item: Quare? Quia tu cum sis, ait, fur furum, praedo maximus, omnium latro atrocissimus, ab ipso Oceano in fines Orientis qui omnia depopulasti regna; latronum universorum conditor; me latronem appellas, qui cum una monoxyllula [(781) 1Kb] dorso meo advecta, et in flumen immissa, parum quid ab isto littore rapio, id est, aut chlamydem alicujus, aut tantummodo frenum (vid. [Col. 0501C] AUG., l. IV de Civ. Dei, c. 4). Risu rex cum omnibus emoriri, et sapientissime locutum fateri. Sed non faciet [(782) 1Kb] , non mittet ei litteras quidlibet durius continentes; non damnabit, non excommunicabit pro tali facto aliquem; pares enim animos disparilitas non dividit voluntatum, cum similitudo desideriorum aequalitatem gignat semper effectuum, et humanae amicitiae pares animos, et non dissimiles expetant voluntates. Scriptum est enim de talibus in descriptione membrorum capitis diaboli, vel vasis illius Antichristi: Membra carnium ejus adhaerentia [Col. 0502A] sibi (Job XLI, 14). Sub squamarum quoque 353 specie de satellitibus ejus: Una uni conjungitur, [(783) 1Kb] et ne spiraculum incedit per eas (Ibid., v. 7). Universorum quippe nequitia quo sibi congruentius jungitur, eo contra Dei justitiam fortius armatur. »Nam, ut beatus ait Gregorius, sicut multum nocet, si unitas desit bonis; ita valde est noxium, si non desit malis.« (GREG., MORAL. in Job, l. XXXIV, c. 4.) Quod probatum est in causa Pauli apostoli; quem cum unanimiter tam Pharisaei quam Saducaei fuissent aggressi, ille divisione in eis missa, dicendo: Viri fratres, ego Pharisaeus sum (Act. XXIII, 6), et a Pharisaeis est adjutus, et a Saducaeorum impugnatione defensus; divisa utique turba, quae eum premebat unita, illaesa Pauli exiit innocentia.

[Col. 0502B] 14. Est et alia in hac re auxilii mei diffidentia, Domini utique ubi habetur sententia: Fur non venit, nisi ut furetur, et mactet, et perdat (Joan. X, 10). Quis vero ille est fur, nisi ille de quo idem ait: Qui non intrat per ostium in ovile ovium, sed ascendit aliunde, ille est fur et latro (Ibid. 1). Quod est vero ostium, nisi de quo canit Psalmista. Etenim benedictionem dabit legislator (Psal. LXXXIII, 8): qui de se utique profitetur: Ego sum ostium (Joan. X, 9). Qui tunc benedictionem solummodo pontifici ordinando largitur, cum per legem a se latam eligitur. Ovile vero ipsam congregationem fidelium esse, Pasce oves meas (Joan. XXI, 17), Petro innuit dictum. Aliunde vero est ascendere, non legaliter introire. Ascendisse vero potius, quam intrasse convincitur ille, de quo in [Col. 0502C] canonibus dicitur: Si quis potestatibus saecularibus usus, per eas ecclesiam obtinuerit, deponatur; et segregentur qui ei communicant (can. Apost. 31).

15. Consideret igitur prudentia illa vestra, Domine, quae, ut fertur, universali est digna praeferri visa Ecclesiae [(784) 1Kb] : consideret, inquam, anne sit iste evidens ascensus, eum dicitur talis saecularibus potestatibus usus; sed deponi illius judicatur judicio, qui ait in Evangelio: Omnis qui se exaltat humiliabitur (Luc. XIV, 11). Nota vero, quod non dicitur, omnis qui exaltatur, humiliandus, sed is qui se ipsum exaltaverit, [Col. 0503A] id est, extulerit, vel dignum aestimaverit ipse. Aliunde vero est aut ritu Simoniaco, aut quavis alia illegalitate ascendere. Fur vero vocatur ob ingenium; latro propter vim atque rapinam. Quid vero jure quilibet talium idem naturaliter debeat agere, promptum cuilibet est iterum eadem auctoritate dignoscere. Ait enim: Fur non venit, nisi ut furetur, et mactet, et perdat (Joan. X, 10). Quid vero furatur? Verba legis primitus Dei, occultando utique, 354 nec decretaliter proferendo: inde res ecclesiae alterius debitas juri. Mactat vero animas diabolico ventre condendas; ut econtrario alteri dicitur: Surge, Petre, macta, et manduca (Act. X, 13), id est, a paganitatis vita exime, et in Christianitatis ventre reconde. Perdit vero: quem potius quam seipsum [Col. 0503B] primo? hinc demum sequaces. Talem ergo, qui ut adjuvetur, adierit, ne ab ipso ei potius noceretur [l. noceatur], suadeo, viderit. Mansuetioris enim hujusmodi si forte est animi, si apud illum ecclesiae est alicujus [(785) 1Kb] , ut uxoris, accusatus invasor; idem et se reminiscens fecisse, timet audire: Qui sine peccato est vestrum, primus in illam lapidem mittat (Joan. VIII, 7). O quam vero non est sine peccato, qui Gieziaca est lepra percussus; qui cum Simone Mago damnatus; qui multigamus; qui, cum omnes mulieres dioecesis suae ipsius spiritales sint filiae, cujuslibet forte earum corruptione pollutus; qui multimode a sanctis canonibus redargutus, nec ullo modo correctus. Is vero si veretur corripere minuscule aliquem criminosum, censesne eum reprehendendum? [Col. 0503C] O major tandem, perlepide Flaccus cantitat noster:

O major tandem parcas insane minori.

16. Quale est autem illud, quod talis nec Deum ipsum Dominum vocare ipsius astipulatione permittitur, ipso dicente: Quid autem vocatis me, Domine, Domine, et non facitis quae dico? (Luc. VI, 46.) Vel Deum [subaudi vocare], eodem per prophetam ita conquerente: Si Deus ego, ubi timor meus? (Malac. I, 6.) Neque patrem, prosequente: Si pater ego, ubi [Col. 0504A] amator meus? (Ibid.) Ejus praecepta vel annuntiare cum Psalmista compescatur monstrante: Quare tu enarras justitias meas? (Psal. XLIX, 16.) Nihil quoque sanctificare valere, Scriptura ita testante: Quod tetigerit immundus, immundum erit (Num. XIX, 22). Cum vero sacerdos a sacro et dato compositum gestare videatur vocabulum, miserum me! sacrum quomodo fieri, vel saltem valet putari, quod est immundum; mundum vero, quod tetigerit immundus, contra assertum illius, qui est singulariter mundus, et sine quo memo est mundus, quomodo valet saltem putari? Hic tamen suffragari videtur [(786) 1Kb] , quod Baptista Domini sibi testatur divinitus intimatum, id est: Super quem videris Spiritum descendentem, et manentem super eum, hic est, qui baptizat in Spiritu [Col. 0504B] sancto (Joan. I, 33), id est, qui baptizatis tribuit Spiritum sanctum 355. Quid tamen faciemus, si de illo singulariter hoc est dictum mysterio? Fac [(787) 3Kb] tamen de omnibus hoc et dicatur. . . . . . qualiter conceditur hoc cuilibet alteri ministrare, qui non creditur inde gustare. Habes enim Apostolum ita dicentem: Qui manducat et bibit corpus et sanguinem Domini indigne, judicium sibi manducat (I Cor. XI, 29). Indigne vero illum sancti definiunt doctores Eucharistiam accipere, qui eo tempore praesumpserit communicare, quo deberet poenitentiam agere; quod scilicet convincitur parvipendere, qui, quod sequitur, surda percipit aure, id est, Si nosmetipsos judicaremus, non utique judicaremur (Ibid., 31). Dum enim in praesenti nobis nimium parcimus, [Col. 0504C] ne nobis in futuro vel parum parcatur, efficimus.

17. Ecce unde contemptus iste generalis emerserit hodierni saeculi canonum, imo Evangeliorum et omnium Domini praeceptorum, cum videlicet quis autumat nil sibi prodesse, si observet minora, qui se novit contempsisse majora. Quid enim hac lege refert [Vulg. affert, male], si non habeat quis canes ad venandum; et abundet meretricibus ad stuprandum? Si ad sui et aliorum defensionem non capiat arma, et ad sui multorumque perditionem criminosa committere [Col. 0505A] non desinat facta? Si non percutiat [(788) 1Kb] fideles delinquentes, quod et canonibus interdicitur, pugno vel baculo; et adulterinae absolutionis, largitionis, vel certe benedictionis flagello, aut pessimorum actuum interficiat illos exemplo? Cum vero Scripturarum [(789) 1Kb] ubique taciturnitas vituperetur asserto ad id ordinatorum officii, praedicatio vero in tantum jubeatur et laudetur, ut etiam omnibus, id est, nec saecularibus exceptis, per prophetam dicatur: Qui audit, dicat, Veni (Apoc. XXII, 17); et per Jacobum 356 apostolum: Si quis erraverit a veritate, et converterit quis eum, scire dedet, quoniam qui converti fecerit peccatorem ab errore viae suae, salvat animam ejus a morte, et operit multitudinem peccatorum suorum (Jac V, 19). Ubi scilicet nullus excipitur; [Col. 0505B] sed qui hoc fecerit, tali remuneratione ditandus asseritur [(790) 1Kb] ut et animae fratris salutem operatus, et suae consecutus dicatur: et alia atque alia probent exempla, Dominum non modo jubere verba et justitias suas enuntiari, sed et facientibus praemia polliceri: non facientes vero vehementer redarguere, et ab eis illorum sanguinem, id est, peccata, vel animas requirendas, quos non monendo correxerunt, minari: quale illius existere, vel quantum possit, pensemus delictum, quem ad enuntiandas justitias suas computat tam esse, ut increpatione compescatur, indignum? Ne igitur suspensi erremus, quae sequuntur cernamus, et causam illico invenimus: Tu vero, ait, odisti disciplinam, quam non obstat legem intellexisse canonicam, et projecisti sermones [Col. 0505C] meos post te (Psal. XLIX, 17), id est, tuum arbitrium, consuetudinem vel arbitrium praeposuisti legi meae. Et quomodo? Si videbas, inquit, furem, currebas cum [Col. 0506A] eo (Ibid., 18), id est non observabas quod per Apostolum mandaveram, id est, Manus nemini cito imposueris, neque communices peccatis alienis (I Tim. V, 22). Et cum adulteris portionem tuam ponebas (Psal. XLIX, 18), et videlicet defendendo, et privilegium eis, quod utinam nunquam [(791) 2Kb] expertus fuissem, ut in adulterio eodem firmiter valerent durare, praebendo. Os tuum abundavit malitia (Ibid., 19): auctoritates ad hoc falssissimas, quod utique tibi liceret, quod nunquam alicui licuit, congerendo. Et lingua tua, hoc astruendo, commiscuit dolos. Sedens adversus fratrem tuum loquebaris (Ibid.) 357 utique coepiscopum legaliter institutum; aut quemlibet Christianum; filium scilicet matris tuae, id est catholicae Ecclesiae, cui utique nullum majus poni valet [Col. 0506B] scandalum, quam ut adulterum sortiatur episcopum, et loco pastoris accipiat lupum.

18. Haec cum faciunt homines, non ad utilitatem audientium annuntiant justitias Dei, sed ad perditionem verba Domini, sinistra scilicet interpretatione corrumpentes, et renitentem ad se Scripturam trahentes, faciunt illi; et tacet Deus, id est, nullum eis contradictorem adversari permittit. Sed audiant quod sequitur, et postea, talibus relictis, sacrificio laudis honorificent Deum; verba scilicet legis Dei amplectenda, tremenda, atque sequenda, primum exemplis, deinde verbis annuntiantes. Illic enim, id est, in sacrificio laudis Dei, iter est ad salutare Dei (Psal. XLIX, 23), id est, [(792) 1Kb] ad Jesum Christum Dominum nostrum perveniendi; nimirum in laudibus [Col. 0506C] Dei, quas paginae continent Scripturarum, invenimus quid sequi, quid agere, quid debeamus cavere ac sperare. Securus ergo quilibet, quamvis peccator, [Col. 0507A] Dei justitias enarret; si non disciplinam Dei, quae est utique promulgatio canonum, odit; si suam constitutionem praeceptis non anteponit illius; si furem ipso intuens demonstrante [(793) 1Kb] , non currit cum eo, id est, non consentit ei, vel defendit eum; si cum adulterantibus verbum Dei, et canonum scita contemnentibus, partem suam non ponit; si os ejus non abundat malitia contra rectitudinem legis loquendi, et lingua ipsius non miscet dolos quemlibet decipiendi; si sedens in cathedra judicandi adversus fratrem non loquitur suum, nec aliquod ei apponit in via Domini offendiculum. Nam si fecerit talia quivis, taceat illi quanquam Dominus [(794) 1Kb] , id est, tacere, contradicere aut nescientes, aut non valentes, aut non ausos permittat, ne aestimet propterea, [Col. 0507B] quod ei sit similis in voluntate, id est, ipsius facta approbet Dominus. Arguetur enim quandoque, et statuentur opera, et intentiones illius contra faciem ejus. His tamen [(795) 1Kb] tam in nutantem, praeter alia et alia, quae hinc dici possunt, constantibus, sciendum neminem ideo ab enarrandis justitiis Dei 358 compesci, ut sileantur; sed ut et sincere dicantur, et ab eo narrentur, qui eas diligit, et custodire pro posse contendit. Cum enim quotidie audiamus: Dixit Jesus discipulis suis; ille veraciter est discipulus Jesu, et illi loquitur Jesus, qui diligit disciplinam Jesu. Nam cum de talibus ipse dicat: Qui est ex Deo, verba Dei audit (Joan. VIII, 47), de caeteris quid sentiat, subdit: Propterea vos non auditis, quia ex Deo non estis (Ibid.).

[Col. 0507C] 19. Quam vero ista de psalmo hic praelibato longe sint ab eo, qui nulla suffultus est potestate; vel quam propria illi, qui plurima praeeminet auctoritate, lector prudens valet advertere; qualis est utique (Confer not. 733) ille, qui reus forsitan talium, apostolicae dignitatis occupare non formidat, ut jam contigit, proh nefas! editum (locum). Cui enim nec ordinationis legalitas, nec conversationis suffragatur honestas, et illi magis congruens mentis et corporis deest integritas, si praedicationis illi interdicitur, non mireris, auctoritas, cum et ministrandi Domino interdicatur illi potestas. Loquere enim, ait Dominus Moysi, ad Aaron fratrem tuum; et dices ei: [Col. 0508A] Homo sacerdos de semine Aaron, qui habuerit maculam, non offeret panes Domino Deo suo, nec accedet ad ministerium ejus (Levit. XXI, 17, 20). Subjungensque: Si caecus fuerit, si claudus, si parvo vel grandi aut torto naso, si fracto pede, si manu, si gibbus, si lippus, si albuginem habens in oculo, si jugem scabiem, si impetiginem in corpore, si ponderosus (Ibid. 18). Cujusmodi igitur stuporis insensibilitate, vel amentia illius obdurentur praecordia, consideret prudentissima urbanitas vestra, qui intelligens, ista omnia moraliter Gregorio ac spiritualiter exponente (Pastoral. curae part. I, cap. ult. sub init.) non visceratim compungitur, sibi praecipue si aliquid horum in anima cernit inesse. Cui vero omnes hae pestes dominantur, a sacerdotio aut affectando aut retinendo si non compescitur, [Col. 0508B] quid de eo vestrae dominationi videtur? Si enim caecus mente quilibet est; si per imbecillitatem animi claudicat, et viam vitae ambulare gressu non valet aequali, quamvis videat illam; si parvo naso, id est discretione modica, bona malis coaequat, aut forsitan praefert; si grandi quidem, sed torto est naso, id est si discernendi subtilitate eatenus [(796) 1Kb] pollet, ut 359 fraudulentus adeo sit, ut bausiator [(797) 1Kb] vulgo dicatur; si fracto pede vel manu, de virtute in virtutem, ut illi qui visuri sunt Deum deorum in Sion, ambulare, vel bonae operationis nil efficere valet (Psal. LXXXIII, 8); si gibbo terrenae sollicitudinis nimium pressus, his solummodo, quae calcantur, intendit incurvare; ut transeamus daemones [(798) 1Kb] , cujus animae dicere non desistant miserrime, ab his [Col. 0508C] utique, quae agenda fuerint, mente cernendis; si albugine obcaecatur superbiae, sapientem se utique aut justum aestimans fore; si carnalis petulantiae scabies illi jugiter dominatur; si impetigini avaritia eum possidet similis, quia cum animam immaniter dehonestet, si adipiscitur in terra quod cupit, nullum de eo sentit, quod in coelo perdit, dolorem; si genitalium adeo devastetur lascivia, ut etiam cum non exercet illam opere, ab hac non recedens cogitatione, ponderosi nunquam ritu quiescat; offerre panes Domino qualiter praesumit, qui prohiberi se ab eo, cui debent offerri, quotidie audit?

20. Omissis (l. autem) enim caeteris, tres tantum [Col. 0509A] de istis reprobationum causis, hic [l. utique] uti ponere non fit onerosum. Si albuginem saltem habet in oculo, si jugem in corpore scabiem, vel si est ponderosus, nonne satis est reprobatus? Ista enim tria, cum utrumque, id est, et spiritalem, cui resistit Deus, superbiam (Jac. IV, 6), et corporalem, cujus ignis succensus esse in furore Domini dicitur (Deut. XXXII, 22), significent corruptelam; quem non conturbent in sese recognita, quem non perterrefaciant audita? De his enim duobus beato Job de diabolo dicitur: Sub umbra dormit in secreto calami, et locis humentibus (Job XL, 16). Uni eorum resistere, ut diximus, dicitur Deus, alterius ignis in ipsius asseritur furore succensus. Unum illorum ex archangelo fecit diabolum 360, alterum ex eo, qui filius per [Col. 0509B] gratiam existendo, patrem ipsius praecepto appellare promptissime debuerat Deum, ob vitae immunditiam filius appellatur diaboli: utar ut hic auctoritate Zenonis beati, in sermone videlicet quem de Juda patriarcha, et Thamar nuru ipsius, more suo luculentissime fecit, dicentis: Omnium corrupte viventium diabolus pater est (lib. II, tract. 14). Et o quam [(799) 3Kb] non manducat verendam carnem Domini, nec bibit ejus sanguinem [subaudi is], in quo diabolus per tria ista vitia, hoc est, superbiam, hypocrisim, atque luxuriam requiescit, licet communicare cum fidelibus videatur, Domino dicente: Qui manducat meam carnem, et bibit sanguinem meum, in me manet, et ego in eo (Joan. V, 57); cum et per conversionem ita hoc possit resolvi: Qui in me manet et ego in eo, [Col. 0509C] ipse manducat carnem meam, et bibit sanguinem meum. In quo enim Deus manet, et ipse in Deo, quomodo in eo diabolus dormire possit non video. Dormit vero in eo qui per hypocrisim vel elationem umbrosus et vacuus, per luxuriam existit humectus. Quid ergo manducat, quando communicat? Judicium si respondes (I Cor., II, 20), Apostolo connives, et intelligere me pariter commones, quia pro eo judicabitur, id est, damnabitur, quia cum indignus existeret, Christi est ausus carnem manducare, et sanguinem bibere; ac propterea quod debuerat illi fore salvatio, est factum damnatio. De substantia vero corporali, quam sumit, cum sit mea nunc quaestio, [Col. 0510A] mihi nunc quoque ipsi loquar, ita succumbo. Cum sit enim digne sumenti vera caro, panis licet, quod olim fuerat, videatur, et sanguis, quod vinum; indigne sumenti, id est, non in Deo manenti quid sit, nedum dicibile, incogitabile fateor mihi, 361 et Altiora te ne quaesieris, et profundiora te ne scrutatus fueris (Eccli. III, 22), dictum [id est puta] putare hinc quoque mihi.

21. Sed audiamus quid inde quidam, id est, Joannes dicat Chrysostomus: forsitan enim conjectare hinc aliquid poterimus. »Nemo, inquit, sit Judas in mensa. Hoc sacrificium cibus est spiritalis: nam sicut corporalis cibus, cum ventrem invenerit adversis humoribus occupatum, amplius laedit, magis nocet, nullum praestat auxilium; ita et iste spiritalis [Col. 0510B] cibus, si aliquem repererit malignitate pollutum, magis eum perdet, non sua natura, sed vitio accipientis. Pura igitur mens in omnibus, pura cogitatio, quia et sacrificium purum est. Sanctam igitur animam tali sacrificio praeparemus.« (Tract. 61 in Joan.). Augustinus quoque: »Quod accepit Judas bonum fuit, sed malo suo bonum accepit. Non ergo mirum, si datus Judae panis Christi, per quem manciparetur diabolo; cum videas econtrario datum Paulo angelum diaboli, per quem proficeret in Christo (Tract. 62, suh init.).« Hoc itaque mihi sensu videtur idem esse hoc sacrificium bono quod malo, digno quod indigno; sed non idem praestare. Digno videlicet quia vitam, indigno quod tribuit mortem: digno quod gratiam, indigno quod iram; ita enim et continet [Col. 0510C] Psalmus: Adhuc, inquiens, escae eorum erant in ore ipsorum, et ira Dei ascendit super eos (Psal. LXXVII, 30), de manna utique referens fastidito; quod intelligi minime obstat de sacrificio Domini indigne accepto, cum et Judae hoc demonstret perditio, ei in sermone Domini aliquid subintelligi oportere: hoc est, Qui manducat carnem meam digne, et bibit meum sanguinem digne, in me manet et ego in eo (Joan. VI, 57). Quod si ita est, videndum quibus dicatur: Venite ad Bethel, id est domum Dei, et impie agite, et sacrificate de fermentato laudem (Am. IV, 54). Nam de digne oblato sacrificio, quod caro sit, nihil haesito. Christi Apostolus attamen [Col. 0511A] cum et de eo dixisset: Itaque epulemur, subjunxit, non in fermento veteri, neque in fermento malitiae et nequitiae (I Cor. V, 8). In quibus nimirum verbis omnis malivola extruditur, tam a sumpturis, quam a porrecturis corpus et sanguinem Domini, intentio. Cum vero illa specialissime [(800) 2Kb] oratione consecretur oblatio populo porrigenda, ubi Deo dicitur: Pater noster, qui es in coelis (Matth. VI, 8); qui filius corrupte vivendo exstat diaboli, 362 ut Zeno sanctus affirmat, quid cogitet quantum se metiatur, alii committo perpendere; nam non sufficio ipse. Considerari sane in psalmo valet facillime, quam in his duobus, id est, superbia atque luxuria, alterum ex altero pendeat, cum Psalmista expostulet: Non veniat, inquiens, mihi pes superbiae [Col. 0511B] (Psal. XXXV, 12): hoc est, non conculcet in terra vitam meam jactantiae daemon (Psal. VII, 6), terrena me solum ambire suadens. Ubi et sequitur: Et manus peccatoris non moveat me (Psal. XXXV, 12): spiritus utique fornicationis, qui, ubi cenodoxiae spiritus cor religiosi cujuslibet occupaverit, statim corpus illius libidinis agitat motu. Commotus igitur cur operetur iniquitatem, monstratur, dum subditur: Ibi ceciderunt qui operantur iniquitatem (Ibid., 13). Ubi? In superbiam primum, hinc demum in luxuriae voraginem. Et quare? quia expulsi sunt (Ibid.), inquit. Unde? a gratia Dei: et ideo non potuerunt stare, indignissimi Eucharistiam facti gustare, Domino taliter intercedente: Quicunque manducaverit de carne sacrificii, quod est Domini, et immunditia [Col. 0511C] ejus super ipsum est, peribit anima illa de populo suo (Levit. VII, 20, 21).

22. Sed cum scriptum sit quia nihil in terra sine causa fit (Job V, 6): causam ipsam (non diffiteor) videre videor plerumque ita posse contingere. Pone quemlibet nobilium scholis tradi; quod utique hodie magis fieri ambitu videtur episcopandi, quam cupiditate Domino militandi: ecce pes unus superbiae, parentum scilicet elata voluntas. Is cum adolescere coeperit, aut de ipsa nobilitate, aut de quovis intellectus acumine, aut fortassis pulchritudine corporis, aut quia sit ei, ut de quadam refert Hieronymus, cygneo canore vox forsitan dulcior, incipit insolescere. His igitur daemonicis superbiae pedibus [Col. 0512A] concultatus enervatur, et propter jactantiam, ut ille primus in aerem crassiorem, ita iste in lasciviam prosternitur turpiorem. Hinc demum non tam bigamus, quam multigamus effectus, sine examinatione [(801) 1Kb] provehitur ad sacerdotium, quod occasio sequentium omnium usque ad perditionem animarum est profecto malorum. Cum enim hi ex saecularibus, qui non penitus sunt litterarum expertes, secunda in Pentecoste feria audiunt dixisse Jesum discipulis suis, utique et illis qui tunc erant, et istis qui modo non ejus disciplinam, doctrinam scilicet, correctionem, necnon et interdicta odio habent: Qui non intrat per ostium 363 in ovile ovium, sed ascendit aliunde, ille fur est et latro (Joan. X, 1): nec mentiri non potuisse non ignorant Veritatem; non consequi [Col. 0512B] quoque, ut qui fur est, esse possit pariter pastor: ovile vero intelligunt esse Ecclesiam, quae utique oves continet illas, quae erunt in judicio ad dexteram statuendae, quamvis et [id est in Ecclesia] illic mistae sint iis, qui ad sinistram erunt locandi, quibus et perpetuum nunquam deerit vae. Pastorem legalem [l. illegalem], episcopum furem, pseudopraesulem vident; quid de ejus curant provisione, quem cognoscunt non patremfamilias posuisse, sed ipsum latrocinaliter se imposuisse? Quid de ejus benedictione, quem sciunt maledictum esse, Gregorio testante, quia benedictio illi in maledictionem vertitur, qui ad hoc ut fiat haereticus, promovetur. Cujusmodi vero sectae haereticus? Illius utique, illius, de cujus auctore legimus Petrum dixisse: Pecunia [Col. 0512C] tua tecum sit in perditione, eo quod aestimasti donum Dei pecunia possideri (Act. VIII, 20). Cum vero communicans haeretico, sit et ille haereticus; quid rogo faciendum, quid cogitandum, quid aestimandum de talibus? Excommunicatio vero illorum quam [id est quantum] potest ab illo timeri, qui excommunicatos eos non semel, sed millies canonicis non nescit legibus? Consecratio quantum amplecti, dicente Domino: Quod tetigerit immundus, immundum erit? (Num. XIX, 22.) Damnatio quantum vereri, suadente Christo: Qui sine peccato est vestrum, primus in illam, hoc est, meretricem, lapidem mittat (Joan. VIII, 7)? Nam isti sunt praecipue qui meretriculas [(802) 1Kb] jubent ad stipites excoriandas ligare.

[Col. 0513A] 23. Memini me in Rheno bicorni tantum pertulisse quondam pavorem, cumulis utique ad instar collium ebullientibus fluctuum, ut Euxino freto majus habuisse putaverim nullum: sed cum nautas fiducia peritiae navigandi jocari vidissem, metu amisso, audaciam [subaudi memini me] sumpsisse non modicam. Hoc itaque [(803) 1Kb] ut uti hic non incongruum judicetur exemplo, si saeculares ad tanta divini terroris quae isthic depinxit tonitrua, quae legentes intelligere nos negare non possumus, vidissent expergisci, utcunque nihilominus et illi timerent. At cum nos videant ridendo ea quoque legere saepe, et tam obstinate adversum talia, tamque audacter resistere, et rebellione contra Deum publica obdurari; si Illi talia non curant, mirumne alicui: potest videri? [Col. 0513B] Illi nempe quid dicatur, nedum intelligant, utrum vere dicatur ignorant. Unde et excommunicationes nostras cum absolutionibus parvi ducunt, quia, quantum intelligere possunt, et nos a sanctis canonibus excommunicatos cognoscunt, et ligatum neminem ligare vel absolvere posse arbitrio proprio 364 comprehendunt. Ad praedicandum sane cum inaniter pervenitur: quamvis dixisse Dominus recolatur: Quae dicunt facite, quae autem faciunt nolite facere (Matth. XXIII, 3); Apostoli tamen exaggerando sermonem quid dicere possint, non sibi credunt deesse. Quid praedicas non furandum, spoliando pauperes, ut locupleteris, pejus omnino furaris (Rom. II, 21). Qui dicis non moechandum ullo modo, mille modis in actitando pejus moecharis (Ibid., 22), multinubus [Col. 0513C] dum quoque non esse vereris. Quid tamen inde proveniat, non a me discere quivis expostulet. Gregorium audiat: Causa, inquit, ruinae populi sacerdotes mali [(804) 1Kb] . Qui utique, nisi eos contemnerent canones, imo nisi prophetica, evangelica, et apostolica pro nihilo ducerent dicta, nullus saecularium tam ea parvi duceret vesania, sed omnes a nobis tam studiose venerata, omnino cognoscerent veneranda. Venerarentur vero a nobis utcunque, si diligerentur. Diligerentur autem, si non illa tam sancita fuissent austere, quae contraria sunt libidini ac luxuriae maledictae, cujus detestationem nemo litteratus, etiamsi velit, permittitur ignorare. Omnes vero eam [(805) 1Kb] odisse, voluptatem vero ipsius diligere, quamvis gehennae suspectu multi eam cavere; [Col. 0513D] ac per hoc adversarium nobis sermonem divinum in via praesentis temporis, Christo testante, exsistere.

[Col. 0514A] 24. Sed velimus nolimus, ipsos legis Dei, quos modo tam obduranter odimus atque contemnimus, libros habebimus judices, ipsos accusatores, quos haberi oportuerat defensores. Scriptum est enim: Judicium sedit, et libri aperti sunt (Dan. VII, 10): quod quamvis et de conscientiis singulorum valeat intelligi; sciendum ex eo, quod in libris continetur, omnes judicandos. Monstrat Propheta alius, dicens: Conversus sum, et levavi oculos meos, et vidi, et ecce volumen volans, et dixit ad me: Quid tu vides? Et ego dixi: Ego video volumen volans; longitudo ejus viginti cubitorum, et latitudo ejus decem cubitorum. Et dixit ad me: Haec est maledictio, quae egreditur super faciem omnis terrae; quia omnis fur, sicut ibi scriptum est, judicabitur; et omnis jurans, ex hoc [Col. 0514B] similiter judicabitur. Et educam illum, dicit Dominus exercituum, et veniet ad domum furis, et ad domum jurantis in nomine meo mendaciter, et commorabitur in medio domus ejus, et consumet eum, et ligna ejus, et lapides ejus (Zach. V, 1, 4). Audite, ait alius, ut ad alia transeam, audite hoc, sacerdotes, et attendite, quia vobis judicium est, quoniam laqueus facti estis speculationi (Ose. V, 1). Quid intelligi lucidius, quid quaeso apertius potest? Speculatorem quippe esse oportere pontificem, qui dicit, innuit: Speculatorem te posui, ait Dominus exercituum, domus Israel (Ezech. III, 17). Unde et episcopus Graece, superintendens 365 dicitur Latine. Qui si hoc agere aut nescit, aut negligit, aut, quod est gravius, non jussus praesumit; laqueus speculationi, id est episcopali [Col. 0514C] ordini, et causa perditionis dubio procul efficitur, maxime si non inscius, sed conscius id operatur. Ait enim de talibus Apostolorum praecipuus: Melius illis fuerat non cognoscere viam veritatis, quam post cognitionem retrorsum converti ab eo, quod traditum est illis, sancto mandato (II Pet. II, 21). Quod stipulans ego, visceratim (quid alii de se sentiant, illorum interesse dimittens) cum eo, qui ante me idem deprompsit, exclamo: Utinam non fuissem vir habens spiritum, nec ad me sermo factus fuisset Domini! (Mich. II, 11.) Quid enim mihi [(806) 1Kb] corrupte viventi sermo Domini, nisi perspicuae contra illum rebellionis indicium, et perditionis est cumulus meae? Cum enim ille bonis praemia, a malo vero recedentibus veniam promittat, neminem decipit, omnibus [Col. 0514D] dicit: Filius hominis venturus est in gloria Patris sui cum angelis suis, et tunc reddet unicuique secundum opera ejus (Matth. XVI, 27). Quem secutus [Col. 0515A] Apostolus ait: Omnes enim astabimus ante tribunal Christi, ut referat unusquisque propria corporis prout gessit, sive bonum, sive malum (Rom. XIV, 10). Quidam quoque nec minus vere, cujus tamen dicta Veronenses [(807) 1Kb] Cleronomi nolunt cantare: Ad cujus adventum, inquit, omnes resurgere habent cum corporibus suis, et reddituri sunt de factis propriis [Col. 0516A] rationem: et qui bona egerunt, ibunt in vitam aeternam; qui vero mala, in ignem aeternum. [(808) 1Kb] Subveniat, sed rogandum, tuuc illi Christus, qui illic potest vereri: De ore tuo et scriptis tuis te judico, serve nequam (Luc. XIX, 21), audire, et ad se ipsum talpae, ad caeteros caprearum usum visu increpari fuisse. Amen.



366 DE CONTEMPTU CANONUM PARS SECUNDA.
[Col. 0515]

[Col. 0515B] Ut prioribus sane posteriora respondeant [(809) 2Kb] , lectoris hic advertat perpensio, nullam me meae admirationi, ac studiosissimae indagationi aliam invenire causam quivisse, nisi pseudopontificum culpam, tam generalis, proh dolor! canonum divinorum contemptus; ipsam vero manu peccatoris, id est diaboli, ob superbiae vindictam, per enervitatem luxuriae commotam, quae in furoris Dei igne succensa ardet hodie in saeculo (Deut. XXXII, 22), arsura usque ad inferni novissima, devorans terram, ubi est plantata vinea Domini sabaoth, cum germine bonorum operum, quem [l. quod] debuerat ferre; vel certe cujuslibet miseri, dum illud scilicet comburendo temporaliter, aeternaliter ut comburi cum anima non cesset, sibi redditam [f. reditum] [Col. 0515C] facit: vel certe terram cum germine devorat, dum, ut alius dicit, ad perditionem omnia quaecunque egit bona ita perducit, ut nihil ei prosit, si quid boni aliquando fecit; quod tamen de illa dictum libidinis arbitror perseverantia, de qua Computruerunt jumenta in stercore suo (Joel I, 17), prophetica conquerendo fatetur Deus ipse loquela. Et montium, id est praesulum, fundamenta (Deut. XXXII, 22), id est, ipsa initia discendi legem Dei per pestiferam comburens [Col. 0516B] adeo lasciviam, ut cum opus fuerit, nemo fere inveniri possit ad eligendum idoneus, nemo, qui legaliter electo, proh nefas! manus imponat, omnimodis dignus. Cumque se ita res habeat, et, quod canones sancti praecipue detestantur, isti maxime amplectantur; dum nolunt ista cavere, caetera non verentur 367 pro nihilo ducere. Hoc omnes Ecclesiae filii contemplantes, parvipendunt et ipsi omnia quae in Scripturis continentur, exemplis talium solummodo innitentes, pietatique Dei ultra quam ipse promisit, sese credentes; justitiam vero illius post dorsum ponentes, ideoque sine formidine suis voluptatibus, et mortiferis voluntatibus passim deserviunt omnes. Cur vero lex ecclesiastica tam nullipendatur, lex mundana cur tam timeatur, levis [Col. 0516C] responsio est: quia videlicet magis timent homines amittere pecuniam, quam perdere animam; plus verentur poenam temporalem, quam perpetuam damnationem.

2. Quaerat et aliquis cur prae caeteris gentibus baptismo renatis, contemptores canonicae legis, et vilipensores clericorum sint magis Italici. Hoc fateor causa superius relata. Quoniam quidem libidinosiores eos [(810) 1Kb] , et pigmentorum venerem nutrientium [Col. 0517A] frequentior usus, et vini continua potatio, et negligentior disciplina facit [(811) 1Kb] doctorum: unde ad tantam consuetudo, et majorum eos exempla jam olim impulerunt impudentiam, ut solummodo [(812) 1Kb] barbirasio, et verticis cum aliquantula vestium dissimilitudine nudo, et quod in ecclesia cum negligentia agunt non parva, unde tamen affectant magis placere mundo quam Deo, a ritu distare eos videas laico. Inde prae se, fateor [(813) 1Kb] , illi eos contemnunt, et exsecrationi, ut dignum est, habent. Sic enim eis promisit in persona sui ordinis, Heli utique filiorum detestans insolentiam, qui dixit: Quicunque honorificaverit me, honorificabo eum; qui autem contemnunt me, erunt ignobiles (I Reg. II, 30). Per Malachiam quoque cum de probis [Col. 0517B] praemisisset: Labia sacerdotis custodient scientiam, et legem requirent ex ore ejus, quia angelus exercituum Domini est (Malac. II, 7); de reprobis quid dicat videndum: Vos autem, ait, recessistis de via, et sandalizastis plurimos in lege. Irritum fecistis pactum Levi; propter quod et ego dedi vos contemptibiles omnibus populis (Ibid., 8). Et per alium: Ipsi me provocaverunt in eo qui non erat Deus, et irritaverunt in vanitatibus suis. Et ego provocabo eos in eo qui non est populus, et in gente stulta irritabo illos (Deut. XXXII, 21). Subditque illam pessimam, hic tactam non semel, unde omnia ista prodire jam diximus mala, scilicet sortem: Ignis, qui utique libidinis esse non ignoratur, succensus in furore meo, et ardebit usque ad inferni novissima; devorabitque terram [Col. 0517C] cum germine suo; et montium fundamenta (Ibid., 22), id est, Christianitatis initia, apostasia 368 sequente, comburet. Nunc enim evidens talis est a Deo et fide percepta recessio, cum quis praesente ipso non timet talia contra illum committere, quae ille minatur inexstinguibili combustione vindicaturum se itatenus fore, ut nihil ei boni, quod gessit usque ad ipsum quod percepit baptisma, possit prodesse, maxime si non inscius, sed certissimus id actitat quisque.

3. Didici nam, proh dolor! [(814) 1Kb] quemdam [aliis eodem ipsissimo referente] quod fere ipsa eademque, qua miserrimus idem cantaverat hora, cum recoleret quoque in Job historia: Ignis est usque ad perditionem devorans (Job XXXI, 12), neque ignarus [Col. 0517D] expositionis foret; prolatum reminiscens etiam dixisse de Deo Apostolum: Quod omnia nuda et [Col. 0518A] aperta sint oculis ejus, ad quem nobis sermo (Hebr. IV, 13), id est, cui loquuntur ipsa etiam quae cogitamus, nedum lateant quae perpetramus: hoc ipso letifero igne ita succensum, ut illecebroso libidinosissimus tactu pruritui subscalpentem concitari in suimet interitum fecerit, vice reciproca voluptatem obsceni fluxus ad unguem; minus quidem turpiter quam alii, si tamen in turpitudine tali aliquid possit, quod non sit turpissimum, dici. Quid tali fuit, quaeso, matutinis illis laudibus interfuisse, nisi publicatio rebellionis contra Deum, perspicue servitio quod fecerat Domini incassum vadente? Melius incomparabiliter sane fuerat ei matutinis neglectis dormisse, quam tantum malum eisdem peractis fecisse. In tantum enim, teste Gregorio [Col. 0518B] (Moral. in Job. l. I, cap. 3 et in 7), displicent Deo mala, ut nulla placeant ei mista malis bona. Nedum nos putemus seductissima [f. seductissime] placere ea illi bona, quae malorum sequentium vicissitudine fuerint compensata: Vestimentum enim, ait, mistum sanguine erit in combustionem, et cibus ignis (Isa. IX, 5). Alius item: Gloriam eorum in ignominiam commutabo (Osee IV, 7). Et, ne de quibus dicat, haesites, subdit: Peccata populi mei comedent, et ad iniquitatem eorum sublevabunt animas eorum. Et erit sicut populus, sic sacerdos. Et visitabo super eum vias ejus, et cogitationes ejus reddam ei. Et comedent, et non saturabuntur; fornicati sunt et non cessaverunt; quoniam Dominum reliquerunt in non custodiendo. Fornicatio enim, et vinum, et ebrietas, auferunt [Col. 0518C] cor (Ibid., 8), id est perimunt rationem. Itemque: Non libabunt Domino vinum, et non placebunt ei. Sacrificia eorum quasi panis lugentium; omnes qui comedent eum, contaminabuntur; quia panis eorum animae ipsorum (Osee IX, 4). Formidolosa nimium 369 sententia! Sed si quis contendat Judaeorum sacerdotibus haec solummodo convenire, audiat sibi repugnantem Apostolum ita: Quaecunque scripta sunt, ad nostram doctrinam scripta sunt (Rom. XV, 8). Dicente vero de talibus eodem Apostolo: Quomodo praedicabunt, nisi mittantur (Rom X, 15); si missi fuissent, et non potius permissi, id est, si legaliter assumpti, electi, ordinati, et quod sibi competeret agerent; non solum pro sui, sed etiam innumerabilium salute coronam perpetuam mererentur: ut econtra [Col. 0518D] nunc [subaudi merentur] ignominiam sempiternam, cum usura quoque indeficientium lugendi poenarum. [Col. 0519A] Veniens ad Babylonem, ibi liberaberis, et illic redimam te (Mich. IV, 10), dicit, qui per alium loquitur Dominus, dicens: Frons meretricis facta est tibi, noluisti erubescere (Jer. III, 3). Quae utinam duo nos infelicissimos commonefacerent, et cum Josia rege scissis vestibus dicere quemlibet nostrum ad reliquos facerent: Ite, consulite Dominum super me et super populum meum et super omnem Judam (IV Reg. XXII, 13), quem intelligere possumus confessione Dei insignem catholicam Ecclesiam, de verbis voluminum istorum, canonum scilicet et decretorum quae continentur in archivis ecclesiarum: Magna enim, ait ille, ira Domini succensa est contra nos, quia non audierunt patres nostri verba librorum istorum, ut facerent omne quod scriptum est in eis: ut patres [Col. 0519B] intelligas Ecclesiarum pontifices. Quatenus ille saltem cuilibet nostrum respondere dignaretur: Haec dicit Dominus Deus Israel: Pro eo quod audisti verba voluminis, et perterritum est cor tuum, et humiliatus es coram Domino, auditis sermonibus contra locum istum et habitatores ejus: quod videlicet fierent in stuporem et maledictum, et scidisti vestimenta tua, et flevisti coram me, et ego audivi, dicit Dominus. Idcirco colligam te ad patres tuos, et colligeris ad sepulcrum tuum in pace, ut non videant oculi tui omnia mala, quae inducturus sum super locum istum (Ibid., 18).

4. Quorsum tamen haec, detrahendi avida aemulorum si requirat invidia? Nimirum ut quod innotescere nequiverunt praemissa, demonstrent termino proxima: [Col. 0519C] nempe ut patefieret quaerenti, unde iste, id est, hodiernus praevaluerit canonum sanctorum tam universalis contemptus. Ad hoc perventum nostra est inquisitione atque indagatum, eorum contigisse sine dubio culpa, qui cum eos legant, atque intelligant, pro nihilo ducunt. Tum quare hoc faciant pariter est indagatum: quia videlicet cum illa, quae illi magnopere interdicunt, isti libentius agant; [(815) 1Kb] quae praecipiunt enixius, exsequi omnimodis nolunt. Quae sunt utique illa? Duo: Doctorum scilicet Ecclesiae prohibita millies mulierositas, sive illecebrosa non uniformis, Deoque magis detestanda voluptas, et neglecta ipsorum Christo amabilis castitas. Quae [(816) 1Kb] , tria cum caetera, quae in libris 370 continentur divinis, faciant omnino contemni, contemptores [Col. 0519D] ipsos [(817) 1Kb] jure vicario a Deo monstratum est reprobari, reprobationem vero ipsam poenam subsequi sempiternam, non vero pro uno tantum peccato, sed etiam pro malo, quo alios perdunt, exemplo.

5. Hujus pestilentiae cum nullum posuerim remedium, [Col. 0520A] fateor me defecisse, nisi tria succurrissent hic praemissa memoriae. Quae sunt vero ista? Fornicati sunt, inquit propheta, et non cessaverunt (Osee IV, 10). Quod dum cum illo confero, ubi dicitur: Peccasti, quiesce (Eccli. XXI, 1): et cum illo, ubi legitur: Qui furabatur, jam non furetur (Ephes. IV, 28); videretur mihi aliquid fornicatoribus profuisse, si a fornicando studerent cessare. Reliquiae cogitationis diem festum agent tibi (Psal. LXXV, 11), dum Psalmista Deo loquitur quoque; videtur mihi innuere, ut cogitatione nequam derelicta, quod sit enitendum, [(818) 1Kb] ne virus mortiferae delectationis in effectum sceleratae prodeat actionis, scabies uti pessima scilice, ab interioribus cutis; eumque diem fore de nobis Deo solemnem, si pravum opus nostram non sequitur [Col. 0520B] voluntatem. Veniens quoque ad Babylonem, ibi liberaberis (Mich. IV, 10), dum lego; cum quis de criminibus ante actis confunditur, prodesse ei multum mihi videtur. Josiae quoque regis me multum oblectat exemplum, dum illud cum eo confero quod legitur in Pentateucho: Qui timuerit, inquit, verbum Domini de servis Pharaonis, fecerunt confugere jumenta et pecora sua in domo; et non cecidit super ea grando (Exod. IX, 20). Illud quoque dicens: Beatus homo qui semper est pavidus: qui vero mentis est durae, corruet in malum (Prov. XXVIII, 14). Vidisti, inquiens Dominus, Achab, quomodo humiliatus est coram me? Quia igitur humiliatus est mei causa, non inducam malum in diebus ejus (III Reg. XXI, 29).

6. Quae utique meam relevare quantulumcunque [Col. 0520C] non diffiteor desperationem, quamvis nullam praebeant securitatem. Non modice nam me terret dum alibi lego, quia sicut non proficit plagato medicinae alicujus impensio, si adhuc ferrum in eo sit: ita non prodest poenitentia illius qui peccatum, quod plangit, non deserit, ut Balaam utique compunctio, et Esau consternatio prodit: hoc idem quoque astipulante Domino, dum dicit: Quam vilis factus es iterans vias tuas (Jer. II, 36), Gregorium (Homil. 37, in Evang.) quoque dixisse dum lego, vel audio, quod ad magna praemia perveniri non possit, nisi per magnos labores; et meos considero mores: si non perterreor, insanire me fateor. Si enim ad magna praemia non pervenitur, ad maxima supplicia quod sine dubio perveniatur, intelligi datur. Quid enim [Col. 0520D] in coelo, quod non sit praemium magnum? Quid in inferno, quod non sit maximum damnum, tribuitur? Quam vero me dulcisona oblectet illa Domini, qua dicitur, vox: Gaudium est in coelo super uno peccatore (Luc. XV, 7): 371 quam illico terreat, dum subjungit, poenitentiam agente, nequeo dicere. Dum [Col. 0521A] enim quid sit poenitentia, vel in canonibus sanctis, vel in eorum qui eam digne fecerunt, exemplis considero, et ignaviam pariter meam attendo; vae, vae, vae, tantum clamare compellor. Nam, derelictis sceleribus, verissimum atque piissimum tenemus promissum dicentis: Convertimini ad me, et ego revertar ad vos (Zach. I, 3). De his vero, quae relinqui non valent, quid cogitem, nedum dicam, dubius exsto. Scriptum enim cognosco de Deo: Si concluserit hominem, quis ei dicere potest: Cur ita facis? (Job XVIII, 8.) De quovis etiam talium: Immisit enim in rete pedes suos, et in ejus maculis ambulat. Quem utique utrum absolvere dignetur ille de quo canitur: Qui aperit, et nemo claudit; claudit, et nemo aperit (Apoc. III, 7) necne, non est hominum in hoc saeculo [Col. 0521B] judicare. Scriptum est enim: Nescit homo utrum odio an amore dignus sit, sed omnia in futurum servantur incerta (Eccle. IX, 1). Quae tamen sententia, ut peccatori desperationem adimit, ita justo sollicitudinem adjicit, si quod competit, agere non desistit. Ut scilicet nemo in hac vita sit sine cura, sed qui sperat in Domino, speret, ita tamen ut quod ipse promisit, non aliud quidlibet inaniter speret; et qui gloriatur, non in se, id est opere suo, atque virtute, sed si gloriatur, in Domino glorietur (II Cor. X, 17).

[Col. 0522A] 7. Sed jam nunc sufficiant ista, scaturigine contemptus canonicae sanctionis abunde monstrata. 372 Nam stulti proprium esse sensum tetum effundere suum (Prov. XXIX, 11), asserto monstratur Scripturae; simulque [(819) 1Kb] cavendum in silvam ne ligna ferre, hortisque sitientibus in flumine vecors aquam mittere, jure vituperer ipse. Quia vero meam inertiam urbanitas quondam, si recolitis, quomodo orarem, est dignata consulere vestra; quid mihi sit instanter orandum in vestri libro amici aequinomi, atque ad me persequendum socii, invenisse confiteor meam modicitatem, Huberti, quod et isthic ponere operae pretium duxi.



COLLECTA.

Conspirantes, Domine, contra tuae rectitudinis [Col. 0522B] firmamentum, dextera virtutis tuae prosterne, ut justitiae non dominetur iniquitas, sed subdatur semper falsitas veritati. Per Dominum.



SECRETA.

Oblatis, quaesumus, Domine, placare muneribus, et nos ab inimicis clementer libera nostris. Per Dominum.



POSTCOMMUNIO.

Haec nos communio, Domine, et a cunctis exuat delictis, et ab inimicorum defendat potenter insidiis. Per Dominum.




[Col. 0521]
RATHERII OPUSCULUM [(820) 3Kb] AB EO INSCRIPTUM QUALITATIS CONJECTURA CUJUSDAM.
[Col. 0521]

[Col. 0521D] 373 1. Cogor per omnes actus, sermones, intentiones insuper meas osorum cavillationibus respondere, quasi ego sim utique solus, qui non [Col. 0522D] debeam ad illud supremum judicium, ubi omnia hic incorrecta sunt ventilanda, venire, sed de omnibus in hoc saeculo rationem hominibus reddere: [Col. 0523A] cui scilicet non liceat soli nisi praefixo loqui, [subaudi nec liceat] de uno saltem in alterum transire sine ratione reddenda cubiculum; cum Dei misericordia, et illius [(821) 1Kb] eleemosyna, qui mihi contulit ipsa, habeam multa, nec interdicta mihi sit eis fruendi licentia. Et utique si inter se talia [subaudi osores] collatrarent, non mirum fuerat; [(822) 2Kb] tales mirum haud modice de talibus 374 fatigare imperiales si ausi sint aures. Quid enim ad illum, cui de tota climatis nostri est cogitandum monarchia, opus referre, de uno in alterum se si collocat pauperculus aliquis lectum, de uno in aliud si se vertit quilibet latus? Cavillatoribus igitur materia est: ad id, instant cui agendo, ipse uti ministrem, falsa veris, opinabilia certis atque [Col. 0523B] conjungam, rumusculos hic congerens pro valentia vestros, quo vos utique exsatiem cunctos. Quae dicatis, quaeve de me quali quoque sensu dicere valeatis, per quamdam praeveniens anticipationem hujuscemodi, similem cui ante me, credo, de se nullus fecit, de me promere tento ipse relatum. Legat ergo qui volet, et de me proferat pejus quiddam, si valet.

2. Famulos, inquiunt, quos non audet flagellare, 375 malos servos non cessat vocare. Dicit, quia pro eo, quod est animosus atque pauperrimus, nolit ministrum vel capellanum habere, quem [Col. 0524A] fillonem [(823) 1Kb] non audet appellare. Milites non opitulari sibi instanter causari, [(824) 1Kb] quodve capisivissentque illum abduci. Mores, lectionem, et cantum carpere clericorum. Illegale conjugium nominat adulterium [(825) 1Kb] ; legem [subaudi potius] quam consuetudinem, dogmatizat tenendam. Opus servile [(826) 1Kb] interdicit Dominica die. Non modo inusitato, sed et inaudito commissos [id est conversos, seu dicatos Deo] Deo jubet modo servire. Ad magna praemia perveniri non posse nisi per magnos labores (GREG. homil. 57 in Evang). non quiescit clamare. Ubi ergo reges, ubi omnes divitiis affluentes, inde qui voluptuose vadunt viventes? Calamitosis nam iste solum regnum Dei hoc dicto promittit. Nasum semper tenet in libro, inde garrire [Col. 0524B] non cessat. Omnino redarguit omnes, [(827) 1Kb] contiguus nulli, cujus mores placeant illi. Quem vero laudat, qui seipsum semper vituperat? Illa sed forte deceptus Apostoli verissima sententia, male utique intellecta: Si nosmetipsos dijudicaremus, non utique judicaremur (I Cor. II, 31): quasi peccatorem se confiteri alicui sufficiat, si peccatum quod confitetur non deserat; cum utique si alter hoc ei diceret, molestissime ferret. Quae dicit, scribit, [(828) 1Kb] legendaque posteris, praesentibus 376 ut derogent, linquere gestit. Chronographiam [(829) 2Kb] , graecizando vanus, cum non sit saltem Latinus, [Col. 0525A] hujusmodi sui temporis vocat scripturam, quae utique contemporalium sibi contineat vitam; se primum, se mediastino, se rodens ipsum postremo, inde omnes suopte more viventes, genuinum in eis figere non desinit dentem, intactum deserens neminem. Unde quia contra omnes lingua ejus, lingua merito est omnium contra eum. Ferri vero utcunque poterat linguae procacitas ejus; [(830) 1Kb] digitos jure aliquis frangeret contumaces illius, venturis talia scriptitantes. Quid plura? Dissimilis omnibus honorem curantibus est ejus vita. Vestibus non comitur [(831) 1Kb] , calceamentis turpatur, scamnalia non quaerit, mensalibus indiget; lectisterniis mediocribus, caeteraque supellectile delectatur, pretiosa non ambit. Nil quod gloriae pertineat in eo videtur, [Col. 0525B] nil quod honori. Manus tantum et labia cibum lavat sumpturus, necnon et sumpto; faciem raro. Forsitan in patria sua fuerat bacularis [(832) 2Kb] , ideo illi tam honor omnis est vilis, longe aliter saepe licet dictum sit frequentius nobis, filius carpentarii; ideo tam gnarus, tamque voluntarius est basilicas struendi vel restruendi; lapides semper versat et reversat, ipse eos saepe connectit.

377 3. Quae sunt servorum agere non dedignatur; [subaudi eorum quae sunt] dominorum adeo negligit usum, ut posthabito curule pontificali [(833) 1Kb] frequentius decubet humi; Epicurus ac veluti alter, summum in voluptate bonum qui censeat esse, si ventri bene est, si lateri, si pedibus, si sibi est suisque sufficiens soli, contentus. Non curat sibi manducanti utrum quilibet assideat [Col. 0525C] coetus: mensa quippe illius expers divitum, sodalitatem haud respuit nec incongrue vilium, pauperem asserens mensam locupletes dedignari convivas. Inter nobilem et ignobilem ad suum commodum [Col. 0526A] nullam facit distantiam peragendum, multos asseverans nobiles ignobilia, multos ignobiles nobilia saepe fecisse, nobilitatemque ex potentia et proprie actu, quam ex alieno, Sallustio teste, pendere. Fugere sic quem se simulat, tali forsitan modo mercari conatur honorem; ostentatione solummodo, ut cernitur, captat: veram gloriam vana commutat. Labeo, remur, ob talia factus, incidit in eos forsitan actus, quos pene semper in suis deplangit sermonibus, [(834) 1Kb] manu peccatoris commotus, pede superbiae calcitratus, halitu Behemoth inflammatus, a gratia Dei expulsus, non valens consistere rectus, immundum quid, indeque iniquum forsitan operatus. Visitans enim speciem suam tam saepe delinquit [(835) 1Kb] , ut sicut ille quondam in Threnis de aliis, ita iste de se [Col. 0526B] dicere veraciter possit: Oculus meus depraedatus est animam meam (Thren. III, 51). Enimvero nisi ita proculdubio esset, et se talia vel fecisse vel facere unde infernales luere debeat poenas, non agnovisset; ad illam qua prandent caeteri horam, cum sit edacissimus, ipse pransisset [(836) 1Kb] ; carnem ut aliquoties, semper ut alii, comedisset; tot millia vicibus, ut solus existens agere narratur, vae mihi, vae non quoque clamasset. Non desunt enim qui saepissime audiant eum solum quasi cum altero rixari, et aliquando dicere: Quid vis iterum, diabole? Nonne jam consenuisti in talibus mecum; effeta membra, et enerves cur adhuc laceras artus? Nonne tibi satis sum traditus? Nonne satis gehennam habeo emptam? Quid amplius pretii quaeris? Minoris potuit vita perennis [Col. 0526C] emi. Si non sufficiunt vero quae sunt in libro Confessionis meae descripta, recurre, maligne, 378 ad tuum, ubi utique scio nihil malorum meorum omissum, sufficere, sed fateor, poterant tantummodo [Col. 0527A] illa quae [(837) 1Kb] Italia, Francia cantat, et Norica, quae non ignorat Burgundia, recolit Provincia, meminit Septimania, Saxonia loquitur, Suevia recordatur. Inveteratum dierum malorum me nominari valere, sufficere tibi, maligne, poterat jure. Scio tamen versute, scio, quod me quem, proh dolor! tenes, non quaeris, sed per me acquirere [(838) 1Kb] alios satagis.

4. Haec cum audimus, quanti eum habere valemus? Deo displicere illum agnovimus; placabilem nobis eum quomodo facimus? Desperationis enim cum verba sint ista, quid de eo censere valet nostra cum eo aestimatio, ita ut vituperet et sua? Et cum, auctore Apostolo, irreprehensibilem oporteat episcopum esse (I Tim. III, 2); tanta, tam reprehensibilia inveniri in uno valere, quis valeat ferre? Inter omnia vero [Col. 0527B] ejus est maxime miranda loquacitas, cum disertitudinis nulla ei suffragetur facultas, nec magistrorum auctoritas, vel lectorum immensitas. Si mirabilis itaque Deus in sanctis et operibus suis (Psal. LXVII, 36); mirabilior, ut ita dicamus, in talibus tali taliterque concessis: asinae Balaam (Num. XXII, 28), vel eidem idololatrae sacrilego eum possumus comparare; prophetanti utique et decipienti, benedicenti et maledicenti, compuncto et obdurato; Eliu, cum tamen idem esse qui et Balaam credatur, [subaudi possumus] assimilare; quem miratur Dominus ipse sententias sermonibus imperitis involvere (Job XXXVIII, 2), quod agere non desinit iste: lucernae alios illuminanti, et seipsam urenti aptare. Bonitas itaque ei inesse si cernitur aliqua, hypocrisis magis [Col. 0527C] putanda quam bonitas vera; quod etsi restruit, inquiunt, vel construit basilicas, coenodoxiae hoc vitio facit. Utinam mentirentur, vel potius fallerentur! Istud tamen est, istud quod Apostolus prohibet dicens: Nolite ante tempus judicare, quod usque veniat Dominus, qui et illuminabit abscondita tenebrarum, et manifestabit consilia cordium (I Cor. IV, 5). Quamvis me non ab eis tamen in hoc penitus dissentire fatear ipse.

5. Quid tali igitur, inquiunt, episcopatus? Imperatori non servit, duci [(839) 1Kb] nequaquam, in exercitum [Col. 0528A] nunquam, ad cortem [(840) 1Kb] rarissime, et si forte, non sponte. Id tamen si facit, ad palatium 379 quatriduo pergit saltem transacto: quo citius valet, diversorium repetit, librum receptat. De nulla re Caesarem appellat, nil ab eo quaerit, nulli suorum apud ejus clementiam suffragat. Ecclesiae suae nihil acquirit, perdere plurima sinit. Cum primoribus nihil actitat regni, hospitia illorum non adit, colloquia parvipendet; ad suum [id est hospitium] eorum nullum invitat. Nulli illorum quidquam largitur, vel ab eo petit; domum semper vacuus redit. Jusjurandum nemini offert, neque a quoquam requirit. De nulla hujus saeculi gloria aliorum se inframittit [(841) 1Kb] exemplo. Dicit se gloriam ideo detestari, quia, cum voluit, eam nequierit adipisci; modo, dum non dabitur [Col. 0528B] frui, stultissimum eam sit affectari. Pedem si vult aliquis osculari illius [(842) 1Kb] , cum magno eum repellit clamore. Solus, si liceret, tota die sederet, libros versaret vel reversaret. Frequentiam odit, solitudinem diligit, trocho non ludit, aleam fugit, de canibus nil curat, de accipitribus nihil. Interdum loquacissimus, interdum est quasi mutus; risu dissolutus, subindeque tristissimus, rixarique actutum paratus: scurrilitatem vero vel verba otiosa, risumque moventia, omni proferre, sive sit laetus, sive iratus, paratissimus hora [(843) 1Kb] . Det autem, non det, rogari nullo modo volet [f., vult, aut vellet], impatiens semper, patientissimus saepe: quod et si dat alicui, promittere patitur nulli. Fallacissimus, si non dedignaretur mentiri; versutus, [(844) 1Kb] si non [Col. 0528C] exosos et ipse haberet, et Deum crederet habere versutos. Omnibus ambiguus, indeque nulli concinnus. Ex [(845) 1Kb] liberalissimo praeterea, et, ut veracius dicamus, dilapidatore pro prodigio quondam, tam est tenax nuper effectus [(846) 1Kb] , quasi in alium sit virum mutatus: ex quo perspicue instabilitas valet conjici ejus. Dicit, manduca: si nolis, sit tibi compulsio nulla. Bibe saltem, ait: nolentem vero minime cogit. Sede non tibi dicit, non sedentem vero excultare [(847) 1Kb] nequaquam omittit. Si quaeris ab eo importunius aliquid, irascitur; si 380 quod necesse, [Col. 0529A] tacet; inde acrius irritatur; si ingeniose, incipit insanire. Si vult facias, ne facias dicit; si non fieri optat, facito profert. Fallax, etsi nonnunquam in relatibus veracem se semper parere conari [f. conatur], in promissis asserit velle. Nil unquam boni inchoavit quod ad finem perduxerit.

6. Caudam [(848) 1Kb] hostiae indesinenter Domino detrahit, indeque salutem sibi ipse miserrimus adimit. Qui enim perseveraverit in bono usque in finem, hic, teste Domino, salvus, exceptis procul aliis, erit (Matth. XXIV, 13): cum econtra [(849) 1Kb] qui perseverat, ut iste videtur facturus, in malis, perditus absque dubio erit. Et heu miser atque infelix! Quare saltem in isto quo nunc stat, non convertitur termino vitae? Sed videtur nobis quod ideo sit desperatus, [Col. 0529B] [(850) 1Kb] quod immiserit in tali rete pedem suum, in cujus maculis ambulans, expediri nullo modo possit. Dum enim monachus fuerit, et nunc episcopus sit; si relictis ovibus monasterium repetit, timet audire: O pastor et idolum derelinquens gregem (Zach. XI, 17). Sin, Apostolum de se timet dixisse: Habentes damnationem, quia primam fidem irritam fecerunt (I Tim. V, 12). Dominum quoque: Nemo mittens manum ad aratrum, et aspiciens retro, aptus est regno coelorum (Luc. IX, 62). Unde cum fuisset captus [(851) 1Kb] , coepit cantare stultissimus: Ecce quod cupivi jam video. Putabat enim, fatetur, quod esset tunc penitus expellendus, et gaudebat quod ipse non dimiserit episcopatum, sed episcopatus eum; et hac arte volebat, ut dicit, repetere monasterium, promittens [Col. 0529C] sibi propter hoc dixisse Dominum ipsum: Convertimini ad me, et ego revertar ad vos (Zach. I, 3). Quod cum minime processerit, putat de se desperatissimus illud prolatum: Si consulerit Deus hominem, quis ei dicere potest: Cur ita facis? (Job IX, 12.) [(852) 1Kb] Nedum enim de transactis agere poenitentiam, de malis perpetrandis nullam nos sinere eum dicit habere penitus abstinentiam, cum et pro nostris, si sua non haberet, posset omnino damnationem perpetuam metuere, 381 sceleribus; quae utique nec compescit dictis, nec emendat exemplis, nec diluit meritis. Qua scilicet incommoditate triplici interceptus, in quodam [(853) 1Kb] suo opere alio, sic Deo clamare compulsus: Si meos, Domine, mortiferos conatus prosperari permittis, [Col. 0530A] quam mihi fiduciam evadendi relinquis; et si a praesentibus malis non cesso, quam veniam de praeteritis spero? Istam igitur, istam dicit conclusionem illam existere, in quam si quis inciderit, aeternaliter Deo concludente, dum non aperiente, peribit. Peribit vero juste. Justitia enim nil facere potest, ut iste declarat, injuste, ponens exemplum de Apostolo tale: Qui factus est nobis a Deo justitia (Gal. III, 13). Qua utique ejus moestitudine quidam nostrorum decepti, putant eum praesulatum velle dimittere, ipso prosequente, et non negante, quod vellet et nolit. Vellet scilicet, si liceret; nolit, quia non licet.

7. Nos praeterea tanta de eo mendaciter dicit confingere, et ipsa solummodo abominabilem eum omnibus facere; et cum sit animosissimus, acerrime cruciare. In tantum vero non curat si quis de eo [Col. 0530B] male loquatur plerumque, ut duodecim nummos nuperrime cuidam dederit, qui ei tota die conviciaretur, praemii loco. Dicit se ita praeoccupatum timore gehennae, ut nihil amplius sit ei opus timere. Unum etiam [(854) 1Kb] verbum otiosum, et ut nobis [l. nos] credere cogit, turpissimum, tali loco se fatetur dixisse, quod dum recolit, et de eo rationem redditurum se in die judicii audit, omnem verecundiam hujus saeculi in comparatione ipsius pro nihilo ducit, asseverans non posse ullo modo fieri, ut qui [l. cui] de tali verbo, tali loco prolato, occasione quoque pro tali, rationem in die judicii contigerit reddere, Venite, benedicti Patris mei, percipite regnum (Matth. XXV, 34), cum coetu audire valeat beatorum sibi prolatum. Beatitudo enim cum omni [Col. 0530C] careat miseria, verecundia vero de talibus ad maximam pertineat miseriam; qui de tali sermone in conspectu totius rationalis creaturae, angelicae utique atque humanae, 382 rationem reddiderit, beatus esse unquam quomodo poterit?

8. Quid amplius? Qui vult eum cognoscere, studeat librum Confessionis illius totum perlegere: nam si talis, ut illic recitat, est, pejor illo nemo in saeculo est; si vero mentitur se talem esse, mendacissimus convincitur fore. Nullus praeterea liber, nullus sermo, nulla ipsius historia, nil postremo est, quod posteritati legendum dictaverit unquam, quod ejus non accuset, si bene intelligatur, malitiam. [Col. 0531A] [(855) 1Kb] Psalmos se dicit non ideo cantare, quod noverit exaudibiles eos, cum semper aliud cogitet, esse; sed quia cum sentiat se illos perinvitum canere, ipsam vim quam, contra voluntatem eos recitans, sibi ingerit, putet ad hoc aliquid valere quod contra Deum volens actitat ipse, sive ut labia saltem ipsa compellat Deo servire, etsi corde vagante, caeterisque Deo rebellantibus membris; cum et in nullo eorum magis sit ad irritandum Deum, quam in excessibus linguae proclivis. Idem et de jejunio, et omnibus quae bene videtur agere, dicit; inter enim omnia mala desidiosus tam est, ut nisi semper operetur, torpore obdormiat, nec tamen in dormiendo valeat durare, quod tamen aut in scamno, aut humi libentius agit. Poenitentiam pro aliorum [Col. 0531B] se dicit agere, dum usque ad nonam jejunat, cum postea saturetur, peccatis; cum veraciter agat pro suis, insufficientissime quamvis.

9. Quibusdam vero uno tempore tam est benevolus, tam alio malevolus, ut omnes mirentur. Mirum vero, quod mirantibus referre, cur hoc faciat, audet. Dicit enim quod nemo sit in terra, qui in illa [Col. 0532A] re, quae ad illum pertinet, [(856) 2Kb] aliquam super se potestatem, cui non audeat reniti, aut etiam nolit, attrahat. Amplius cum habeat amicum, facturum quidem se dicit quod inevitabilis praecipit potestas; omnibus tamen diebus, quibus quod taliter dedit [(857) 1Kb] ei, cui dedit, tenuerit, semper ei invidiam portabit. Hoc duci inclytae [(858) 2Kb] dixit in fronte, hoc monstravit in Sikero 383 atque Lanzone. Primo enim post infinita mala, quae ei tribus idem Sikerus intulerat vicibus, (cum [id est Ratherius] factus) esset amicissimus, et ei tale quatuor annis sivisset tenere [(859) 2Kb] castellum, unde, excepto alio servitio, sex libras denariorum Veneticorum omni habere poterat anno; insuper [(860) 1Kb] in voluntate haberet, quod omnem terram, quae trans lacum de [Col. 0532B] Ecclesia Veronensi est, inter illum patiretur et generum ejus; pro eo solum quod eo die, quo Milo [(861) 2Kb] putaverat episcopium super eum evincere, misit ei in breviculo jam bis fatus Sikerus omnia quae ipse illi amicaliter contulerat, asserens se illa non dedisse pro ulla compositione, sed pro terra acquirenda; 384 cumque illi episcopus, ut est utique [Col. 0533A] scardus [(862) 2Kb] , remandasset, non se illi amplius daturum aliquid nisi de archiepiscopatu Mediolanensi, quia de Veronensi nec dimidium, ut nec faciebat tenere [(863) 1Kb] utique mansum; sufficeret ei quod ipse dederat castrum; et ille remandasset ei, quod sic vellet eum tenere pro suo gratu, sicut pro uno fellone, quia per donum imperatoris et imperatricis illud, cum mentiretur, teneret: in tantam iram exarsit ille sanctus episcopus, ille praedicator, abstemius ille, veraciter vero hypocrita, ipse ut ei statim illam tolleret terram. Lanzo vero [(864) 2Kb] , cum Arnostus et Bucco cum maximo labore et promissis, quod apud imperatorem 385 longe optimum ei acquirerent, vix, utpote apud tam ferocem adversarium, obtinuissent, ut beneficium [Col. 0533B] maximum filio ejus largiretur: Lanzo utique post haec, omne illud maximum beneficium cum sibi retinens, nihil inde filio, cum sit miles bonus, et episcopo charissimus, sinat tenere, sed pauperrimum indecentissime compellat suo seniori servire; pro hoc tantillo commisso, furibundus iste diabolus ita eum habet exosum, ut nec recto visu intueri valeat illum. Quod cum et Grimaldo et Conrado, qui contra ipsum terram illius volebant tenere, fecisset, omnibusque sit infestissimus, qui per potestatem alicujus absque jure tenere conantur aliquid quod ad jus pertinet ipsius; mirum qualiter saltem vivere [Col. 0534A] talis sinitur diabolus. Quis ergo talem amare queat adversarium? Qui tamen si forte placet alicui, magis pro scurrilitate quam pro sua illi placet aliqua bonitate; qua utique scurrilitate gratus probatur ipsis etiam inimicis existere.

10. Munera vicissitudinem exigentia non adeo diligit; si pauper vero ei quidlibet affert, eum stultum appellat, qui utique aut sibi illud non retinuerit, aut meliori non detulerit. Mavult sufficiens quam dives esse; indigere, quam abundantius [f. abundantibus] aliquid cogatur tribuere; in hoc saeculo omnia dilapidare, quam post mortem suam abundanti alicui de ejus contigat bonis gaudere. Loricam Galiverti medici recordari omnibus suadere non cessat, fraudem atque perfidiam rogatariorum [(865) 1Kb] ; divitias episcoporum [Col. 0534B] in jus redactas merito regum. Audiant igitur reges, cogitent cujusmodi tali referant grates. Tam se velle dicit mori mendicum, ut alterius eleemosyna ejus contegatur cadaver; ita enim prae vilitate [(866) 1Kb] corpus nominat suum. Acquirendi nunc avidus, subindeque profusus; continenter enervis, enerviter continens; monstrat nullum sibi fore voluntarium bonum [f., potius] pati, quam amplecti Dominica a peccatis cohibentia dicta. Affectando terrenam fugit prodigioso genere gloriam, fugiendo captatur [f., captat]; pomposus ipse vanam hujus saeculi non cessat carpere pompam, scelestissimus scelera reprobare. [Col. 0535A] Decipiendos suo ingenio non negat minime multos, si non [(867) 1Kb] , quod non parum veretur, juramentum ab eo exacturos nosceret illos, 386 vel sicut novacula acuta fecisti dolum (Psal. LI, 4), in fine sibi non timeret dicturum diabolum.

11. Cum omnibus vero sit malus, Judaeis est pessimus [(868) 1Kb] : non quia eos flagellet, quia non audet; non quod bona eorum diripiat, sed [subaudi quod] indesinenter eis conviciari non cessat. Reprehendit omnes, qui super Christianos eos extollunt [(869) 1Kb] , qui Dominum Jesum Christum, et ipsius sanctam Genitricem eos blasphemare permittunt. Dat exemplum de regibus, utrumne velint eum pro fideli tenere, qui patienter tolerat, si audit quod aliquis de illis malum aut exhonorationem aliquam dicat. Reprehendit [Col. 0535B] eum, qui eos saltem salutat, aut salutantibus respondet, nedum eis osculum donet, [(870) 1Kb] vel cum eis manducet. Dat auctoritatem de Apostolo dicente: Si quis non amat Dominum Jesum Christum (I Cor. XVI, 22), cum ejusmodi nec cibum sumere (I Cor. V. 11); et qui dicit: Ave, communicat operibus ejus malignis (II Joan. I, 11). Reprehendit omnes qui libentius cum eis negotiantur, quam cum Christianis. Dat testimonium de maledictionibus in Pentateucho super eos prolatis, ubi etiam maledicta dicitur negotiatio eorum. Non reprehendit vero, si defendantur a regibus et principibus Christianis. Dicit sub persona illorum Isaiam [(871) 1Kb] Christo dixisse: Sub umbra tua vivemus in gentibus (Thren. IV, 20). Et Psalmistam: Et dedit eos in misericordias [Col. 0535C] in conspectu omnium qui ceperant eos (Psal. CV, 46). Tantummodo reprehendit quod sinuntur vituperare nomen Domini Jesu Christi, et astruere quod non sit Deus, et sancta ejus Genitrix non fuerit virgo ante partum, virgo in partu, virgo post partum, neque genuerit Deum. Quis enim, ait, patienter hoc ferat, nisi ipse diabolus? Cum nemo possit ferre, ut [(872) 1Kb] malum audiat aliquem dicere de suo seniore, nisi qui maximus fello convincitur esse. Filius diaboli [Col. 0536A] dicit quod Dominus Jesus Christus, qui me creavit, qui me redemit, qui me continet, pascit, defendit, vitam aeternam postremo mihi promittit, non sit Filius Dei; et ego non irascar ei? Quod Mater ejus non peperit filium de Spiritu sancto [(873) 1Kb] , cui, Domine, adjutor meus, et redemptor meus (Psal. XVIII, 15), clamare non cesso, dicit malignissimus fello; non indigner, imo insaniam ego? Dicit quod anima [(874) 1Kb] sancti Petri illic sit ubi anima patris sui; et ego qui sum servus sancti Petri, 387 amicus sim ei? Idola me dicit adorare; et ego illi non dedigner osculum porrigere, etsi non audeam colaphum dare? Pejor ipso Judaeo, consimilis ipse est diabolo, qui proprie non irascatur tali. Negat Deum, qui negantem Deum amat Judaeum. Non est Christianus, [Col. 0536B] cui blasphemator Christi placet Judaeus. Non est Dei amicus, cui Dei complacet inimicus. Non est regi fidelis, cui regi non displicet infidelis. Si sic judicant reges de seipsis et infidelibus suis, quare idem de Christo et ipsius non judicant inimicis? Cum ipse sit Rex regum, et ipse eis dederit quod ipsi sub se possidere et regere debeant regnum; quare genus Deo inimicum intra sibi commissum regnum contra cum latrare permittunt? Suffecerat si eos vivere sinerent utcunque, non permitterent eos Dominum Jesum Christum tam publice blasphemare: Sub umbra enim tua vivemus (Thren. IV, 20), dicit de eis propheta. Vivemus, inquit, non oblectabimur: Et dedit eos in misericordias (Psal. CV, 46), non in extollentias. non in amicitiam, non in ullum honorem. Quale est [Col. 0536C] autem, quod clerico contendente pro Christo, Judaeo blasphemante Christum, pugna conserta, clericus Judaeum, Judaeus si percutit clericum, imo in clerico [(875) 1Kb] Christum, sic enim Saulo est dictum (Act. IX, 4), Erimbertus noster verborum contortor, legum dicit distortor, triplam compositionem de Judaei percussione regi cedere, de clerici nullam alicui? O sancte Josaphat [(876) 1Kb] , rex in caeteris optime, utinam hic fuisses; diceres quid tibi mandaverit per [Col. 0537A] suum Dominus quondam prophetam, Impio, ait, praebes auxilium, et qui oderunt Dominum, amicitia jungeris (II Paral. XIX). Quid est hoc? Hoc enim iisdemque verbis solent reges dicere de se et illis qui amici sunt infidelibus suis. Quid, rogo, tunc de Christo, de se, et de Judaeis Christi regis cogitant inimicis? Cum vero veracissime sciant quod Judaei semper male de Domino dicant, et eos saltem non prohibent; quid de eo, quod dicit Apostolus, censent? Non solum qui faciunt, sed et qui consentiunt facientibus, digni sunt morte (Rom. I, 32), legimus illum dixisse. Et haec quidem de Judaeis rata atque justa [(877) 1Kb] , Deoque placens illi dum videatur sententia, cum sit imo garritio cassa.

12. Ad ipsius [id est Ratherii] ut iterum mores [Col. 0537B] redeam carpendos, specialiter se dicit neminem in saeculo, 388 nisi solummodo imperatorem, seque ipsum diligere, generaliter neminem odisse. Hoc vero quid sit, nequimus advertere. Consanguineorum nulla eum afficit cura, sive quia nil eos in tantum cogitat indigere, ut se solum et fratrem ex eis noverit pauperes fore; sive quia interdictum sibi eis aliquid dare noverit canonica lege; sive quia decrepito sibi nullos cogitat esse, cum et qui sunt, jam in sexta sint illi aetate, et loco fratrum series successerit abnepotum: hoc licet, ut est utique garrulus, garruliter ac mendacissime dicat. Salutantem non resultat, sed magis irascitur ei, dicens, quia si inimico suo obviasset, similiter eum salutasset. Ejulare eum, dum saepe audias, imo potius ululare, raro [Col. 0537C] videas flere, obduratione mentis, pariterque formidine illum vexari vales advertere. Sacrificium Deo spiritus contribulatus (Psal. L, 19), sed dum cantat saepe [(878) 1Kb] , idem, remur, tristitiam cordis putat conferre quod fletum. Augustinum quoque dixisse dum recolit, quod nunquam sit sine gemitu orandum; aliud esse gemitum credit, putamus, aliud fletum et gemitum fieri sine lacrymis posse, fletum vero nequaquam: loco enim ubi dicitur: Et egressus foras Petrus flevit amare (Matth. XXVI, 75): Felices quidem, ait, Petre, lacrymae tuae.

[Col. 0538A] 13. Si ei aliquis dicit: Vade ad imperatorem, roga restitui tibi quae sunt ecclesiae tuis diebus ablata, respondet: Quid mihi amplius isto triennio morituro necesse? An ut modo silicernius exercitum incipiam ad procinctus bellorum conducere, praedas exercere, excubias regibus ministrare, divitias illis me in inferno retruso possidendas congerere, milites post me venturo [id est successori] acquirere, et quasi filio quod illi succedat parare? [(879) 1Kb] Stultissimus si talia facerem gentium; intra sufficientiae terminos nam degenti quid deest, nisi probitas, mihi? Meliore uti non quaero vestitu: quotidianus meae congruens utilitati [f., vilitati] non deficit victus. Quod et si amplius haberem, non sinerent divites ea mihi pro anima [(880) 1Kb] dare; cogerent potius in vanitate [Col. 0538B] consumere. Non inficior tamen affluentissimus ut essem percupide optavisse, si tempus fruendi sensissem mihi adesse, vel si, ut vellem, daretur mihi quod haberem expendere. [(881) 1Kb] Quadraginta jam fere sunt anni, ex quo ambire potentiam cepi; nunquam 389 valui illam adipisci, aut si sum eam adeptus, permanere mecum nequivit diutius. Morituro nunc mihi si daretur, quid rogo conferret, cum ea mihi frui nec anno liceret? [(882) 1Kb] Propter hanc solum, Fili, recordare quae recepisti bona in vita tua (Luc. XVI, 25), in inferno me audire si praesertim contingeret, et praemia perdere, ad quae, auctore Gregorio, nemo potest pervenire sine magno labore (Hom. 57 in Evang.). Cum vero in hac patria sumptum, quem requirunt pompaticum, aliquis adipisci [Col. 0538C] non valeat sine peccato maximo tantum [(883) 1Kb] , nedum opes possit maximas, quod et consequenter requiritur, invenire: nonne essem dementissimus, ait, si de animae perditione aliis divitias acquirerem meae? Accersientem me sane jam olim, ait, dum considerem [(884) 1Kb] missum ad rationem reddendam de administrato nequiter diutino potentatu, exaggerare mihi ipse rationis reddendae vecors non timeam causas? Jam non poteris villicare (Luc. XVI, 2), aetatem ipsam intelligo clamare [(885) 1Kb] ; et villarum administrationem plurium mihi committi desiderem [Col. 0539A] 390 ipse? Hoc sufficere [(886) 1Kb] , simulque invidiosissimus divitibus cunctis, sibi fatetur, si illi saltem redderentur quae sic de jure Ecclesiae in jus sunt regum injuste [(887) 1Kb] redacta, ut amplius ea non possit recuperare, nisi modo reddantur Ecclesiae. Quaererem quoque [(888) 1Kb] , ait, ut quod antecessores illius [id est imperatoris] praeceptis suis ecclesiae nostrae contulerunt, vel firmaverunt, defendere nobis contra comites, vicecomites, et scoldascios [(889) 1Kb] dignaretur. Si quid etiam vel ab invasoribus illis duobus [(890) 1Kb] , vel a me aut necessitate, aut per fraudis alicujus subreptionem, vel commutationis [(891) 2Kb] , vel libellarii nomine, vel quod precariam vocant, contra Deum et rectitudinem, est actum, omnem [f., id omne] praeciperet per potestatem rescindi; neque rogarem [Col. 0539B] ut mihi redderentur, sed cuicunque ei placuisset usufructuario concederentur; tantum ab ecclesia non alienarentur. De me nil aliud flagitarem, nisi ut tantummodo dignaretur meae pusillitati dominatio [Col. 0540A] piissimi Caesaris respondere, quis debeat destructas dioecesis nostrae [(892) 1Kb] ecclesias 391 restituere, vel unde; quid ego habere [subaudi debeam], unde mihi a Deo et ab ipso commissum pascerem gregem; sanctae Dei Genitrici [(893) 1Kb] collata quae debeat administrare, et ubi vel qualiter dispensare persona: de me enim scio quod debeam terrena despicere, et amare coelestia. Nunquid vero non satis haberem ad meum vivere [(894) 1Kb] , terram si eam saltem, quam parochiani mei et etiam inimicissimi sine gratu meo tenent, tenerem? Quae tamen omnia saltem non dicturum se fatetur fuisse, nisi pro fidelitate, quam ei juravit persancte, cogeretur de animo Caesaris non parum curare. Dicere dementissimus nullomodo cessat spem se nullam habere, [Col. 0540B] quod in diebus imperatoris sibi sit bene. Si vero peccato suo illi contingat eum defunctum, quod absit, audire; interficiendum se illico fore non se desperare, neque tamen [(895) 1Kb] curare; amicum se nullum [Col. 0541A] nam in hoc saeculo utilem nisi ipsum habere, quamvis et ipse inimicis suis contra eum non desinat juvamen praebere, et 392 sibi ablata illis conferre. Talis itaque, talis cum, ut non denegat, nullum amet, nec ametur ab ullo, quid, aiunt, saeculo V let? Nil, inquam, nil.

14. Quid enim, si tales interiora mea pernossent, et cur hujusmodi sim animi scissent? Suspectos vero eosdem de istius montis ne linquam [(896) 2Kb] conscensu, diutinoque in eo moratu, unde scilicet modo amplius cruciari verisono eos percepi relatu, adsint rogo, et dico. Hujuscemodi in me dux [(897) 1Kb] inclyta comperiens mores, indeque mihi inimicos perplures, destitutumque amicorum praesidio [(898) 1Kb] , utpote advenam, omnium: verita ne pejus etiam mihi quam [Col. 0541B] contigit, eveniret, commendavit me tuitioni comitis [Col. 0542A] non ignoti [(899) 1Kb] . Quid magis? Neminem accuso, neminem excuso; vitupero neminem, etiam laudo non aliquem: captus sum [(900) 1Kb] , abductus, reductus. Dixit comes jam tactus, mea mihi id improvidentia contigisse: siquidem illum [l. illud] praesidium [(901) 2Kb] , 393 quod Palatium vocatur, conscenderem mandavisse, me noluisse. Monuit ne domui [(902) 1Kb] ultra me crederem illi, in qua alia pertuli; sed curtem altam [(903) 1Kb] , quae munitior esset, utique inhabitarem. Credidi, egi, et ex munita munitissimam feci. Mandavit iterum, si ea relicta palatium ascenderem, tutius fore; obtemperavi; vastissimum erat; recuperari [(904) 1Kb] illud ocius feci. Peracto, mandavit rursum, ut uxorem suam cum infantibus mecum habitare sinerem ibi; ipse in Circum [(905) 2Kb] , quod Arena [Col. 0542B] dicitur, ob custodiam mansitaret, ut et incoepit facere, [Col. 0543A] urbis. Visum est perabsurdum, uti et nemo ignorabat, nisi stultissimus quivis illorum. Nullius istic iterum vel accuso, vel excuso ingenium: descendi tamen [(906) 1Kb] , domumque, formidolosam licet, repetii. Non ausus in ea diu morari, Gardam [(907) 1Kb] pergere inchoavi; consilium sed demutavi reverentia quae imminebat paschali. Elegi quemdam civitatis angulum; petii ipsius [id est comitis] consensum, dedit etiam auxilium. Construxi in eo aedificium: 394 fuit illico concrematum. Quis vero fecerit, est a nullo quaesitum. Restruxi melius; sum, ne facerem, ab eo prohibitus. Est iterum restruendi data licentia, prosperiore scilicet lyra [(908) 1Kb] , laudes canente post probra. Suspectum me incipiunt reddere talia. Meditatur iterum Gardam confugere timiditas [Col. 0543B] mea; interque meditandum, venit domnus Joannes diaconus, cepit coram me deplangere porticum sancti Petri [(909) 1Kb] ; quod ruinam utique minaretur sui, nisi subveniretur ocius illi. Promisi auxilium, quod et impendere non distuli. Ascendi, consideravi, humeros ad succurrendum paravi. Praevalescente desiderio juvandi, conspexi multa magis inesse ad emendandum necessaria, quae non confido impleri posse in vita mea. Non habeo fidum cui hoc committam ministrum: siquidem illum, cui unam libram argenti pro trabibus emendis commiseram anno praeterito, immaniter mihi inde bausiasse percepi [(910) 1Kb] . Facio pro me ipse quod possum; cum habuero factum [(911) 1Kb] , revertar, si praecipis, inimicissime, 395 qui sollicitaris exinde, domum: tu si [Col. 0543C] libet et quando libet intra in tuum, non prohibeo, furnum.

[Col. 0544A] 15. Est ista hic aliquantisper morandi rationabilis occasio una ex octo [(912) 1Kb] . Tuae vero malignitatis ne sileatur intentio, maluisse te optime scio, tali quod versarer in loco, ex quo inimicis essem odibilis meis: neque te dolere quod domum suspectam reliquerim, sed quod me in tutiore locaverim, atque ob hoc te excusari non posse fore de me homicidam, quamvis adhuc meam servet Dei providentia vitam. Neque me credideris quod quotidie non interficias tuis machinationibus ipse, quanquam me nolens videas vivere, dum audis Deum scelere de alio dixisse: Qui viderit mulierem ad concupiscendum eam, jam moechatus est eam in corde suo (Matth. V, 28). Hieronymum quoque: Vae nobis miseris qui quoties concupiscimus, toties fornicamur. Ita enim et tu poteras [Col. 0544B] dicere: Vae mihi misero, qui quoties isti captivo moriendi decipulas tendo, toties eum occido. Mentiri me poteras dicere, si de minore culpa non legeretur dilectus ille Christi dixisse: Omnis qui odit fratrem suum, id est, quemlibet Christianum, homicida est (I Joan. III, 15). Sed vindicabor, vindicabor, inquam, certissime noveris, vindicabor. Mihi enim, ait Dominus, vindictam, subaudire valeamus, reservo, dum reum [f., eum] flagellari permitto. Ego, tamen retribuam, dicit Dominus (Rom. XII, 19). Si enim de nobis cantitat Psalmus: Si autem, inquiens, dereliquerint filii ejus legem meam, et in judiciis meis non ambulaverint. Si justitias meas profanaverint et mandata mea non custodierint; visitabo in virga iniquitates eorum, et in verberibus peccata eorum. Misericordiam [Col. 0544C] autem meam non dispergam ab eo, neque nocebo inveritate mea (Psal. LXXXVIII, 31-34). Isto igitur sensu [Col. 0545A] felicissimos dixerim pulsos ab episcopatibus propter sua facinora praesules in comparatione illorum, de quibus per quemdam dicitur veriloquum: Ducunt in bonis dies suos, et in puncto ad inferna descendunt (Job XXI, 13). De flagellatoribus vero [(913) 1Kb] , pace, quem intueor, tua, quid per alium Dominus dicat depromam illorum: 396 Iratus sum, ait Dominus, Babylonem redarguens impiam, iratus sum super populum meum, et tradidi eum in manus tuas: non posuisti ei misericordiam, nec memorata es finis tui (Isa. XLVII, 6, 7). Venient quoque super te mala, de quibus non poteris exire. Irruet super te calamitas, et nescies ortum ejus (Ibid., 11). Talem ergo me, ut protuli, esse, si libet tibi [(914) 1Kb] , non prohibeo dicere; si placet, pejus etiam quidlibet, si vales attamen, [Col. 0545B] fare. Me tamen arbitror nil vituperabilius tibi, nil turpius quod de me dicere valeas, reliquisse. Non ignoro tamen quod mihi nunc possis opponere: Ex verbis tuis justificaberis, et ex verbis tuis condemnaberis, dicente Scriptura (Matth. XII, 37): damnabilem te ipsa probat confessio tua [(915) 2Kb] . Neque confiteor, neque diffiteor, aio. Damnatorem vero procul abesse, ille non desinit mihi promittere, qui digito scribens in terra, quibusdam narratur, Qui sine peccato est vestrum, primus in illam lapidem mittat (Joan. VIII, 7), clementer dixisse. Hujus at, proh nefas! anapaesti suspecto, multa inemendata linquuntur in saeculo, igni reservata perpetuo; dum scilicet quilibet conscius sibi, parcit alteri. Quid de substantia hujusmodi sacrificii possit censeri, adhuc [Col. 0545C] exstat, fateor, perincognitum mihi. Inde a planta pedis usque ad verticem sanitatem nobis deesse possumus (Isa. I, 6), fateor, deplorare; qui faciat bonum hodie quoque usque ad unum deesse (Psal. XIII, 3).

16. Quem [(916) 1Kb] unum cum ipsum caput bonorum cum membris aliquibus suis Deum intelligere promptum sit esse, pro raritate tamen nostratium ad illum pertinentium unum, specialiter unum hic expressum [Col. 0546A] saltem aestimare valeremus, utinam imperatorem hodierni temporis gloriosissimum, qui cum prae omnibus, qui per hoc trecentorum annorum curriculum Romanum gubernaverunt, divisione licet regnorum, imperium, nobilitate, potentia, strenuitate, industria, virtute, prudentia, sapientia, benignitate, constantia, fortitudine, clementia, aequitate, opulentia, largitate, caeteraque commodorum ad hoc omnium singulariter affluat copia 397 peragendum; hoc ei unice divina concedere dignaretur omnipotenso utinam gratia, ut se primum, inde sub se sibi commissum vertere satageret imperium ad bonum omnimodis omissum. Corruptis enim et abominabilibus factis Christiani, proh dolor! nominis universis, praecipue rectoribus, [Col. 0546B] ita divinus [(917) 1Kb] omnimodis periit olim, fateor, cultus, ut nihil magis videamus discordare, quam quod Dominus praecipit, et universitas, proh nefas! agit. Ex quo cum, Deo annuente, unum illum, hoc est, imperatorem excipere gestiamus piissimum; suggerere illi si ausi fuissemus; omnimodis studeremus, ut ad caetera quibus pollet, singulariter illud adderet bonum, quod illud sibi aptaret Job sanctissimi utique dictum: [(918) 1Kb] Causam quam nesciebam, diligentissime investigabam (Job XXIX, 16). Dicente enim Gregorio: Quid enim mirum, si aliquando fallimur, qui homines sumus? nil magis officit illis hominibus, qui super alios constituti sunt homines, quam fraus et perfidia consiliariorum; si illud eis applicatur postremo propheticum: Vae qui dicitis malum bonum, [Col. 0546C] et bonum malum (Isa. V, 20). Delatores vero quidam sapiens dicit nunquam defore, si quis illis credulus voluerit esse: Percontatorem, ait, fugito; alter, nam garrulus idem est. Quibus cum super omnia regna misera sit referta Italia, et interpretum ad haec peragenda sit nimium prompta perfidia: adhibenda illis tanto sollicitior cautela, quanto ingeniosior illis inest ad id factitandum, promptiorque malitia. Ut enim unum ex innumerabilibus proferam: [Col. 0547A] cum instaret Hubertus Parmensis ut, accepto animarum pretio [(919) 1Kb] rivali illi cederem meo; affuit unus ex amicissimis meis, neque tamen adeo gratis, qui cum mihi auxilium ad hoc maximum habuisset promissum, nostram adiens ducem intimare studuit ei, imperatorem justissimum itidem velle, nescio tamen si adjecerit, mandavisse. Miraculum, 398 inquam, miraculum! Tantus imperator, tam justus, tam Dei amator, tam illius reveritor, hoc se velle, quod tam Deo esset contrarium, testaretur! Potuit hoc [(920) 2Kb] sane contingere, alicujus mendacio Caesarem tantum deceptum fuisse, qui me diceret utique itidem velle. Cumque comprehensio mei, expulsio, spoliatio, abductio, retrusio, ecclesiae direptio, domus episcopalis destructio, eleemosynae [Col. 0547B] imperatoris deletio, facti illius diffactio, urbis irruptio, reverentiae imperialis vilipensio, et alia multa his cohaerentia adhuc essent, ut et existunt, in causa; [(921) 2Kb] melioratione relicta, de sola pejuratione homicidalis perageretur [f. peracta est] solummodo causa. Cavendum praesertim etiam a talibus ideo est, quod consuetudo certissime deprehenditur [Col. 0548A] esse nostratium, ut culpabiles de qualicunque re antea se ad potestatem quamlibet reclament, quam is, cui injuria exstat ab eisdem illata; ut nuperrime noscitur ille fecisse, qui conductor praecipuus existens omnium qui me quondam ceperunt, et innumera mihi et meis mala semper struens et faciens, insuper ab invasore praesulatus mei ad diaconatum post furta et sacrilegia, quae illi impingunt qui nosse se dicunt, cum fuisset contra jus fasque provectus, terram juris nostri per potestatem tenens atque diripiens, ad pedes nemine persequente confugiens domini imperatoris, mentitus est quod suum ei beneficium abstulissem. Quanta hujusmodi tales faciunt? Quis eos valet vitare, nisi qui causam quam nescit, studet diligentissime investigare? Quis vero [Col. 0548B] rex aliter Regi regum valet concordare, nisi studeat hoc sollicite agere? Quis judex sine isto justum valet decernere? Quod Domino nostro piissimo ipse Rex regum, ut agat, dignetur rogamus concedere, agentique hoc vicissitudinis loco referre, ut et in hoc saeculo longaevo ductu imperet feliciter, et in futuro regnet cum Christo perenniter. Amen.



RATHERII DECRETUM [(922) 2Kb] Quo ex abbatiola Magonziani amandatis monachis subrogantur clerici.
[Col. 0547]

[Col. 0547D] 399 1. Dum astipulante peraugustae recordationis Aurelio (serm. 46, n. 27) temerariis judiciis adeo plena [Col. 0548D] sunt omnia, ut ipse qnoque malevolorum cavillationibus acerrime hoc tempore insectatus, mihi ipsi [Col. 0549A] sim ita incredulus, ut quid qua intentione actitem, sim saepissime dubius; dum scilicet falsa verave illorum de me testimonia cum his, quae mihi sint plus quam necesse sit, cognita, confero; quid de abbatiola, quae Magonzianus vocatur, nuperrime statuerim, decretali hoc scripto enucleare, et venturis praesentibusque, ut utrique dijudicent, destinare contendo. Ipsa igitur eadem, quantulacunque sit, cum ex praediolo quorumdam dispositioni [(923) 1Kb] Ecclesiae nostrae ita obvenerit, ut aut obeunte, aut perperam inemendabiliter quid perpetrante abbate, alter ab episcopo illic sufficeretur nostrae dioecesis, qui militantes in ea monachica vivere faceret lege; [(924) 1Kb] cum, uti res est perdifficilis, hoc non, ut constructor voluerat, processisset; incenso [(925) 1Kb] ab [Col. 0549B] Hungaris coenobiolo, ad hoc miserabiliter est perventum, ut ipse, qui abbatis falso vocabulo [(926) 1Kb] solus gestabat cucullam, uxore saltem nequiret ullatenus abstinere, nedum alii propriis quoque possent voluntatibus, ut regula monachorum praecipit, renuntiare. Quemdam igitur ex talibus cum omnigeno conatu ad id, quod secundum saltem 400 congruentiam temporis esset agendum, non valuissem adducere; sed fuga ter lapsus ipse, Geziaca me insuper lepra per internuntios conaretur inficere, hoc est, ut accepta ab eo pecunia sinerem eum, quod oblatum Domino fuerat, [(927) 1Kb] diabolo, ut ante fecerat, tradere; me quod ille volebat nolente, illo quod ego Dei respectu vitabam rogante, utrinque cum fuisset discessum, haesit animus quid agere possem. Si [Col. 0549C] enim ego possessiunculam Dei Genitrici collatam melius quasi dispensaturus mihi retinerem, aut meorum alicui darem; ne successorum aliquis meorum meo similiter faciens exemplo eleemosynam illorum bonorum destrueret, nonnihil verebar. Si vero propter unum falsum cucullum, abbatem appellatum, id est patrem falsissimum, re autem vitricum verissimum, hoc in uxorem et filios carnales, [Col. 0550A] fratres, atque nepotes permitterem expendere, imprudentis dispensatoris non minus poenam quam infidelis verebar incurrere. Cum enim perarduum sit monachorum propositum, et talibus inconvenientissimum; sicut enim monacho nil sanctius, ita nihil est hypocrita sceleratius: relicto impossibili, ad possibile me conferre operam dedi.

2. Ordinavi igitur, ut, si plures inhiberet facultas, illic tres officium suum non nescientes omni tempore saltem presbyteri militarent, ut inibi nullo die missa deesset, unus diaconus, unus subdiaconus, clericuli aliqui. Quisque presbyterorum 401 annuatim acciperet inter frumentum et segallum [(928) 1Kb] modia decem, inter legumina et milium modia decem, de [(929) 1Kb] surico modia decem, de vino modia [Col. 0550B] [(930) 1Kb] duodecim. Diaconus de his omnibus modia quinque, vinum modia sex. Subdiaconus modia tria, vinum modia quatuor. Ad vestimenta presbyteri solidos quinque; diaconus solidos duos; subdiaconus solidum unum. Cucullum nemo illorum portet. Hymnos tamen in memoriam antiquae consuetudinis in laudibus, matutinis, prima, tertia, sexta, nona, vespera et completorio, quae omnia ad horam debitam exhiberi decrevi, cantarent. Et quia sine aliquo id fieri magisterio posse desperavi, unum 402 inibi praefeci presbyterum honorabilem, nec ministerii sui expertem, praeter illos tres, ita decrevi, ut aut obeunte illo, aut decreta facere contemnente, alter ab episcopo Veronensi loco subrogaretur illius: [(931) 1Kb] quique his omnibus, ut continetur superius, non per [Col. 0550C] vineas et campos, sed per mensuras dispensatis, quod remaneret, haberet; in praeclaris vero festivitatibus illos quinque secum faceret comedere, eisdem cibis et potibus quo [l. quibus] seipsum abundanter et pro posse eosdem reficiens. Quibus tamen diebus lectionem decernimus ad mensam habeant, et post cibum [(932) 1Kb] quod monachi cantent. Summopere vero . . . . . . . .



[SYNODICA.]




[Col. 0551]
ADMONITIO IN SEQUENTEM SYNODICAM.

403-404 I. Ratherii Synodica non solum inter ejusdem opera, sed etiam inter universa decimi saeculi documenta ad ecclesiasticam disciplinam pertinentia praestantissimum et celeberrimum est. Cum enim auctor in ea sibi proposuerit clerum dioeceseos in iis instruere quae ab ipso praestanda erant, universa propemodum ecclesiasticae disciplinae capita quam accuratissime indicat, ex quibus quid ex vetustiori disciplina eo saeculo retentum, quid inductum, vel mutatum, aut emollitum fuerit agnoscimus. Ipsam Synodicam auctor memorans in Itinerario, quod, ut suo loco probaturi sumus, scripsit mense Decembri anni 966, ejus lucubrandae hanc occasionem fuisse tradit num. 6. »Sciscitatus itaque de fide illorum (qui praesertim e dioecesi ad synodum advenerant) inveni plurimos neque ipsum sapere symbolum, quod fuisse creditur apostolorum. Hac occasione Synodicam scribere omnibus presbyteris sum compulsus, in qua continetur primitus ita suasum: Moneo igitur paternaliter, et praecipio pastoraliter,« etc., ut in ipsa Synodica capite primo, quod totum recitat. Synodum autem, cujus occasione hanc Synodicam edidit, peractam »subdit« mediante, id est media, »Quadragesima,« quo quidem tempore ante Pascha eamdem Synodicam scriptam patet etiam ex verbis numeri ultimi: »auctoritate etiam paschalis festivitatis compellente monemus vestram dilectionem,« etc. Hinc ipsam Synodicam assignandam liquet Quadragesimae anni 966. Enimvero cuilibet sacerdoti rurali eodem Synodicae numero praecipit, ut tria symbola apostolicum, Nicaeno-Constantinopolitanum, et sancti Athanasii memoriter discat, eadem deinceps sibi recitaturus, »cum proxime, inquit, a nobis huc vocatus fuerit.« Adverbium proxime id non multo differendum indicat. Porro in laudato Itinerarii numero sexto rem sic exponit: »Istas (tres fides, seu tria symbola) cum et mediante Quadragesima illis scribendas atque memoriae mandandas dedissem (in synodo), et inobedientes exstitisse vidissem, id est, cum proxime vocati fuerunt; dum quid inde canonice agere possem, inquirerem; metus illorum quosdam tantus invasit, ut promisso mihi ad iter carpendum auxilio, pollicerentur se deinceps descriptionem beati Athanasii cantaturos,« etc. Iter carpendum, quod memorat, est illud Romanum, cujus causa ipsum Itinerarium scripsit. Eodem igitur anno 966 in Quadragesima synodicam dedit; post aliquot menses ad rationem reddendam illos vocavit, qui loco multae pro inobedientia, in Romanum iter auxilium polliciti sunt: ac tandem mense Decembri Itinerarium digessit. Ex his synodum, ex qua Synodicam edidit, nuperrime actam in eodem Itinerario tradit num. 5.

II. Inter plura, quae in hac Synodica notatu digna sunt, quaeque in notationibus attingemus, unum maxime hoc loco explicandum, quod ad multa intelligenda utile erit. Observanda num. 6 verba, »sicut alibi scriptum invenimus.« Quae autem »alibi scripta« invenit Ratherius, sunt illa omnia, quae exhibet eo numero sexto et sequentibus ad totum numerum duodecimum usque, eaque transcripta deprehendimus ex solemni quadam veluti formula, quae legenda aut recitanda in synodo, Admonitio, aut Sermo synodalis in melioris notae codicibus inscribitur. Admonitionis titulum praefert illud exemplar, quod praefixum est decreto Burchardi, ubi haec epigraphes legitur: Admonitio in synodo finito Evangelio a diacono legenda, episcopo et caeteris in ordine sedentibus. Ita etiam in codice, quem Baluzius laudat in notis ad Reginonem pag. 532: »Quibus finitis, episcopo et caeteris in ordine sedentibus, a diacono legatur haec Admonitio.« In ordine Romano Hittorpii pro eo quod hic habetur a diacono legatur, scriptum est ab ipso episcopo, sive a diacono ex ipsius persona legatur haec Admonitio. Similia praefert Pontificale Romanum Augustini Patricii. In Sacerdotali quoque cap. 13, ubi quaedam tantum ex ipsa admonitione fuerunt excerpta, hic titulus legitur. »Quae sacerdotes et clerici servare debeant ex 405-406 synodali Admonitione compendiose excerpta.« Synodalis autem sermonis inscriptio exstat in codice Neresheimensi dioecesis Augustanae his verbis: Sermo synodalis parochianis presbyteris in synodis enuntiandus, ut videre est apud Labbeum tom. II Conciliorum edit. Venet., col. 1075.

III. Duas autem formulas, quae in sententiis ac fere etiam in verbis plane concordant, et ab eodem auctore videntur conscriptae, distinguere non minimum refert. Una est laudata Admonitio, seu Sermo synodalis; altera est illa, quae Inquisitionis titulo a Reginone praemissa fuit operi De ecclesiasticis disciplinis. Rudi illo aevo, quo presbyteri praesertim rurales ut plurimum in summa ignorantia versabantur, necesse fuit brevissimam canonum summam illis proponere, quae praecipua ecclesiasticae disciplinae capita complecteretur. Haec autem summa in ea Admonitione, seu Sermone synodali exhibetur, quae in synodo legenda erat. Idipsum autem, quod in synodo propositum atque praescriptum fuerat, num exsecutioni mandatum fuisset, inquirendum erat in visitationibus. Hinc eodem tempore, eodemque, ut videtur, auctore lucubrata Inquisitio, quae episcopis eorumque ministris parochias visitantibus usui erat. Regino, qui ipsam nobis integram conservavit, hunc titulum profert: Incipit Inquisitio de his quae episcopus vel ejus ministri in suo districtu vel territorio inquirere debeant per vicos, pagos atque paroechias suae dioeceseos. Partem hujus Inquisitionis, quae ad ecclesiasticos pertinet, idem auctor praemisit libro primo, in quo, de clericis agens, singula ejusdem Inquisitionis capitula canonibus confirmat: postremam vero ipsius partem, quae pertinet ad laicos, rejecit in caput quintum libri secundi, in quo, agens de laicis, reliqua pariter ejus Inquisitionis capitula canonibus constituit.

IV. Velserus, qui solam Admonitionem, seu Sermonem synodalem ex Augustano codice cognovit, S. Udalricum episcopum Augustanum ejusdem auctorem conjecit, propterea quod pleraque, quae idem sanctus in capitulis clericorum solebat inquirere teste Gerardo in ejus Vita cap. 6, praeceptionibus ipsius Admonitionis seu Sermonis omnino respondent. Verum haec solum probant S. Udalricum ea Admonitione, seu verius Inquisitione usum fuisse: de iis enim Gerardus loquitur, quae ille visitando inquirebat. Alii Admonitionem, seu Sermonem synodalem a Leone IV conditum putant, cui quidem eum ascribit codex Vaticanus continens librum Censuum, ex quo editus est tom. IX Conciliorum Venet. edit. col. 1031 hoc titulo: Homilia Leonis papae IV de cura pastorali, ejusve officio ac munere, quam per episcopos omnibus sacerdotibus curam animarum gerentibus intimari voluit. Ad eumdem pontificem referri potest etiam inscriptio, quae eidem sermoni synodali praefigitur in alio ms. Vat. 1355 pag. 370. Sermo in synodo dicendus, quem S. Leo papa composuit. Cur vero ejusmodi Sermonem, seu Admonitionem, nulli Romano pontifici tribui posse credamus, colliges [Col. 0553] ex not. 29. Cum porro nonnulla disciplinae capita ibidem praescripta ex Gallicana Ecclesia originem ducant; eamdem Admonitionem in Galliis conditam arbitramur. Stephanus Baluzius in notis ad Reginonem, pag. 534 eam Leone IV antiquiorem, aevo S. Bonifacii archiepiscopi Moguntini exaratam putat, aut certe non multo post. Idem censendum de Inquisitione, quae ob earumdem sententiarum verborumque concordiam eumdem parentem agnoscit. In hoc enim tantum ea Inquisitio et Admonitio inter se differunt, quod quae verba decreti formam exhibent in Admonitione, interrogationis formam in Inquisitione recipiunt. callicanam certe hujus originem confirmare potest Hincmarus archiepiscopus Rhemensis, qui capitulare secundum inscribens: De his quae magistri, et decani per singulas Ecclesias inquirere, et episcopo renuntiare debent; hanc utique Inquisitionem prae oculis habuit: capitula enim, quae subjicit, eadem sunt, quae in laudata Inquisitione leguntur. Haec fusius praemonenda visa sunt, ut pateat ex quo fonte Ratherius septem memorata capitula in suam synodicam inseruit.

V. Hic autem fons cum multo vetustior sit, illud potissimum animadvertendum est, ne quis omnia, quae in capitulis ex Admonitione transcriptis continentur, Ratheriano aevo, et Veronensi ejusdem aetatis populo aut clero attribuat. Qui enim integra ejusdem Admonitionis capitula iisdem verbis in suam synodicam transtulit, nil demere, nihil immutare voluit. Huic quaedam occurrent aliis regionibus ac vetustiori aetati congruentia, quae si quis decimo saeculo et Veronensibus hujus aevi aptanda crederet, nimium aberraret. Ita cum num. 11, in fine praecipitur sacri chrismatis custodia sub sera et sub sigillo propter quosdam infideles; haud credendi sunt aliqui infideles Veronae saeculo decimo exstitisse. Hac eadem de causa Baluzius in notis ad ea verba Inquisitionis libro primo Reginonis praefixae num. 18: Et nullus praesumat tradere communionem laico aut feminae ad deferendum infirmo, scite monuit pag. 536: »Vir clarissimus Henricus Valesius, cum non animadverteret 407-408 Admonitionem istam multo antiquiorem esse aevo Ratherii episcopi Veronensis, et Udalrici episcopi Augustani, ex hoc loco collegit, usum illum tradendi communionem laicis ac feminis ad deferendum infirmis, perseverasse in Ecclesia usque ad decimum saeculum: quam conjecturam amplexus postea est vir eruditus, qui nuper in lucem emisit historiam eucharistiae. Falsa argumentatio: nam si isto argumentandi genere uti liceret, pari ratione necessario colligeremus rem, quam omnes scimus esse falsissimam, nimirum eumdem usum mittendi eucharistiam infirmis per laicos ac feminas, etiam num perseverare in Ecclesia, cum in admonitione synodali, quae per universas Occidentis Ecclesias singulis annis legitur ab episcopis in suis synodis dioecesanis, scriptum habeatur in Pontificali Romano: Nullus praesumat,« etc., totidem verbis ut supra.

VI. Cum porro Ratherii capitula ex Admonitione exscripta fuerint, hujus editiones e diversis codicibus productae, quae cum ejus celebritatem comprobant, tum vero nobis usui erunt, potissimum commemorandae sunt. Praeter illas, quibus ea Admonitio legitur in ordine Romano Hittorpii, in Pontificali, ac in Sacerdotali, eamdem ex ms. Augustano evulgavit Gretserus tom. VI Operum novissimae editionis pag. 232. Bis profertur in conciliis Labbei primum tom. IX Ven. edit. 1031, iterum tom. II, col. 1075. Eamdem impressit Hugo Mauthoud in observationibus ad Robertum Pullum pag. 403, item Baluzius triplici exemplo in appendice ad Reginonem pag. 602 et seqq. postea PP. Martene et Durandus tom. VII collect. Vet. scrip. pag. I, cum hac peculiari inscriptione: Commonitorium cujusdam episcopi ad presbyteros; ac tandem Dominicus Georgius tom. III appendicis liturgiae Romanae. Cum vero exemplaria antiqua, etsi fere conveniant, in nonnullis tamen levioribus discrepent; illud exemplar, quo Ratherius usus est magis accedit ad lectiones ejus Admonitionis, quae Homiliae Leonis papae IV titulo in Conciliis legitur tom. IX, col. 1031, ut patebit ex notis, ac praesertim ex not. 975. Cum quasdam lectiones ex Inquisitione allegabimus, editio Reginonis, quam Parisiis anno 1671 curavit Stephanus Baluzius, usui erit.




[Col. 0553]
RATHERII SYNODICA [(933) 1Kb] . Ad presbyteros et ordines caeteros forinsecus, id est per universam dioecesim constitutos.

[Col. 0553A] 409 Quia mirari vos scio, imo murmurare (quod est pejus) non nescio, quod tertio jam vos vocavi, et quasi nihil [(934) 1Kb] vobiscum egi; ne frustra hoc me fecisse putetis, fateor quia explorandi vos causa hoc feci, et quales vos me inventurum aestimavi, tales, proh nefas! inveni. Congruere mihi infelicissimo illud statim de Sapientiae visum est libro: Ne jucunderis in filiis stultis, si multiplicentur: ne oblecteris in eis, si non est timor Dei cum illis (Eccli. XVI, 1).

[Col. 0554A] 1. Moneo igitur paternaliter, et praecipio pastoraliter, ut dicentis Apostoli reminiscentes, quia sine fide impossibile est placere Deo (Hebr. XI, 6); hoc est sine credulitate, quae nobis per apostolos, eorumque est successores tradita; et quia Justus ex fide, id est credulitate sua, vivit (Rom. I, 17); et: Quidquid sine fide, hoc est credulitate Dei, est, peccatum est (Ibid. XIV, 23); Fides autem, id est credulitas Dei, si non habeat opera bona, mortua est in semetipsa (Jac. II, 17): ipsam fidem, id est credulitatem [Col. 0555A] Dei, trifarie parare memoriter festinetis, [subaudi illam] hoc est, secundum symbolum, 410 id est collationem apostolorum, sicut in Psalteriis correctis invenitur [(935) 1Kb] ; et illam quae ad missam canitur; et illam sancti Athanasii, quae ita incipit: Quicumque vult salvus esse. Quicunque vult ergo sacerdos in nostra parochia esse, aut fieri, aut permanere, [(936) 1Kb] illas tres [subaudi fides] memoriter nobis recitet, cum proxime a nobis huc vocatus fuerit.

2. Moneo etiam vos de die Dominico, ut cogitetis, aut si cogitare nescitis, interrogetis, quare ita vocetur: usu enim quotidiano illas res Dominicas dicimus, quae proprie ad dominos pertinent illarum. Eo itaque sensu Dominica dicitur dies, quod proprie [Col. 0555B] ad Dominum, id est Jesum Christum pertineat. Cum vero omnes dies ipsius sint, sicut et omnia quae sunt in coelo, et in terra, et in mari, et in omnibus abyssis (Psal. CXXXIV, 6); inquirendum quare ista solum dicatur illius esse. Nimirum quia ipse in ea [(937) 1Kb] resurrexit. Sed in quibus Kalendis [subaudi resurrexerit] non cures; de die solummodo cogita. Quinta feria post vesperum est traditus, sexta crucifixus, septima quievit in sepulcro, octava resurrexit a mortuis, et inter duorum dierum partem, sive integritatem noctium, triduo [(938) 1Kb] ut promiserat, 411 facto, a corde, id est interioribus terrae (Matth. XII, 40) ad Apostolos rediit. Hinc ipsa octava, sive prima feria dies vocatur Dominica; et in quocunque Kalendarum die eveniat, semper est Pascha, id [Col. 0555C] est, transitus Domini de morte ad vitam, et uno modo, quidquid manduces, vel bibas, est observanda. Unde autem observanda? Ab opere servili. Quod autem est opus servile? Peccatum: qui enim peccat, diabolo servit. Si ergo omni die Dominico est Pascha, quaerendum quid nobis faciendum in ea. Apostolus dicat: Pascha, inquit, Pascha nostrum immolatus est Christus (I Cor. V, 7). Quare Pascha est Christus? quia immolatus [(939) 1Kb] . Cur immolatus? ut pro nobis moreretur. Sicut utique antea ille immolabatur, cujus, sanguine liberandus ab Aegypto populus purgabatur, ita ergo et iste propterea est immolatus, ut moreretur, propterea occisus, ut nos per sanguinem ipsius a vastatore mundi angelo, id est diabolo, liberati, [Col. 0556A] de Aegypto, id est, inferno erueremur; et per mare Rubrum, hoc est, baptismum sanguine Domini rubeum, per desertum praesentis vitae educti, ad terram repromissionis, id est, vitam aeternam pervenire possemus. Habes Pascha, id est transitum bonum; habes Agnum pro te occisum; transisti mare Rubrum, graderis per desertum. Vide quo graderis? Stude ut [(940) 1Kb] pervenias, quo venire tibi expedit. Labora cum Dei adjutorio, ne aut in Aegyptum redeas, aut in deserto pereas, sed ad patriam coelestem pervenias. In Aegyptum vero te redire cognosce, si peccatum, quod deseruisti, praesumis repetere. Peris vero in deserto, si non perseveras in labore et opere bono.

3. Sed redeamus ad Apostolum: Pascha, inquit, [Col. 0556B] Pascha nostrum immolatus est Christus. Postea: Itaque epulemur. Putas quod dicat: Crapulae et ebrietati vacemus? Nequaquam; sequitur enim: Non in fermento veteri, id est inflatione ventris, vel tumore anterioris peccati, aut affectu ad transacta scelera redeundi, vel alia perpetrandi: Neque in fermento malitiae et nequitiae; sed in azymis sinceritatis et veritatis (Ibid., 8), id est, ut in opere justi, in cogitatione simplices, in sermone simus veraces. Quando? Omni tempore: praecipue vero in paschali solemnitate, hoc est omni Dominica anni integri die. Si enim Dominica est Domini, utique non nostra dies est: Si Domini est, reverentia Domini est honoranda. Sed cujus domini? Revera, qui nos cum non essemus fecit; qui nos cum perditi fuissemus [Col. 0556C] refecit; qui nos gubernat, alit, nutrit, defendit; qui vitam nostram, quousque illi placuerit, hic continet; cum voluerit, eam hinc mutabit, et aut meliorem pro meritis, aut reddet pejorem: postremo qui nos judicabit, et aut in inferno sine fine damnabit, aut in coelo aeternaliter coronabit. Talis 412 igitur ac tantae potestatis Domini cum haec sit proprie dies, honoretur, ut eam pro decentia tanti Domini decet. Honorari vero nullo modo nisi ordinabiliter valet. Nisi enim parasceve Sabbatum antecedat, Sabbatum diem Dominicam; dies non est ullatenus Dominica.

4. Quid autem est parasceve? Apostolus dicat: Probet autem, ait, seipsum homo, et sic de pane illo [Col. 0557A] edat, et de calice bibat (I Cor. XI, 28). Quo pane? Qui ait: Ego sum panis vivus, qui de coelo descendi (Joan. VI, 41). De quo calice? Calix tuus inebrians quam praeclarus est! (Psal. XXII, 5.) id est, Christus suo nos sanguine satians; quam pulcher, id est, speciosus forma prae filiis hominum! (Psal. XLIV, 3.) Qui ergo panis, ipse est agnus; qui agnus, ipse Christus, qui Christus, ipse est Pascha; qui Pascha, ipse pro nobis immolatus. Ipse est dies, quam non operando, sed gignendo coaeternaliter fecit Dominus, exsultemus et laetemur in ea (Psal. CXVII, 24). Ipse est, inquam, dies, ipse Dominus, cujus ista est dies. De Sabbato illius quid facimus? Vacate, ait per Psalmistam Dominus, et videte, quia ego sum Deus (Psal. XLV, 11). Sabbatum vero vacatio dicitur, vel [Col. 0557B] requies, id est, ut quiescamus ab operibus malis, et vacemus divinis obsequiis. Parasceve autem praeparatio dicitur, hoc est, ut praeparemus cordium nostrorum habitacula venturo ad nos per corporis et sanguinis sui substantiam Christo. Si ergo omnis octava dies est Dominica, Dominica vero pro resurrectione Domini dicta; vel, sicut perlepide quidam invenitur dixisse, omnes quia dies Dominus fecit imperio suo, Dominicum fecit sangine suo, et dedicavit [(941) 1Kb] pretio suo; omnes dies Dominici parasceve vel Sabbato indigent. Parasceve autem, id est praeparatio, non est aliud nisi quod protulimus, hoc est, ut probet seipsum homo, id est, disquirat cujus affectus sit, hoc est, si in voluntate cum Dei gratia meliorationis, aut in duritia pejorationis consistit. Si illud primum [Col. 0557C] [(942) 1Kb] in conscientia sua invenit, praesumens de misericordia Dei, cum lactucis agrestibus (Exod. XII, 8), id est contritione cordis, et amaritudinis gemitibus [(943) 1Kb] , accinctus renibus comedat agnum. Si non: suadere non audeo ut faciat; viderit quisque quid agat. Omnis ergo dies Dominicus ideo est paschalis, quia resurrectione Domini decoratus: Pascha vero nostrum ideo est Christus, quia pro nobis immolatus.

5. Omni ergo Dominica nobis clamat Apostolus: Itaque epulemur, id est, carnem Domini manducemus, et sanguinem ipsius bibamus. Ubi sunt autem qui quotidie missam celebrant, quotidie Pascha faciunt, id est, carnem agni comedunt, et sanguinem ejus bibunt, et, ut caetera sileam, de coitu adulterino filios et filias [Col. 0557D] saepissime [(944) 1Kb] generant? Ubi qui hesternam ebrietatem, vel crapulam ante altare Domini super [Col. 0558A] ipsam carnem vel sanguinem ructant agni? Qui litibus 413 continuis occupantur, qui cupiditia aestuant, qui invidia vel odio tabescunt, qui his, quos ut se diligere debuerant, deceptionum laqueos tendere nullatenus cessant? Quando talium quis parasceve jam dictum, vel Sabbatum fecit? Timeo de talibus, et utinam non mei similibus, ne dum putant se comedere agnum, comedant potius hircum, et utinam non illum qui abductus est in desertum (qui Latine [(945) 1Kb] emissarius, Hebraice hazezel, id est, crudelis Dei interpretatur; quem qui in desertum emisit (Levit. XVI, 22), castra solummodo Dei non est ingredi dignus, nisi loto prius corpore (Ibid., 26), et vestibus omnibus), sed haedum potius, quarta decima qui die ad vesperam ab omni est populo immolatus. Vae [Col. 0558B] enim illis quibus tantum bonum in tam magnum vertitur malum, dum comedentes utique carnem Domini [(946) 1Kb] , et sanguinem ejus bibentes indigne, judicium sibi manducant et bibunt. Vae, inquam, nobis miseris, et millies vae. Cum enim sacerdotes non ob aliud vocemur, nisi quia sacrum conficere et dare populo debemus; Scriptura vero sancta dicat econtra. Quidquid tetigerit immundum, immundus erit (Num. XIX, 22): quomodo potest saltem dici [(947) 1Kb] aliquid sacrum immundissimis manibus nostris tractatum? Et cum specialis noster doctor atque provisor beatus utique Zeno dicat, in sermone utique, quem de Juda, filio Jacob, et Thamar nuru ipsius elegantissime composuit (lib. II tract. 14, n. 4, pag. 180, ed. Ver.), quod omnium corrupte viventium [Col. 0558C] diabolus pater sit; quid valet quod in conspectu omnium qui nos sciunt corrupte vivere, id est, luxuriae deservire, clamamus Deo: Pater noster, qui es in coelis (Matth. VI, 9): cum ille nobis per prophetam 414 statim respondeat: Si pater ego, ubi est amor meus? (Malac. I, 6.) Quid enim facis pro amore meo? Ista et illis similia quia vos penitus nescire doleo, imo de talibus nil curare gemisco, pastoraliter ut addiscere festinetis praecipio; et quia sermone [subaudi erudire] ignoratis, bono exemplo Dei populum erudire quaeso studeatis.

6. Admonemus etiam et obsecramus, sicut alibi [(948) 1Kb] scriptum invenimus, fraternitatem vestram, ut de communi salute vestra cogitantes, attentius audiatis admonitionem nostram, et quae vobis suggerimus [Col. 0558D] memoriae commendetis, et opere exercere studeatis. In primis admonemus, ut vita et conversatio [Col. 0559A] vestra irreprehensibilis sit, scilicet ut cella vestra sit juxta ecclesiam, et in ea feminas non habeatis. Omni nocte ad nocturnos surgite; cursum vestrum [(949) 1Kb] certis horis decantate; missarum celebrationes religiose peragite; corpus et sanguinem Domini cum timore et reverentia sumite; vasa sancta propriis manibus abluite et extergite. Nullus cantet missam nisi jejunus, nullus cantet qui non communicet, nullus cantet sine amictu, alba. stola, fanone [(950) 1Kb] et planeta; et haec vestimenta nitida, et ad nullos usus alios sint. Nullus cum alba, qua in suos usus utitur [(951) 2Kb] , praesumat missam cantare. Nulla femina ad altare accedat, nec calicem Domini tangat. Corporale mundissimum sit. Altare coopertum de mundis linteis; super altare nihil ponatur nisi [Col. 0559B] capsae et reliquiae, aut forte quatuor Evangelia et buxida [(952) 1Kb] cum corpore Domini ad viaticum infirmis; caetera in nitido loco recondantur. Missalem plenarium [(953) 1Kb] , Lectionarium 415 et Antiphonarium unaquaeque ecclesia habeat. Locus in secretario aut juxta altare sit praeparatus, ubi aqua effundi possit, quando vasa sacra abluuntur: et ibi vas nitidum cum aqua pendeat, ibique manus lavet post communionem.

7. Nullus extra ecclesiam per domos aut in locis non consecratis missam cantet; nullus solus missam [Col. 0560A] cantet [(954) 1Kb] . Nullus cum calcariis [(955) 1Kb] , quos sperones rustice dicimus, et cultellis extrinsecus dependentibus missam cantet, quia indecens et contra regulam ecclesiasticam est. Calicem et oblatam recta cruce signate, id est, non in circulo et varicatione digitorum, ut plurimi faciunt, sed strictis duobus digitis et pollice intus incluso, per quos Trinitas innuitur; istud signum + recte facere studete: non enim aliter quidquam potestis benedicere. Infirmos visitate, et eos reconciliate; et juxta Apostolum (Jac. V, 14) oleo sancto inungite [(956) 1Kb] , et propria manu communicate. Et nullus praesumat tradere communionem laico aut feminae ad deferendum infirmo. Nullus vestrum pro baptizandis infantibus, aut infirmis reconciliandis, aut mortuis sepeliendis, [Col. 0560B] praemium vel munus exigat. Videte ne per negligentiam vestram unquam infans sine baptismo moriatur [(957) 1Kb] .

8. Nullus vestrum sit ebriosus et litigiosus, quia servum Domini non oportet litigare (II Tim. II, 24). Nullus vestrum arma ferat in seditione, quia arma nostra debent esse spiritalia. Nullus canum aut avium jocis inserviat. Nolite in tabernis bibere. Curam pauperum et orphanorum ac peregrinorum habete, et eos ad prandiola vestra invitate. 416 Estote hospitales, ut alii a vobis exemplum capiant [Col. 0561A] bonum. Omni die Dominica ante missam aquam benedictam facite, unde populus aspergatur, et ad hoc solum vas habete. Sacra vasa et vestimenta sacerdotalia nolite in pignore dare negotiatori [(958) 1Kb] aut tabernario. Nullus vestrum minus digne poenitentem cujuscunque rei gratia ad reconciliationem adducat [subaudi ad episcopum], et ei testimonium reconciliationis ferat. Nullus vestrum usuras exigat, et conductor sui senioris existat [(959) 1Kb] . Res et facultates, quas post diem ordinationis vestrae acquiritis, sciatis ad ecclesiam pertinere.

9. Nullus sine scientia et consensu nostro ecclesiam acquirat. Nullus per potestatem saecularium ecclesiam obtineat. Nullus per pecuniam alterius ecclesiam supplantet. Nullus ecclesiam ad quam titulatus [Col. 0561B] est relinquat, et ad aliam quaestus causa migret. In alterius parochia missam nullus cantet absque parochiani presbyteri, si praesens est, voluntate et rogatu. Nullus decimam ad alium pertinentem recipiat. Nullus poenitentem invitet carnem manducare et bibere vinum, nisi pro eo ad praesens eleemosynam fecerit [(960) 1Kb] .

10. Nullus praesumat baptizare nisi in vigilia Paschae [Col. 0562A] et Pentecostes, nisi propter periculum mortis. Unusquisque fontes habeat, et, si non potest habere lapideos, habeat aliud vas ad hoc praeparatum, in quo nil aliud fiat. Videte ut omnibus parochianis vestris symbolum et orationem Dominicam insinuetis. Jejunium quatuor temporum, et Rogationum [(961) 2Kb] , et litaniae majoris plebibus vestris omnimodis observandum insinuate. 417 Feria quarta ante Quadragesimam plebem [(962) 1Kb] ad confessionem invitate, et ei juxta qualitatem delicti poenitentiam injungite, non ex corde vestro, sed sicut in Poenitentiali scriptum est. Quater in anno [(963) 2Kb] , id est, Natali Domini et Coena Domini, Pascha et Pentecoste, omnes fideles ad communionem corporis et sanguinis Domini accedere admonete. Certis temporibus [Col. 0562B] conjugatos ab uxoribus abstinere exhortamini. Eulogias post missam in diebus festis plebi tribuite [(964) 1Kb] .

11. Nullus sine stola in itinere incedat [(965) 1Kb] . Nullus induatur vestimentis laicalibus. Nullus rem aut possessionem, aut mancipium ecclesiae vendere, aut commutare, aut quocunque ingenio alienare praesumat. Diem Dominicum et alias festivitates absque [Col. 0563A] opere servili a vespera in vesperam celebrare docete [(966) 1Kb] . Cantus et choros mulierum in atrio ecclesiae prohibete. Carmina diabolica, quae super mortuos nocturnis horis vulgus cantare solet, et cachinnos, quos exercent sub contestatione Dei omnipotentis, vetate. Cum excommunicatis nolite communicare. Nullus illis praesumat missam cantare, sed et plebibus vobis commissis hoc annuntiate. Ad nuptias 418 nullus vestrum eat [(967) 1Kb] . Omnibus denuntiate, ut nullus uxorem accipiat, nisi publice celebratis nuptiis. Raptum omnimodis prohibete; et ut nullus ad proximam sanguinis sui accedat; et ut alterius sponsam nullus ducat. Porcarios, et alios pastores vel Dominico die ad missam venire facite. Patrini filiis suis symbolum et orationem Dominicam [Col. 0563B] insinuent [(968) 1Kb] , aut insinuari faciant. Chrisma semper sub sera sit aut sub sigillo propter quosdam infideles [(969) 1Kb] .

12. Volumus autem scire de quolibet presbytero, si ex ingenuis parentibus sit natus, aut ex conditione servili, aut si de nostra parochia natus est, aut ordinatus, vel ad quem locum praetitulatus. Si servus fuit, ostendat chartam suae libertatis [(970) 1Kb] : si de alia parochia, ostendat litteras commendatitias, quas formatas vocant. De ministerio etiam vobis commisso vos admonere curamus, ut unusquisque vestrum, si fieri potest, expositionem symboli et orationis Dominicae juxta traditionem orthodoxorum penes se scriptam habeat, et eam pleniter intelligat, et inde, si novit, praedicando populum [Col. 0563C] sibi commissum sedulo instruat; si non, saltem teneat, vel credat. Orationes missarum et canonem bene intelligat [(971) 1Kb] ; 419 et si non, saltem memoriter [Col. 0564A] ac distincte proferre valeat. Epistolam et Evangelium bene legere possit, et utinam saltem ad litteram ejus sensum posset manifestare. Psalmorum verba, et distinctiones regulariter ex corde [(972) 1Kb] cum canticis consuetudinariis pronuntiare sciat. Sermonem, ut superius dixi, Athanasii episcopi de fide Trinitatis, cujus initium est: Quicunque vult, memoriter teneat. Exorcismos et orationes ad catechumenum faciendum, ad fontem quoque consecrandum, et reliquas preces super masculum et feminam pluraliter, ac singulariter, distincteque proferre valeat; similiter ordinem baptizandi ad succurrendum infirmis [(973) 1Kb] , ordinem quoque reconciliandi, juxta modum sibi canonice reservatum, atque ungendi infirmos; orationes quoque eidem necessitati [Col. 0564B] competentes, bene saltem sciat legere. Similiter ordinem et preces in exsequiis agendis defunctorum. Similiter exorcismos et benedictiones salis et aquae memoriter teneat. Canticum [(974) 1Kb] nocturnum atque diurnum noverit. Computum minorem, id est, epactas, concurrentes, regulares, terminum paschalem, et reliquos, si est possibile, sapiat. Martyrologium et Poenitentiale habeat, et caetera [(975) 1Kb] .

13. De ordinandis pro certo scitote, quod a nobis nullo modo promovebuntur, nisi aut in civitate nostra [(976) 1Kb] , aut in aliquo monasterio, vel apud quemlibet sapientem ad tempus conversati fuerint, et litteris aliquantulum eruditi, ut idonei videantur ecclesiasticae dignitati.

14. Cum auctoritas quoque contineat ecclesiastica, [Col. 0564C] ut de rebus ecclesiasticis quatuor fieri debeant 420 partes e quibus una episcopi, altera fabricae ecclesiae, tertia clericorum, quarta debeat esse pauperum [Col. 0565A] et hospitum: si vestram pleniter habetis [(977) 1Kb] , de illis quae ad episcopum, fabricam, vel pauperes pertinent, nullam invidiam habeatis, reminiscentes Dominum praecepisse: Non concupisces rem proximi tui (Exod. XX, 17); et: De re, quae ad te non pertinet, ne sollicitus fueris. De ipsa vero, quae ad vos pertinet, fidem inter vos habetote, et communiter eam dividite, sive sit magna, sive sit modica, scientes Apostolum dixisse: Nemo circumveniat in negotio, id est, causa reliqua, fratrem suum, quoniam vindex est Dominus de omnibus his, sicut praediximus vobis et testificati sumus (I Thess. IV, 6). Noveritis etiam quod melius sit omni Christiano fraudem pati, quam inferre (I Cor. VI, 7).

15. Quadragesimam, exceptis diebus Dominicis, [Col. 0565B] aequaliter facite; si enim uno die jejunas, altero crapularis, non Quadragesimam [(978) 1Kb] , sed vigesimam [Col. 0566A] fecisti. In Adventu Domini, nisi festivitas intercedat, quatuor hebdomadibus [(979) 2Kb] a carne noveritis abstinendum et coitu. In Natale Domini viginti diebus ac noctibus a coitu etiam licito omnino cessandum: similiter in octavis Paschae et Pentecostes, litaniis, et omnium festivitatum vigiliis, sextis etiam feriis, praecipue autem omnibus diebus vel noctibus Dominicis. Auctoritate etiam paschalis festivitatis compellente monemus vestram dilectionem, in Christo, fratres sinceriter diligendi, ut secunda, tertia, quarta et quinta feria hebdomadae majoris jejunetis usque ad nonam [(980) 4Kb] , exceptis parvulis, 421 et senio gravi confectis, atque infirmis. Quinta feria, hora nona [(981) 1Kb] ad ecclesiam matrem omnes reconciliandi venite. Sexta feria usque ad [Col. 0566B] nonam jejunate, et cui placet amplius. Septima feria ante horam decimam nullus praesumat missam cantare [Col. 0567A] nec [(982) 1Kb] baptismum generale agere. Quod si pro infirmitate aliquis jejunare non potest, proficiat ei jejunium quod generalis facit Ecclesia; omnes enim in Christo unum corpus sumus: tantum nullus sua importunitate universitatem Ecclesiae nostrae contra Dominum compellat delinquere, et tam gloriosam festivitatem in aliquo violare. De occultis peccatis poenitentiam vos dare posse scitote; de publicis ad nos deferendum [(983) 1Kb] agnoscite. [(984) 1Kb] Clericum nemo vestrum sine licentia faciat nostra; 422 nullus balbum, vel ultra mensuram blesum; nullus eum qui de litteris durum habet sensum. Si [Col. 0568A] festivitas, quae non sit sanctae Dei genitricis Mariae, aut apostolorum, evenerit in Quadragesima, vel quatuor temporum jejuniis, magis jejunium tenendum, quam [(985) 2Kb] festivitatem celebrandam scitote; nisi forte illius sancti sit festivitas, qui in eadem parochia jacet; quia nulla solemnitate amplius delectatur Deus, quam illo jejunio, quo a cibis abstinetur et vitiis: »Otiositas quoque inimica est animae (S. BENED. Reg., c. 48).« Videte, si absque horum quae praemisimus [(986) 1Kb] scientia, ministerium vestrum facere possitis, et plebes vobis commissas ad vitam ducere, et Christo repraesentare.




[Col. 0567]
RATHERII OPUSCULUM [(987) 2Kb] DE NUPTU CUJUSDAM ILLICITO

[Col. 0567C] 423 Supra dorsum meum fabricaverunt peccatores (Psal. CXXVIII, 3), cum Psalmista proclamet; Apostolus quoque: Non solum qui faciunt, sed et qui consentiunt facientibus, digni sunt morte (Rom. I, 32): mea mihi oneratissimo cum superabundent, alienis supra [Col. 0568C] modum ponderibus infelicissimus gravor. Hac itaque duplici anxietate constrictus, Joannem [(988) 1Kb] nostrae Ecclesiae doleo filium, quamdam, ut fertur Quadragesima suo despondi fecisse filio 424 puellam nocte duxisse Dominica: illegalitate [(989) 2Kb] scilicet, [Col. 0569A] ut et Pedrevertus noster antea fecerat, duplici. Cum quilibet filium suum ad clericatum adducit, videtur quod, uti et facit, illum saeculo auferat, et Domino tradat. Unde cum antea lege ipsa deberet vivere qua vivit respublica, postea vivere lege incipit canonica; et uti primitus ad reipublicae pertinebat praefectum, ita post ad Ecclesiae attinet praelatum, hoc est, episcopum legaliter institutum. Quod cum ita sit, qui filium suum Ecclesiae mancipat canonice Domino militaturum, et postea saeculare illi 425 acquirit conjugium, perspicue cernitur, quod eadem manu eum Domino auferat, qua illum Deo ipse tradiderat, et ablatum Ecclesiae, [(990) 2Kb] reddat, proh nefas! curiae. Non succenseat igitur qui hoc facit, suggero, Deo, si ille ei ex his, quae misericorditer [Col. 0569B] illi concessit, aut vi tempestatis, aut importunitate cujuslibet potestatis, vel in hoc saeculo, vel in futuro aliquid aufert; cum si aliter, loquar ut ita, Deus hoc facere nesciret, exemplo ipsius discere posset, quasi utique diceret: Tu mihi abstulisti quod dederas, ego tuo exemplo tibi quod dederam tollo.

2. O vero insatiabilis [(991) 1Kb] , quanta tibi non pudet, quam illegalia, quam turpia, quam inhonesta contra Deum quoque committere, generis humani cupiditas! Cum enim clericus quilibet ideo vocetur, quod de sorte sit Domini, id est, ad partem pertineat Dei; [Col. 0570A] quam bonus ille pater est, quam filii dilector, qui pro tribus vineae campis [(992) 1Kb] eum de sorte auterens Dei, reddit hujus saeculi potestati, consequenter et diaboli: ille enim a Domino princeps hujus mundi (Joan. XVI, 11) vocatur; non vero coeli et terrae, maris et omnium quae in eis sunt, sed malignorum hominum, qui diligentes utique mundum magis quam Deum, fruuntur temporaliter eo, perdituri quod aeternaliter debuerant possidere in coelo, servientes utique diabolo, magis quam Christo. Esto vero uterque illorum [(993) 1Kb] hoc ideo fecerit, quod in comparatione mali melius fore percensuit, ut uni 426 conjungeretur, quam perplures magis mortifere vagaretur. Sed in hoc iste, de quo lugubris noster est sermo, alterum praecedit in scelere, quod [Col. 0570B] hoc in diebus sanctae inchoavit Quadragesimae, perfecit in Dominica nocte: quod ille hoc elaboravit ut illud patraret occulto, iste vero quod tam manifeste [(994) 1Kb] hoc, proh nefas! fecit, ut neminem istius civitatis latere valuerit. Ideo igitur hoc nobis silentio supprimi non debere videtur, quia si irreprehensum relinquitur, jure factum omnino videbitur. Nullus enim non dubitabit exemplum inde capere, quod compererit neminem vituperasse.

3. Fecisse hoc, mirum dictu! et alius quidam, qui in alio nostro opere [(995) 2Kb] , suo proprio vocabulo [Col. 0571A] verborum contortor, legum vocatur distortor, narratur; dum cum caeteris utique legumlatoribus sibi dictum audire potuerit saepe: Diligite justitiam, qui judicatis terram (Sap. I, 1); et lex, ut remur, contineat nulla, quod res semel alicui legaliter data, auferri ab eo debeat aliqua, sine justa querela. Querelam vero ipsam cum aut culpam fore, aut necessitatem ratio innuat aliquam: versantibus et reversantibus omnia nobis, Deus esse probatur, illata cui injuria cernitur ista, in quo utique nec culpa inveniri, nec valet necessitas comprobari. Pascit enim omnia, nedum sors sibi [(996) 1Kb] specialius delegata perire possit inedia. Melius profecto fecisset, si ad Domino famulandum de sua facultatula opem illi, ut 427 filio pater debitor erat tulisset. Pepulisse tamen [Col. 0571B] post fertur idem, eamdem nolens ei tribuere stipem [(997) 1Kb] .

4. Et heu quam grave crimen, quod etiam criminoso moriente non potest finem accipere! Verbi gratia, si alterius agrum quilibet invadit injuste, sicut saepe solet, illum eadem injustitia relinquat filio suo, suus iterum [(998) 1Kb] qui sequitur suo, ita usque in finem saeculi omnes faciant qui ab illo primo invasore fuerint per successionem alterutram deducti; quando finem accipit illius, qui prius agrum illum seminavit, injustitia, nisi tunc primum quando finem omnis accipiet creatura? Hoc eodem modo cum omnes noverint, quia omnis, qui praeter uxorem legitimam coit [(999) 1Kb] , aut fornicationem, aut adulterium facit; presbyter vero aut diaconus uxorem legitimam [Col. 0571C] non possit habere; si filium de ipsa fornicatione, vel, quod pejus est, adulterio genitum facit presbyterum, ille alterum de se similiter genitum facit presbyterum, ille iterum suum, suum alter iterum; paululans illud usque in finem saeculi taliter [(1000) 1Kb] adulterium cujus est, nisi illius, qui illud primitus seminavit? Quocirca monendi et obsecrandi [Col. 0572A] [(1001) 1Kb] fratres, ut quia prohiberi, proh dolor! a mulieribus valetis nullo modo, filios de vobis generatos dimitteretis saltem esse laicos, filias laicis jungeretis, ut vel in fine saltem vestro terminaretur, et nusquam in finem saeculi duraret adulterium vestrum.

5. Dices econtra: Filius non portabit iniquitatem patris (Ezech. XVIII, 20), etc. Nos e diverso: Ego sum, ait, Deus fortis, zelotes, qui visito iniquitatem patrum in filios (Exod. XX, 5), etc. Duas enim has quasi discordantes Domini sententias tractans beatus Gregorius, in quarum una continetur: Filius non portabit iniquitatem patris, nec pater filii; alteram ubi habetur: Ego sum fortis Deus zelotes, qui visito iniquitatem patrum in filios usque in quartam et quintam [Col. 0572B] generationem, ex hoc quod sequitur, id est, 428 In his qui me oderunt, ita eas ad concordiam ducit (Moral. lib. XV, c. 31); asserens utique quia si non concordat mala voluntas filiorum malae voluntati patrum suorum, sicut non concordavit utique voluntas apostolorum voluntati parentum suorum; nihil obest malignitas malorum patrum benignae voluntati bonorum filiorum. Si vero eadem faciunt filii, quae patres Deum odio habentes fecerunt, non solum pro sua, sed etiam pro patrum nequitia damnabuntur: et patres ipsorum non solum pro suo peccato, sed etiam pro filiorum, qui patrum secuti exemplum eadem, quae patres fecerunt, agere non destiterunt, habent, reor, juste puniri. O utinam itaque tu domina [(1002) 1Kb] , cui tam bonus frater tanta bona dimisit, [Col. 0572C] hoc antea cogitasses, et filiam ipsius, illius bonis benedictam [(1003) 1Kb] tamen, uni bono dedisses laico, et finem ipsius imposuisses peccato; quod quo usque durabit, infinitissimis eleemosynis vix poterit, sapias, expiari. Dicente autem quibusdam Domino: Vae vobis, Scribae et Pharisaei hypocritae, quia decimatis mentham, et anethum, et cyminum, et reliquistis [Col. 0573A] quae graviora sunt legis, judicium et misericordiam et fidem (Matth. XXIII, 23). Utinam [(1004) 1Kb] super corpus fratris tui die noctuque pluvia caderet, quod tu studiosisissime procurasti ne fieret; et iste humor tam noxius, tam sordidus, tam foedus animam illius non tam graviter affligeret, sordidaret, inquinaret atque torqueret.

6. Praescriptos igitur, et omnes, qui in tali scelere aut Quadragesimam, aut jejunium praecipuum aliquod, aut noctem Dominicam, aut festivitatem ullam praeclaram se recognoscunt violasse, mecum, qui utique hactenus dum non restiti consentiens fui, quadraginta diebus moneo poenitentiam agere [(1005) 1Kb] ; ita videlicet, ut si caeteri fideles reficiuntur tertia hora, nos sexta; si illi sexta, nos nona; si illi nona, [Col. 0574A] nos usque ad vesperam jejunemus. Ab eleemosynis vero secundum posse faciendis minime cessemus; nec tamen 429 propter hoc nos justificatos inde saltem credamus. Non est enim tale facinus, quod leviter possit emendari. De Dei tamen misericordia minime desperemus: Nescit enim, ait quidem, homo, utrum odio, an amore dignus sit, sed omnia in futurum servantur incerta (Eccle. IX, 1). Quod si hoc, ut suspicor, imo certificor, respuitis, et mecum jejunare 430 non vultis; et aut ego vos excommunico temporaliter, aut Deus vos damnat aeternaliter; intersit vestra, nec ulla mea sit culpa. Inde similiter ad poenitentiam te paulo superius allocutam invito; expedit enim tibi, et forsitan proderit fratri.




[Col. 0573]
RATHERII OPUSCULUM [(1006) 2Kb] . DE OTIOSO SERMONE.

[Col. 0573B] 431-432 1. Sententiam [(1007) 2Kb] scripturae cujusdam commemoratione jam quadrifaria propterea tritam, quod hac me solummodo recreari contra desperationem dicerem, sola dum mea utique meique similium perpenderem gesta, non mihi adhuc satisfecisse [Col. 0573C] ut paucis demonstrem, eamdem, ut saepe, iisdem [Col. 0574B] refero verbis: Nescit homo, utrum odio, an amore sit dignus; sed omnia in futurum servantur incerta (Eccle. IX, 1). Cui, si licet, aliquid sine mei causa subinferam. Quid quave de causa id tam saepe protulerim, ignorare me non diffiteor ipsum. Scio enim, scio [Col. 0574C] dignum me veraciter odio, si ab assuetis [(1008-9) 1Kb] [Col. 0575A] non cesso. Utrum vero ab iis cessare penitus ante terminum datum sit vitae, fateor me nullo modo scire. Conor enim meliorari, et vincor; laboro, et deficio; surgo, et relabor; nunquam in boni alicujus statu permaneo. [(1010) 1Kb] Usum enim ex vomitu canis, suisque ex volutatione (Petr. II, 22) infelix miserque frequentans, et hac me solummodo, dum non aliud invenire valeo, sententia recreans, despero sperans, spero desperans, fido diffidens, diffido confidens. Universa quippe, quae Dominus promisit, confido eum daturum; sed diffido me inveniri posse, promissa cui conferat, dignum. Veniam vero cum nulli promittat nisi converso; inconvertibilem dum memet aspicio, non de ejus miseratione despero, sed de obduratione mea pavesco. Et quid amplius? Odio [Col. 0575B] me magis dignum quam amore et scio et confiteor; si talis, qualis sum modo, defungar. Defungi vero talem si destinatum sit mihi, nullo modo scio. Defunctus vero talis si fuero, de perditione mea certificari cunctos posse non nego.

2. Soleant vero dum plures conversionem in finem vitae differre; cum repentina infinitos rapiens mors, nedum multos, penitus faciat insensibiles eos; de illis quid sentiam haesitans, de me, si illud mihi contingeret, sum pene desperans. Quidam enim in grabbatis Deo plurima promiserunt, quae convalescentes minime attenderunt. Quid igitur cum rursus ceciderunt? Si non promiserant, iterum desperatione periisse putabantur haud perperam; si promiserint, et iterum convalescentes fuerunt mendaces, [Col. 0575C] quid facturi postea tales? Quid? Dei eis pietas insinuet. Quod mihi tamen videtur, quia etiamsi millies hoc eis contingat instinctu diabolico agere; est quod non ideo de pietate Domini debeant desperare, quamvis in tam instabilibus promissis 433 nullam possint fiduciam habere. Nescit enim homo utrum odio, an amore sit dignus futurus (Eccle. IX, 1) quamvis noverit, quod praesentialiter sit odio dignus, dicente Scriptura, quoniam omnipotens odio habet peccatores, et misertus est justis (Eccli. XII, 3). Non enim aliter justi ex peccatoribus poterant fieri, nisi misericordia Dei praeventi, fuissent a malo ad bonum conversi, neque illi aliter in peccatis duravissent, nisi justitia Dei obdurari potuisse permissi fuissent; unde et de talibus formidolosa illa est dicentis [Col. 0575D] sententia: Si concluserit Dominus hominem, hoc est concludi permiserit, quis potest ei dicere, cur ita facis? (Job IX. 12.)

3. O igitur, o inscrutabilia Dei judicia! o investigabiles viae ejus! Quis enim mei similium non se formidare valet inevadibiliter fore conclusum, indeque odio dignum. Num enim odio non tibi dignus, [Col. 0576A] ut reliquos taceam, de quo Apostolus dicit, videtur: Hoc autem scitote intelligentes quod omnis fornicator, aut immundus, aut avarus, quod est idolorum servitus, non habet haereditatem in regno Christi et Dei? (Ephes. V, 5.) Cum vero innumerabiles a talibus conversi cessent esse fornicatores, immundi, avari, nimirum de permanentibus in hujusmodi hoc dictum claret sceleribus. Permanet vero in scelere, qui quousque aut aetas, aut sanitas ei suffragatur, ut possit illud patrare, non dimittit illud committere: aut si dimittit, non studet illud poenitendo diluere. Cujus autem senium, aut infirmitas interdicit illud efficere, non scelus ille, sed illum scelus convincitur reliquisse; ac per hoc neque cessans a fornicatione desinit quis fornicator esse, si quousque [Col. 0576B] potest non desinit fornicari, et fornicationem relictam jejuniis, eleemosynis, et lacrymosis gemitibus non studet mundare. Cum igitur legimus vel audimus: Nescit homo utrum odio, an amore dignus sit, nisi futurus subintelligamus, ut sit utique sensus, quod nesciat aliquis de aliquo, utrum sit ei concessum ante mortem converti, an in peccatis usque in finem suae sanitatis durare; fateor me quod velit astruere, penitus ignorare.

4: Quamvis non desperandum, quod etiam ipsa infirmitas ab anteactis quemlibet peccatis emaculet, si tamen gratanter fuerit recepta, quod tamen de prolixa fieri arbitror aegritudine tantum, patienter tamen, ut dixi, perlata: levius licet concinens taliter senserit.

[Col. 0576C] Et vindicta brevis hic noxia crimina finit,
   Ne sine fine habeat debita poena reos.
Solos vero, ait Gregorius, temporalia flagella ab aeternis liberant, quos immutant. [(1011) 1Kb] Haec duo itaque, id est, aut conversionem salubrem, aut flagellorum Dei suffragium, dum sententiae illi innixus, qua dicitur: Nescit homo, utrum odio, an amore sit dignus, exspecto; si de tertio, perditione utique certissima, suspectus et pavens non 434 exsto; insanire me veraciter credo, et quo desiderium vertam, quid optem, quidve amplectar, ignoro. Repentinum nam imminere cum mihi metuam interitum, prolixum [(1012) 1Kb] si mereor, ut desiderare me non diffiteor, actutum damnantem mihi audio, surdus licet, Apostolum (dicere): Ignoras quia patientia Dei ad poenitentiam te exspectat? Tu autem thesaurizas [Col. 0576D] tibi iram in die irae, et retributionis justi judicii Dei (Rom. II, 4, 5.) Infelix hujusmodi longaevitas, quam tanta sequitur calamitas, aspernabile spatium congerit, quod talem thesaurum miserabilis induciae ad exaggerandam scelerum vindictam concessit. Melius fuerat, fateor, miserrimo, si de primo [Col. 0577A] Dei contemptu justam excepisset sententiam, quam tandiu exspectatum tam innumeros contraxisse reatus, pro singulis videlicet aeternaliter puniendum.

5. Hoc se ita habente felicior mihi videtur brevitas, quam diuturnitas vitae. Vae enim vobis, ait propheta, qui trahitis iniquitatem in funiculis vanitatis! (Isai. V, 18.) Est quidem Dominus misericors, et ineffabiliter pius; sed etiam verax, et inenarrabiliter justus. Promittit veniam, computat noxam; veniam largitur perfecte conversis, noxam reservat obdurantibus aversis. Annon enim evidens cernitur computatio noxae dicentis: Amen dico vobis, omne verbum otiosum, quod locuti fuerint homines, reddent de eo rationem in die judicii? (Matth. XII, 36.) Fuitne unquam terribilius aliquid dictum? Caeteri namque [Col. 0577B] quid super hoc sentiant, viderint; mihi videtur tolerabilius fuisse, si dixisset: Merebuntur de eo millium annorum supplicium. Miserum enim me, cum nulla minus sint utilia quam turpia. Quid si in eodem loco [(1013) 1Kb] , et forte tali, quo dedignaretur aliquis etiam vesci, turpe quid faciens quilibet, turpissimum aliquid dixerit? Postea de ipsa, quam patravit turpitudine, poenitentiam gessit; de ipsa, quam dixit, quid, rogo, erit? Si in judicio itaque illi improperatum fuerit, quod in tali loco tale quid talique pro causa dixerit; putandum quod inter alios, Venite benedicti Patris mei (Matth. XXV, 34), audire ullo modo possit? Post tantam enim coram universo genere humano verecundiam, suspicari eum possumus habiturum, nedum coelestem, aliquam [Col. 0577C] gloriam? Nonne enim et quod gessit manifestatum pariter erit, cum idem forsan dixerit quod fecit, fecerit quod dixit? Condigna poena rebelli, ut qui videlicet Dominum, et quod de eo Christianitatis traxit vocabulum non reveritus, in conspectu ipsius, tali in loco, tam turpiter, praesentem illum non nesciens quoque, recordatus etiam ipsius, non timuit dehonestare, dehonestatus in conspectu totius pereat creaturae. Quid vero miseri de perjuriis saepissimis, quid de detractionibus perassiduis, quid de mendaciis continuis, quid de verbis deceptoriis, quid de irrisoriis, quid de fraudulentissimis dicturi promissis, quid de maledictionibus creberrimis, si de raca judicium subituri, de fatue gehennam, de 435 otioso sumus rationem reddituri sermone? [Col. 0577D] (Matth. V, 22.) Intelligite mecum, qui mecum obliviscimini Deum, ne quando rapiamur subito, et eripiamur a nullo (Psal. XLIX, 22).

6. Intelligo, ais, Dei, proh nefas! saepius quam necesse fuerit, oblitus, verensque utique, [locus mendosus] innuis facere, ne rapiaris subito, ereptus a nullo. Sed Apostolicum illud de spontaneo nobis inflicto a nobis ipsis judicio dum cum illo confero [(1014) 1Kb] , quod nuperrime me audisse recordor, non parum me animari profiteor. Lectum enim exstitit [Col. 0578A] ita: Si peccata tua recte consideraveris, judicasti: si abjeceris, occidisti. Quod ut melius dilucidetur (poni possent cum plurima [(1015) 1Kb] ipsa una nobis divina sufficiat, dicendum quomodo, quam protulisti, sententia. Ait vero: Omne verbum otiosum, quod locuti fuerint homines, reddent de eo rationem in die judicii (Matth. XII, 36.) Quid est verbum otiosum? Inutile. Nulla autem sunt, ut dixisti, minus utilia quam turpia; quibus adjicere possumus noxia, et contumeliosa, irrisoria, deceptiosa, perjura, fraudulenta, maledica, mendacia, sacrilega, haeretica, apostatica, blasphema, falsum testantia, furiosa, litigiosa. Ex quibus omnibus unum suum in allegatione illa proferens superiore, collegisti salvum non posse credi futurum, cui in extremo die judicii illo [Col. 0578B] id fuerit, quod tali in loco hujusmodi pro causa dixerit, coram universo genere hominum improperatum. Sed dum firmissime nos tenere concedas, quod nil temporaliter contra jus fasque valeat agi, neque id temporaliter expiari, desperare istum compellimur, qui illud turpe dixit, nisi auxilium ei demus, quid faciat, antequam 436 ad illud improperium veniat. Dicamus ergo primum quid erit illis, qui rationem de omni verbo otioso, quod locuti fuerimus, in die judicii fuerint reddituri; nimirum iis, quibus dicetur: Ite, maledicti, in ignem aeternum; quia esurivi, et non dedistis mihi manducare (Matth. XXV, 41, 42,) etc.; et: Amen dico tibi, non exies inde, donec reddas novissimum quadrantem (Matth. V, 26). Et quare, inquis, hoc eis dicetur? quia non audierunt [Col. 0578C] scilicet dicentem: Poenitentiam agite, et non erit vobis iniquitas in ruinam (Ezech. XVIII, 30). Et: Convertimini ad me, et ego revertar ad vos (Zachar. I, 3.) Postremo quia obturaverunt aurem cordis, dum Apostolus clamaret: Si nosmetipsos dijudicaremus, non utique judicaremur (I Cor. XI, 31): Augustinum quoque prosequentem: Si peccata recte consideraveris, judicasti; si abjeceris, occidisti: hoc enim sensu ut et de caeteris flagitiis, ita et de isto turpiloquo intelligendum sermone; ut videlicet tu, qui illum protulisti, facias tibi de eo hic diem judicii, damnes illum juxta sui censor aequissimus qualitatem, damnatum punias, punitum occidas, id est, abjiciendo illum amplius in aeternum non proferas, ita illud turpigerum, turpiloquium ut turpigerum, ita [Col. 0578D] turpigerum uti turpiloquium taxans, a consimilibus quoque Christo adjuvante abstinere viribus totis contendas. Videtur enim mihi hoc ita constante, quod si turpitudo quam fecisti, fuerit perfecte poenitendo consumpta, ipsa, quam illius occasione dixisti, erit pariter enecata, adjuvante illius misericordia, qui in hunc mundum ad nostra venit relaxanda facinora, qui cum Patre et Spiritu Sancto vivit et regnat in saecula saeculorum. Amen.




[Col. 0579]
RATHERII ROMAM EUNTIS ITINERARIUM [(1016) 3Kb] .

[Col. 0579A] 437 Nosse fraternitatem non ignoro, filii, vestram, me pergere cupere praesentialiter Romam, sed cujus rei gratia [subaudi cupiam pergere], esse prorsus ignaram. Non enim orationis causa illuc vado, cum in Evangelio legam: Mulier, crede mihi, quia venit hora, cum neque in monte hoc, neque in Hierosolymis adorabitis Patrem (Joan. IV, 21); subjuncto: Spiritus est Deus, et eos, qui adorant eum, in spiritu et veritate oportet adorare (Ibid., 24): quod utique domi potest quisque peragere. Non imperiali, quia imperatum est minime, jussu [subaudi illuc vado]: milites solum ut mitterem meos, ab eo cum [(1017) 1Kb] mihi sit imperatum. [(1018) 1Kb] Non, bonum quid sit Deoque placitum, ut ibidem addiscam; cum saepius hoc tempore cantatum agnoscam: Indicabo [Col. 0579B] tibi, homo, quid sit bonum, aut quid Dominus requirat a te: facere judicium et justitiam, et sollicitum ambulare cum Deo tuo (Mich. VI, 8), non solum utique cum Romam vadimus, 438 sed et ubicunque consistimus [al., existimus]. Cum Deo namque semper ambulat, qui a praeceptis ipsius nusquam deviando discordat. Quod [(1019) 1Kb] sollicitius agere quilibet [Col. 0580A] monetur, hoc est, ut serviat illi in timore, et exsultet ei cum tremore (Psal. II, 11). In peccatoris namque, ut ait Gregorius, pectore incessanter debet spes et formido manere. Judicium vero quid est facere, nisi quod lex praecipit observare? Quod fuit utique, quod modo ex Evangelio Petro et Andreae audistis ita suasum: Venite post me (Matth. IV, 19). Haec est enim lex et prophetae, ut post Christum omni tempore debeamus cogitando, loquendo, operando venire. Justitia vero quam facere suademur, quae est, nisi juris, hoc est legis status? Sed cujus legis? Christi utique. Factam vero quomodo implemus? Alter alterius, ait qui noverat, onera portate; et sic adimplebitis legem Christi (Gal. VI, 2). Quod est autem onus unicuique gravius, quam cum quis [Col. 0580B] ignorantia premitur eorum, quae illum scire oportuerat amplius? Eam igitur cum non implere 439 nisi inchoatam, inchoare vero nisi agnitam valeamus, [(1020) 1Kb] quasi discordare vero in pluribus, dum non intelligitur, videamus; ut et me eodem fasce levare, et vobis inde utcunque concurrere, quod portare dicit Apostolus, valeam, concilium tantorum qui [Col. 0581A] conductu piissimi Caesaris illuc ad apostolicam sunt sedem venturi, adire dispono; indagare primitus illa studens, quae quasi [(1021) 1Kb] dissona sunt prolata, ad quam perduci valeant concordiam. Ut cum verbi gratia in Apostolorum legatur canonibus: [(1022) 1Kb] Ut episcopus aut presbyter uxorem suam, quam debet caste regere, non relinquat; in Nicaeno tam rigide prolatum cernamus concilio (cap. III): Interdicit per omnia magna synodus, non episcopo, non presbytero, non diacono, nec alicui omnino, qui in clero est, licere subintroductam habere mulierem, nisi forte matrem, aut sororem, aut amitam, aut eas tantum personas, quae suspiciones effugiunt. Et cum canones dicant, quod si quis excommunicatis communicat, sit excommunicatus pariter ipse (conc. Caesaraug. c. 5; [Col. 0581B] Carth. II, c. 7, etc.); Augustinus vero quiddam quasi contrarium Classiciano cuidam excommunicato mandaverit (AUG., epist. 250, Auxilio, et fragm. Classic.); cum neminem nostratium de excommunicatione cujuslibet nostrum videam curare, justa sit an injusta; non ignarus tamen penitus quid inde beatus dicat Gregorius (ep. 26, lib. III), [(1023) 1Kb] cum illo sancto agere cupio libenter inde concilio.

2. De subjunctis hic quoque capitulis pene ubique (paucissimis nisi) posthabitis, quid ipse sacer conventus censeat, indagare percupio. [(1024) 1Kb] Quae utique, dum interdicto dicentis, Qui sine peccato est vestrum, primus in illam lapidem mittat (Joan. VIII, 7); et: Hypocrita, ejice primum trabem de oculo tuo (Luc. VI, 42); quilibet quod in se recognoscit, in [Col. 0581C] alio timet corrigere; 440 canones vero tanta auctoritate praecipiant, non inemendata relinqui; me, qui [Col. 0582A] falso a quibusdam praedicor litteratus, ignarum quid de illis valeam saltem cogitare, nedum proferre, efficiunt prorsus. Qua ignorantia quo melius exui, quo aptius possum quam Romae doceri? Quid enim de ecclesiasticis dogmatibus alicubi scitur, quod Romae ignoretur? Illic summi illi totius orbis doctores: illic praestantiores enituerunt universalis Ecclesiae principes. Illic decretalia pontificum, universorum congregatio, examinatio canonum, approbatio recipiendorum, reprobatio spernendorum. Postremo nusquam ratum quod illic irritum, nusquam irritum quod illic ratum fuerit visum. Ubinam ergo melius insipientiae consulitur meae, quam ubi fons sapientiae cernitur esse? Accedit ad cumulum commoditatis, quod misericordia Conditoris imperatorem nobis [Col. 0582B] concessit aequissimum, piissimum, sapientissimum, dominum scilicet nostrum Caesarem gloriosissimum, qui cum prae omnibus qui sub coelo sunt jam dictis, caeterisque regalium praerogativarum insigniis inaestimabiliter polleat; sanctissimum papam, dominum utique Joannem episcopum, secundum proprietatem sui vocabuli, gratia Dei ad idem opus electum, Romuleae quidem urbi papam instituit [(1025) 1Kb] dignissimum; orbi vero universo Patrem et provisorem industrium; quos convocaturos synodum [(1026) 1Kb] autumo universalem, concedat Deus sanctae suae Ecclesiae, ut expedit, utilem.

3. Adero itaque, si Deo annuente valuero, digitoque compescens labellum, tanto eos qui aderunt audire curabo humilius, quanto mihi necessarium [Col. 0582C] considero amplius. Sapientissimos [(1027) 1Kb] 441 enim tam de isto regno, quam et de his qui [Col. 0583A] cum domino nostro venerunt semper Augusto, illic adfuturos cognosco; quorum doceri magisterio cupio de his saltem, quae hic capitulatim congesta ideo habeo, quod plenitudinem eorum in illorum codicibus contineri confido. Sunt vero haec, quae ab omnibus observari valerent, si obedientes Deo existere vellent, nec contraria utique tempori, nec patriae incongrua, ipsis utique omissis, quae antiquis solummodo, vel transmarinis congruentia sunt visa, non nobis. Cum igitur quasi in quibusdam medicinalibus libris carnalia, haec animarum sint congesta in canonibus sanctis remedia; ut videlicet, qui illa quae in libris medicorum leguntur perceperit, ab aegritudine liberetur, qui neglexerit, suo merito moriatur, sic animarum qui despicit remedia, occasione alia [Col. 0583B] mortem evadere qualiter possit aeternam, discere cupio. Ignarus adhuc, nempe stultus, existo. Dicente quoque Apostolo: Si nosmetipsos dijudicaremus, non utique judicaremur (I Cor. XI, 31): judicari vero sicut saeculariter lege mundana, ita ecclesiastice sanctione debeamus canonica; qui judicari ea despicit temporaliter, utrum judicium illud evadere ullo modo possit, quo damnatus quisque in aeternum peribit, dicat quilibet alius: nam ego hinc sum penitus mutus. Judicium sane quomodo facimus, si jus nobis a Deo per sanctissimos Patres indictum negligimus? Justitiam quam, si legem non servamus canonicam? Cum Deo qualiter ambulamus, si ab his, quae sequenda praecipit, deviamus? Noxia caeterum sollicitudo, quam gerendorum non efficit rectitudo [Col. 0583C] (II Cor. V, 10); cum recepturum quemque secundum quod gessit, sive bonum, sive malum, evidens esse valeat certitudo. Extra canonicae igitur rectitudinis diversans lineam, quam salutis habere potest, quaeso, fiduciam, cum scriptum sit: Atrium quod est foris non metieris, quia datum est gentibus? (Apoc. XI, 2.) Quibus vero gentibus, nisi de quibus Psalmista 442 dixisse intelligitur Domino: Liberator meus de gentibus iracundis? (Psal. XVII, 48.) Ut enim homo malus alibi vocatur diabolus, sic legio daemonum nomen hic possidet non incongrue gentium. Daemonibus [Col. 0584A] ergo traditur, qui in forinseco atrio invenitur; quia qui extra normam ecclesiasticae rectitudinis, etiam in ecclesia [al., ecclesiae] corpore positus, conversatur, intus quidem esse corporaliter conspicitur, sed animaliter in atrio exteriori stare probatur. Vel certe gentibus datur, qui ethnicis sociatur: Christianus enim licet dicatur, nequaquam est, qui Christo contrarius est; canonibus vero sanctis qui non obtemperat, Christo rebellat. Gentibus vero, nisi se infra mensuram lineae recollexerit, dabitur; quoniam quidem [al., quandoquidem] non poterit eorum contubernio sociari, quorum nec lege teneri, nec disciplina corrigi, nec mores voluit imitari. Vae autem nostrum alicui, extra mensuram canonicam cui contigerit inveniri, cum electorum populus coeperit [Col. 0584B] recenseri. Electus enim nemo, qui non canonicus, [subaudi nemo] [(1028) 1Kb] canonicus, qui non electus.

4. Dicat sane aliquis vestrum, tua quid refert, talia caeteris, et utique te praestantioribus, hinc minime curantibus, agere? Refert, inquam, refert omnimodis, et in tantum expedit, ut, O vos omnes, qui transitis per viam, attendite, et videte si est dolor sicut dolor meus (Thren. I, 12), edicere possem, nisi insensibilitatis stupore languerem. Omittam quippe ter [(1029) 2Kb] me contra canones exsulatum, millies injuratum, episcopium mihi illegaliter ademptum, [(1030) 1Kb] alium super me adultere adductum, receptum; iterum eo misericordia piissimi [Ottonis I] Caesaris, praecepto apostolici, qui [Joannes XII] tunc [Col. 0584C] Romanae praeerat sedi, judicio episcoporum [(1031) 1Kb] synodaliter restitutum, ab eodem invasore (vobis non penitus in tantum ignaris, neque eidem contrariis, ut mille non defuerint, qui vos pene omnes, ne dum consensisse, hoc crediderint machinasse) [(1032) 1Kb] postea comprehensum, 443 pulsum, injuratum, exspoliatum, custodiae mancipatum: omnibus vero his, licet tam indiscussis, relictis, quasi in eis nil inveniri valeret, quod reprehendi legibus vel leviter posset; misericordia iterum Creatoris, clementia piissimi imperatoris [(1033) 1Kb] , subventu excellentissimae [Col. 0585A] ducis ereptum, reductum, a vobis vero tam inhumane receptum, ut non difficile fuerit in vultibus vestris conjectari quam non libenter me videritis reverti, cum et exinde tot me non desinatis injuriis lacessere, ut omni me praerogativa ordinis episcopalis adeo, sicuti ante [(1034) 1Kb] , ita et post, non dimittatis privare, ut nihil ex ea mihi relinquatis praeter chrismatis confectionem, et chrismandi quidlibet cum subscriptionibus potestatem. Adeo quoque de vobis sim inhonorus, ut cum [(1035) 1Kb] omnes coepiscopi illuc venturi, de clericis suis parere inibi habeant honorati; ego de vobis nec unum sim habiturus; cum de mea paupertatula non sim vobis adeo inhumanus, ut militari beneficio [(1036) 1Kb] , habeam, et hoc gratis, decem ex vobis ditatos.

[Col. 0585B] 5. Omittam tamen, ut dixi, illius omnia ista respectu, qui dixit: Nolite resistere malo (Matth. V, 39). De synodo a nobis quid agendum nuperrime acta [(1037) 1Kb] ? (Nicaen. c. 5 can. apost. 38.) Scitis enim, scitis, me semper hoc agere ideo distulisse, cum bis in anno idem praeceptum sit facere, quod dicerem me, unde synodare deberem, omnino nescire. Solet enim in synodis, si quid contra canones actum est, emendari. Sed si hoc agere tentavissem, omnibus quae in canonibus sunt scripta regyratis, de nullo eorum vos curare viderem omnimodo. E quibus si vel aliqua proferam, si legeretur quod superius tetigi, hoc est (concil. Nic. c. 3), Subintroductam habere personam, nisi sororem, 444 et caetera, quae sunt inibi notata; quem vestrum ab hujus neglecto praecepti [Col. 0585C] potuissem excipere? Rursum si lectum impleretur (conc. Neoc. c. 1). Si quis presbyter uxorem duxerit, deponatur; magis autem pelli debet si adulterium [Col. 0586A] perpetraverit; quis ex vobis indepositus isset [al., esset]? Rursum si recitaretur: Praecipimus, ut bigami non admittantur ad clerum (INNOC. I ep. 4 c. 2; GELAS. I ep. 9, sub med.); quem ex vobis confiderem legaliter ad sacerdotium fuisse provectum? Et, ut ad minora, vobisque pernulla veniam, si legeretur contemptores canonum acrius arguendos (conc. Hispal. II, c. 4); de conjurationibus [al., conspirationibus] etiam, et conspiratoribus, de perjuris, de ebriosis, et qui in tabernis bibunt, et qui usuris inserviunt, si legaliter synodarem; quem ex vobis indemnatum relinquerem? Si perjuris saltem poenitentiam legibus indictam ipse dicerem, quem de vobis missam celebrare permitterem? Si multinubos a clericatu repellerem, quem nisi puerulos in Ecclesia [Col. 0586B] relinquerem? Si manzeres [(1038) 1Kb] abjicerem quem, ex eisdem puerulis stare in choro permitterem? Exspectavi, inquit, ut faceres judicium, et ecce iniquitas, et justitiam, et ecce clamor (Isai. V, 7). Quis clamor? Pessima fama, malum exemplum. Clamor, inquit, Sodomorum venit ad me (Gen. XVIII, 28). Breviter [ms. Frising., Perbreviter] dixerim: causa perditionis totius mihi populi commissi, commanentes [(1039) 1Kb] illi sunt clerici. Quem enim laicorum de adulterio convenire ausus fuissem in synodo [(1040) 1Kb] , quem de perjurio, quem de quovis flagitio, clericorum frustratus judicio? Quis enim ille esset, cui non continuo ille, etsi labiis non auderet, corde diceret: Hypocrita, id est pseudoclerice, ejice primum trabem de oculo tuo, et tunc prospicies, ut educas festucam de [Col. 0586C] oculo meo (Matth. VII, 5).

6. De talibus igitur cum [(1041) 1Kb] nulla penes nos 445 omnino sit quaestio; unde synodus agi deberet, [Col. 0587A] unde, unde rogo, concilium? Recolitis namque, cognosco, me praecepisse [(1042) 4Kb] , ut duobus diebus archipresbyter et archidiaconus, me absente, adventantes cum ordinariis omnibus pariter residentibus discuterent, die tertia emendanda mihi omnia recitarent. Factum est. Residens interrogavi quid actum fuisset. Respondit cujus intererat, vos inquisisse [(1043) 1Kb] de psalmis; et hujusmodi, et, Deo gratias, non malum adeo invenisse. Quid haberem ergo de tot sanctis, nisi Deo gratias dicere? Psalmos non male adeo scirent, immunes a caeteris culpis existerent; unde, quaeso, synodus agi deberet? Deceptionem igitur animarum hoc esse intelligens maximam, unum in corde dixi, aliud labiis protuli. Corde enim mihi ipsi sum ita conquestus: Quis tu hic, aut quasi [Col. 0587B] quis hic? Labiis vero ita dicenti respondi: Si de psalmis, et non de alio in isto concilio debet esse conquaestio, me primum ad examen producite [al. perducite]; convinci nam possum, me illos non ut competeret scire. Unde igitur synodus ageretur, nil amplius quod emendaretur invento? Sciscitatus itaque de fide illorum, inveni plurimos neque ipsum sapere symbolum, quod fuisse 446 creditur apostolorum. [Col. 0588A] Hac occasione synodicam scribere omnibus presbyteris sum compulsus, in qua continetur primitus ita suasum. »Moneo igitur paternaliter, et praecipio pastoraliter, ut dicentis Apostoli reminiscentes, quia sine fide impossibile est placere Deo (Hebr. XI, 6), hoc est sine credulitate, quae nobis per apostolos, eorumque successores est tradita; et, quia justus ex fide, id est credulitate sua, vivit (Rom. I, 17); et, Quidquid sine fide, hoc est sine credulitate Dei est, peccatum est (Jac. II, 17); fides autem, id est credulitas Dei, si non habet opera bona, mortua est in semetipsa: ipsam fidem, id est credulitatem Dei trifarie [(1044) 1Kb] parare memoriter festinetis, hoc est [subaudi illam] secundum symbolum, id est collationem apostolorum, sicut in psalteriis correctis [Col. 0588B] invenitur, et illam quae ad missam canitur, et illam S. Athanasii, quae ita incipit: Quicunque vult salvus esse. Quicunque vult ergo sacerdos in nostra parochia esse, aut fieri, aut permanere, illas tres memoriter nobis recitet, cum proxime a nobis huc vocatus fuerit.«

7. Istas [(1045) 2Kb] cum et mediante Quadragesima illis scribendas atque memoriae mandandas dedissem, [Col. 0589A] 447 et inobedientes exstitisse vidissem; dum quid inde canonice agere possem inquirerem, metus illorum quosdam tantus invasit, ut promisso mihi ad iter carpendum auxilio, pollicerentur se deinceps descriptionem beati Athanasii cantaturos, et reliqua inibi [id est . . . in synodica] descripta juxta possibilitatem suam facturos. Ad quod cum titularios omnes [(1046) 2Kb] , et illos de plebibus paratos, Deo gratias, invenissem; vos cardinales, qui, ut quondam Scribae et Pharisaei populares, ita istos in perditionem mittitis omnes, ita hinc manere adhuc cerno rebelles, ut eligatis cum inimico ejusdem fidei Ario in aeternum damnari, quam hoc publice [(1047) 2Kb] , ut aliarum ecclesiarum clerici, cantando salubriter vinci.

[Col. 0589B] 8. Tali namque me infelicissimum necessitate urgente, non haberem illuc pergere, ubi possem ex hoc consilium aliquod invenire? O chronographia Ratherii pessima [(1048) 1Kb] ! o veritas eidem perosa! Quam enim optabilius fuisset, ut solus ipse mendax existerem, quam talia de vobis pene omnibus veraciter dicere possem, nec ipse valeo aestimare, qui talia compellor infelix proferre. Clamandum igitur, clamandum, et sine intermissione dicendum: Converte nos, Deus salutaris noster, et averte iram tuam a nobis (Psal. LXXXIV, 5). Angustiat nam neque immerito non immemorem sui propensio nimium talis (conc. Sard. can. 1): Non minus enim mala consuetudo, quam perniciosa corruptela funditus eradicanda est, Osio rigidissimo illo in Sardicensi clamante [Col. 0589C] concilio; alibi etiam alio: Cedat consuetudo auctoritati; pravum usum lex et ratio vincat; dum contempta penitus auctoritate canonum [(1049) 1Kb] , consuetudini [Col. 0590A] praedecessorum 448 vestrorum Deo ipsi similiter, qui eosdem instituisse noscitur canones, rebellium, vos tam obstinate inniti considero, mecum vos [l. a vobis] indesinentissime tam pro illis, quam pro vobis, Deo clamandum invenio: Peccavimus cum patribus nostris, injuste egimus, inquitatatem fecimus (Judith. VII, 19). Cum Josia quoque rege sanctissimo nobis alterutrum [id est clamandum nobis utrinque]: Ite, consulite Deum super me, et super populum meum, et super omnem Judam (quem [idem legitur part. II de Contemptu canonum] intelligere possumus confessione Dei insignem catholicam Ecclesiam) de verbis voluminum istorum, canonum scilicet et decretorum, quae continentur in archivis ecclesiarum: Magna enim, ait ille, ira [Col. 0590B] Domini succensa est contra nos; quia non audierunt patres nostri verba librorum istorum, ut facerent omne quod scriptum est in eis (IV Reg. XXII, 13). Ut Patres intelligas non solum ecclesiarum pontifices, sed et illarum majores; quatenus ille saltem cuilibet nostrum respondere dignaretur: Haec dicit Dominus Deus Israel: Pro eo quod audisti verba voluminis, et perterritum est cor tuum, et humiliatus es coram Domino, auditis sermonibus contra locum istum, et habitatores ejus: quod videlicet fierent in stuporem et maledictum, et scidisti vestimenta tua, et flevisti coram me, et ego audivi, dicit Dominus. Idcirco colligam te ad patres tuos, et colligeris ad sepulcrum tuum in pace, ut non videant oculi tui omnia mala, quae inducturus sum super locum istum (Ibid., 18-20). [Col. 0590C] Circuite, inquit Dominus alibi, circuite vias Hierusalem, et aspicite, et considerate, et quaerite in plateis ejus, an inveniatis virum facientem judicium, et [Col. 0591A] quaerentem fidem; et propitius ero eis. Quod si etiam, Vivit Dominus, dixerint, et hoc falso jurabunt. Domine, oculi tui respiciunt fidem; percussisti 449 eos et non doluerunt [(1050) 1Kb] ; attrivisti eos, et renuerunt accipere disciplinam; induraverunt facies suas supra petram, et noluerunt reverti. Ego autem dixi: Forsitan pauperes sunt et stulti, ignorantes viam Domini, et judicium Dei sui. Ibo igitur ad optimates, et loquar eis: ipsi enim cognoverunt viam Domini, et judicium Dei sui: et ecce magis hi simul confregerunt jugum, ruperunt vincula. Idcirco percussit eos leo de silva, lupus ad vesperam vastavit eos (Jer. I, 1-6). Leo scilicet rugiens quaerendo quem devoret, id est diabolus (I Petr. V, 8); lupus et isdem, qui ob negligentiam mercenariorum pastorum vocabulo, non [Col. 0591B] jure possidentium, sed illegaliter usurpantium, rapit et dispergit oves (Joan. X, 12); non solum per se, sed et per membra sibi cooperantia, sua vineamque Domini Sabaoth a primore vastantia.

9. Et heu, quam non disconveniunt miseris talia nobis! Nos enim ipsi sumus aestimatione, quamvis non re, optimates: nos, inquam, quos, relictis pauperibus legisque Dei penitus ignaris, alloquitur sermo Dominicus; nos legendo viam Dei cognoscimus, quam pergere declinamus; nos judicium Dei nostri, sed nos magis contemnendo, jugum ipsius suave, sed volentibus, et onus leve, non dedignantibus [(1051) 1Kb] attamen ferre, quasi confregimus illud; rupimus vincula legis canonicae nihil de illa curando. Idcirco verendum ne pejora nobis contingant, quam illis, de [Col. 0591C] quibus haec tunc praesentialiter dicebantur, utpote qui non solum illos, qui tunc loquebantur, sed ipsum contemnimus, qui non tantum per ipsos, eorumque sequaces, sed et per seipsum nunc nobis loquitur, Deum. Pejor autem multum est leo animas devorans, quam leo pecora lanians; lupus interimens spiritaliter homines, quam lupus devorans corporaliter oves. Maxime si hoc nobis contingat ad vesperam, hoc est, quando praesentem terminabimus vitam. Cujus periculi metu iter compellor arripere istud, aliorum quaesiturus consilium, quia in me non invenio ullum.

10. Cruciant me nam non parum, fateor, ista quaerentem, istis utrumnam contemptis restet salutis alia, quod neque suspicor, via. Si enim quod [Col. 0591D] canonicum est catholica defendit Ecclesia; catholicum [Col. 0592A] se usurpative, reor, pronuntiat, qui canonibus sanctis praesumptive repugnat (Conc. Nic. c. 9). Fidem 450 autem, ut cantamus, catholicam nisi quisque integram, inviolatamque servaverit, absque dubio in aeternum peribit (Symbolum S. Athanasii). O autem confessio [(1052) 1Kb] firma, quod catholicus non sit qui legem canonicam respuit, quodque vitam aeternam consequi nemo nisi catholicus possit. Quod cum ita innutanter atque certissime constet, quid cogitare, quid possumus aestimare de illo tam publico canonicae legis, qui inter nos versatur, contemptu, quo non solum illa, quae tam severiter sunt prohibita ministris ecclesiae de cohabitatione mulierum in Nicaeno sancita concilio (Conc. Nic. c. 3); et illud quod alibi tam austere feritur [(1053) 1Kb] , ut [Col. 0592B] supra habetur; in Neocaesariensi quoque non levius tale quid continetur concilio: Presbyter si confessus fuerit, quod ante ordinationem corporali peccato deliquerit, oblata non consecret, manens in reliquis officiis propter studium bonum (can. 9). Quae utique in se recognita quemlibet in desperationis voraginem poterant mergere, nisi fuisset praedictum [(1054) 1Kb] : Nescit homo utrum odio an amore dignus sit; sed omnia in futurum servantur incerta (Eccles. IX, 1-2). Si enim qui ante ordinationem corporaliter se peccasse confitetur, tam austere feritur; quid de eo qui post ordinationem moechatus millies fuisse cognoscitur? De quibus [(1055) 1Kb] utique quidam, licet perrari, dum videantur immunes; de levioribus quasi et usualiter adeo usurpatis, ut neque jam trahantur [Col. 0592C] in culpam, quid dicendum, quid cogitandum, ut sunt verbi gratia ista: Episcopus, presbyter, aut diaconus, qui in seditione aliqua arma sumpserit, ab omni coetu Christianorum deponatur (Conc. Tolet. IV; can. 45); et: Episcopus, presbyter et diaconus, aleae et ebrietati deserviens, aut desinat, aut deponatur (can. Apost. 42), et alia hujusmodi innumera, quae non levius quam cohabitatio mulierum et fornicatio vel adulterium, incestuositas naturae ipsi quoque adversa, canonica feriuntur machaera.

11. His igitur superbe neglectis, catholicus qualiter quis nedum appellari, saltem valeat non video aestimari; cum, ut supra protuli, in Nicaeno dictum legatur concilio: Quod canonicum est, catholica defendit Ecclesia [(1056) 1Kb] . Quamvis enim (dicente Domino: [Col. 0592D] Dimitte mortuos sepelire mortuos suos (Matth. [Col. 0593A] VIII, 22), criminosis sibi consimiles vel defendentibus, vel occulentibus) deponendos legaliter nemo deponat, damnandos non aliquis damnet; 451 non ideo damnationem per Spiritum sanctum illis illatam poterunt evadere, et quos ipse Dominus fures vocat et latrones, pastores ovium ipsius existere [(1057) 1Kb] . Simoniacum enim quis quid perpetrans, damnationem Simonis non poterit evadere, nec Gieziaca lepra carere, qui quod fecit Giezi, fecerit ipse. Ut inquiratur, inquit Dominus (quasi de Judaeis solummodo dicens) sanguis omnium prophetarum, qui effusus est super terram a generatione ista, a sanguine Abel justi usque ad sanguinem Zachariae, filii Barachiae, quem occidistis inter templum et altare (Matth. XXIII, 35). Cum utique illi, quibus hoc dicebat, neque [Col. 0593B] Abel, neque Zachariam, nec quemlibet prophetarum interfecerint; sed quia eis, qui hoc fecerant, in malitia similes fuerint; et idcirco vindicta consimili plecti debuerint (Ibid., 30, 31). Colligite, inquit etiam alibi Dominus quandoque dicendum: Colligite primum zizania, et alligate in fasciculos ad comburendum (Matth. XIII, 30): hoc est, pares in scelere in damnatione simili jungite. Si ergo ita est, uti damnatus est Maximus Cynicus [(1058) 1Kb] , ita damnantur socii in eodem scelere ipsius: uti Photius, ita et imitatores illius; uti Constantinus Romanae sedis invasor, ita ipsius quilibet imitator: et sicuti eorum irrita ordinatio [(1059) 1Kb] , ita et istorum neque dissimilis condemnatio. Et heu fidei catholicae integritas, antiqua sanctitas, et vera quo evasisti Christianitas! [Col. 0593C] Rogas? Faciamus nam eam respondere quasi praesentem. Praesens est enim, licet prae paucitate nimia lateat. Neque enim adhuc tempus illud praeterit, quod ipse Dominus eidem ita loquens imposuit: Ecce ego vobiscum sum usque ad consummationem saeculi (Matth. VIII, 20).

12. Taceat ergo de se, loquatur de illa falso Christianitate vocata: A sollicitudinibus, ait Dominus, et divitiis, et voluptatibus vitae euntes suffocantur, et non referunt fructum (Luc. VIII, 14). Quem vero fructum? Quo pascerentur utique in regno coelorum [(1060) 1Kb] : incurrentes pariter Altissimi odium; ita enim testatur Apostolus: Quicunque, inquiens, voluerit amicus esse saeculi hujus, inimicus [Col. 0594A] Dei constituitur (Jac. IV, 4). Quod tamen nisi ea figura prolatum intelligatur, qua per id quod continet, hoc quod continetur monstratur; quamdam quasi ingratitudinem eorum, quae nobis contulit Deus, suadere monstratur. Si enim saeculum, quod nostri causa fecit Deus, minime diligimus, quasi ingrati conditori atque largitori illius existimus: Vidit Deus, inquit Scriptura, vidit Deus cuncta quae fecerat, et erant valde bona (Gen. I, 31). Quod igitur 452 Deo ipsi valde bonum est, visum nobis quomodo esse debet invisum? Intelligamus ergo non illud saeculum [(1061) 1Kb] , quod mundus vocatur, hoc est, coelum, terram, mare et omnia quae in eis sunt, vel illas revolutiones temporum, propter quas nostra ista vocatur saeculum vita, odio habere quemvis [Col. 0594B] debere; sed quod perperam in hoc agitur saeculo, hoc est, superfluitatis primum illorum ambitum, quae usui nostro istud ministrat saeculum, inde voluptatem, post omnimodam vitiositatem. Quidquid ergo bonum Deo ipsi videtur, ut utile diligamus; quod malum, ut noxium odio habeamus, ut inimicitiam Dei evadere, et inter illos qui vere sunt Christiani, computari quoquomodo valeamus. Quod tamen facere nullo modo possumus, nisi quod canones sancti praecipiunt, faciamus.

13. Sed ut ad me meique revertar consimiles, hoc est, canonibus sanctis usque modo rebelles, qualiter hoc facere valemus, cum omnibus generaliter poenitentiae post lapsum sint indulta remedia, nobis vero miserrimis ipse Dominus dicat; quod si sal, quod [Col. 0594C] nos esse debuimus, evanuerit, ad nihil utile sit, neque in sterquilinium saltem (Luc. XIV, 34); quo [(1062) 1Kb] poenitentiam figurari alibi ita habemus: Domine, dimitte illam et hoc anno, usque dum fodiam circa illam, et mittam stercora (Luc. XIII, 8), id est foetorem criminum illius ad memoriam ipsius reducens, poenitentiam agere illam compellam; quae utique nobis quoque infelicissimis denegatur, cum post poenitentiam quis nec clericus esse lege canonica sinitur (SIRIC. epist. ad Himer. n. 18; INNOC. epist. ad Maced. n. 11, et ep. ad Apulos.). Quid ergo miseri, quid undique facimus conclusi? Nobis incessanter clamatur: Quicunque comederit de carne sacrificii, quod est Domini, et immunditia ipsius super [Col. 0595A] ipsum est, peribit anima illa de populo suo (Lev. VII, 20). Itemque: Homo sacerdos de semine Aaron qui habuerit maculam, non offeret panes Domino, nec accedet ad ministerium [(1063) 1Kb] ejus (Lev. XXI, 17-18). Qualiter igitur miserrimi, qualiter ab illa immunditia lavari, qualiter his valemus maculis ablui, qui post levatricem criminum poenitentiam nedum sacerdotio fungi, in clericatu saltem non permittimur [(1064) 1Kb] linqui? Esto, istud solummodo miseris obstaret immaniter nobis, quid de nobis aestimandum commissis [(1065) 1Kb] ? Quid de his quae lavari, mundari et a nobis debuerant benedici, quae consequenter immunda noster effecit, proh dolor! tactus, Domino dicente: Quod tetigerit immundus, immundum erit? (Num. XIX, 22.) Si vero pauci fuissemus, quod utinam [Col. 0595B] fuissemus! indignis 453 atque repulsis Dei gratia [(1066) 1Kb] qui nobis valerent suffici, inveniri forsitan possent, non tale fuerat periculum. Nunc vero, proh nefas! cum conquerens clamet Dominus, dicens: Attamen hi simul omnes confregerunt jugum, ruperunt vincula (Jer. V, 5); quod remedium invenit decepta, quam regere debuimus, Ecclesia; cum omnes nos simul confregisse jugum, vincula rupisse vox conqueratur Dominica? Dicente enim Jacobo: Confitemini alterutrum peccata, ut salvemini, vestra (Jac. V, 16): Neocaesariensi vero continente superius scripto capitulo [(1067) 1Kb] : Presbyter si confessus fuerit, quod ante ordinationem corporali peccato deliquerit, oblata non consecret, manens in reliquis officiis propter studium bonum (can. 9); [Col. 0595C] quis missam cantet, cum sententia ista pene omnibus oblata non consecrare prohibeat [(1068) 1Kb] ? Et vide quanta hic continetur adversitas. Oblata enim non permitteris consecrare, si te peccasse confiteris; salutem non consequeris, nisi te peccasse confitearis [(1069) 1Kb] . Quid igitur de vobis faciam, fratres et compresbyteri mei? Si peccata vestra non confitemini, timeo, timeo ne non salvemini: si confitemini, oblata nisi contra vetitum consecratis; si contra vetitum consecratis, ignem alienum [f. aeternum] [Col. 0596A] accenditis. Verendum igitur, ne quorum exemplum tenetis, eorum similitudine pereatis.

14. Desperare itaque vos mecum compellerer, nisi iterum lectum saepius recordarer: nescit homo utrum odio an amore sit dignus (Eccle. IX, 1). Quis enim novit, si cui nostrum sit concessum antea converti, quam mori? Felices enim hac lege depositi, felices expulsi, felices suis rebus spoliati, et episcopatu [(1070) 1Kb] viduati; si tamen eis aliquid huic eveniat simile quod Scotigenis duobus audivimus evenisse. Quidam enim potentior super impotentiorem insiliens, sede illum propria pepulit, eique praesedit. Erat illic [(1071) 1Kb] quidam pauper omnibus membris contractus, abeuntemque ita est allocutus: Cui me deseris pater? Deo, inquit. Esne unquam reversurus? [Col. 0596B] Non, nisi tu me reduxeris, 454 inquit. Secessit igitur sepulcrum adiens Domini. Interjecto tandem tempore, tanta lues totam, unde sanctus vir ille fuerat pulsus, invasit provinciam, ut vix usque ad decimam hominum pervenerit. Sciscitatus jejuniorum [(1072) 1Kb] , litaniarum, et eleemosynarum instantia, respondit modo quo ei placuit Dominus, ejusque invasoris confessione monstravit, stragem illam hominum illius scelere contigisse. Reatus igitur sui consideratione permotus, relicto quem invaserat episcopatu [(1073) 1Kb] , abscessit, insulamque quamdam, poenitentiam fine tenus acturus, introvit. Solitarius quidem manere voluerat, sed vicinorum benevolentia hunc saepius visitabat, cum repente incolis deficientibus, maxima invasit patriam fames, quae compulit [Col. 0596C] liberalitatem illum sanctum virum alentium aliquantulum repigrari. Trieris [(1074) 1Kb] magna in littore casu restiterat. Eam ingressi, quos educabat, pueruli fame cogente, post ludum quemcunque obdormierunt. Remigio itaque angelico illis dormientibus ad aliud littus patriae perignotae venitur. Cui rex ejusdem patriae circum equitans, praestolatus cum admiratione maxima navim sine hominibus rectissime adventantem, puerulos solum in ea reperit dormientes. Expergefactos unde essent, interrogat. Ut [Col. 0597A] scivit [(1075) 1Kb] ergo illa aetas, cum de fame, quam vir Domini patiebatur, ab eis fuisset edoctus, eis primum cibo refectis, cumbam [(1076) 1Kb] frumento onerari praecepit: sicque puerulis intus remissis, et statim somno nutu Dei correptis, ad aliam ripam nemine remigante [subauditur cumba] perducitur, et Dei famulus cum tota insula ab inediae periculo liberatur. [(1077) 1Kb] Populus praeterea pastore frustratus suum coepit requirere; sed quo abiisset nullum contigerat nosse. Quaerentibus consilium affuit qui diceret, se audisse illum dicentem, quod nunquam reverteretur, nisi eum ille clinicus [(1078) 6Kb] reduxisset. Inito itaque inter se consilio, clementia sui confisi pontificis, praeceperunt in nomine 455 Domini ut surgeret, et post eum quantocius festinaret. Mirum [Col. 0597B] dictu! surrexit, perrexit, Hierosolymis eum invenit, reduxit, receptus est, et in sede propria relocatus.

15. Aestimet qui valet expulsoris et expulsi quae potiora fuerint merita. Ille poenitentia sua angelos ad sibi auxiliandum, imo, loquar ut ita, famulandum coegit [(1079) 1Kb] . Iste paralyticum medium fecit transcurrere mundum. Sed cum tantum valeat poenitentiae perfectio; mirum quod clericatum, forsitan ut iste effectus fuerat, sancto decretum interdicat canonicum, cum nemo dignius fieri clericus possit videri, quam is cui per poenitentiam sanctum [(1080) 1Kb] contigerit fieri. Cui tale igitur aliquid, vel quiddam aliud ad vindictam tanti pertinens sceleris evenit, aut sponte sua ipse suorum est ultor facinorum, de eo nil post ejus dubito finem. Cui vero nihil [Col. 0597C] in hoc saeculo incommodi contigisse considero, sentiat alter de illo quod valet: ego sententiae illi performidolosae innixus, qua de talibus dicitur: Ducunt in bonis dies suos, et in puncto ad inferna descendunt (Job XXI, 13), illud Joannis apostoli convenire formido: Est peccatum ad mortem, subaudi, usque perdurans, non pro eo dico, ut quis roget (I Joan. V, 16). Quare? Quia, ut beatus exponit Gregorius: Jumenta in stercore suo computrescere est, carnales quosque in foetore luxuriae vitam finire (l. XXIV Moral., c. 16): quod et de caeteris nil obstat sentiri sceleribus, quia dicente Domino, quod qui perseveraverit [Col. 0598A] in bono, hic salvus erit (Matth. XXIV, 13); ita econtra qui perseverat in malis, absque dubio perditus erit. Et miserum me! quomodo potest esse non perditus, de quo clamat Apostolus: Hoc autem scitote, intelligentes, quod omnis fornicator, aut immundus, aut avarus, quod est idolorum servitus, non habet haereditatem in regno Christi et Dei (Ephes. V, 5). Vae ergo, vae miseris nobis, qui enim alii in ista sunt multitudine [(1081) 1Kb] , nisi, proh dolor! hujusmodi? Liquet enim quod omnis coitus illegalis aut fornicatio, aut adulterium sit. Lex autem nulla altaris ministris indulget conjugia; fornicatores vero isti immundi, vel avari, nulli sunt alii, nisi quibus evenit in iisdem flagitiis mori. Domino misericorditer promittente: Quacunque hora peccator conversus fuerit et ingemuerit, [Col. 0598B] salvus erit (Ezech. XVIII, 21): ecce consilium, ecce remedium 456 vestrum. Utinam tam facile existeret nostrum. De nobis enim Ezechielem prophetam quasi requirendo Dominus alloquitur, dicens: Fili hominis, quid fiet de ligno vitis (Ezech. XV, 2)? etc: quibus nil terribilius aestimare valet, qui, quod Gregorius indesinenter [(1082) 1Kb] sentiat, novit. Quid igitur faciemus?

16. Oratiunculam quamdam in Psalteriis inveni quibusdam, quam si quotidie Domino funderemus, et cooperando impetrare, ut exaudiri mereremur pro viribus studeremus, profuisse nobis aliquid fideremus. Est autem hujusmodi: Salva nos omnipotens Deus, et per merita et intercessionem sanctae Dei genitricis Mariae, omniumque sanctorum esto nobis propitius [Col. 0598C] et clemens; concessaque venia praeteritorum, da nobis deinceps velle, posse et perficere quae tibi placent, et nobis expediunt. Da nobis in tribulatione solatium, in persecutione auxilium, in omni tentatione virtutem. Da nobis de praeteritis veniam, de praesentibus quoque malis emendationem, atque de futuris largiri nobis dignare custodiam. Per, etc. Sed quid iterum agimus, fratres? Ecce nam contrarietas maxima rursum. Clamatur enim nobis: Qui avertit aurem suam, ne audiat legem, oratio ejus erit exsecrabilis. (Prov. XXVIII, 9). Quanta autem hic sit inter nos hinc paret aversio [(1083) 1Kb] legis, ut cum exprobrando [Col. 0599A] quondam Dominus dixerit: Et erit sicut populus, sic sacerdos; nunc pejores multum sint sacerdotes nostri, proh dolor! quam populares [(1084) 1Kb] .

17. Tanta ergo interceptus consilii difficultate, consultores coactus requirere, nusquam dum nullum inveniam, pergere, ut dixi, satago Romam. Prosperet Dei pietas intentionem in hoc misericorditer meam. Plurimos vero vestrum compererim dum inde laetari, quasi non debeam isthuc unquam reverti; [Col. 0600A] monere vos necessarium duco, ut mihi et vobis communem hanc noveritis fore omnimodis sortem, videlicet, ut si isthic praefinitum mihi est mori, non possim illic omnino defungi. Si vos illic vero debetis tempus concessum finire, hic nullo modo terminum vitae possitis habere. Cujuscunque modi erga me vero animi sitis, commendo vos custodiae divinae, discendi [(1085) 1Kb] amore coactus hinc abiens, pietatis.




[Col. 0599]
457 OTTONIS I IMPERATORIS [(1086) 1Kb] PRIVILEGIUM Ratherio episcopo et Veronensi Ecclesiae concessum.

[Col. 0599B] In nomine sanctae et individuae Trinitatis HOTHO divina favente clementia imperator Augustus.

Noverit omnium fidelium nostrorum tam praesentium scilicet quam futurorum industria, interventu [(1087) 1Kb] charissimi filii et equinomi nostri, concessisse nos Ecclesiae Veronensi, cui clementia nostra imperiali, auctore Deo, Ratherius episcopus praesidere dignoscitur, ob amorem Dei et sanctae Dei Genitricis sanctique Zenonis quidquid residuum est [(1088) 1Kb] de eo, quod [(1089) 1Kb] antecessores nostri antecessoribus ipsius ad portas duas civitatis pertinens contulerunt, unam scilicet quae dicitur sancti Zenonis, alteram, quae nomine sancti Firmi vocatur, cum teloneo de plaustris, et omni nobis ex eis debito redditu. Concedimus etiam, imo reddimus ei mercatum [Col. 0599C] in festivitate S. Zenonis, vel in ramis palmarum, sicut antecessores nostri eidem Ecclesiae 458 concessisse narrantur. Concedimus etiam ei duas portiones de ripatico [(1090) 1Kb] , et ipsum ex integro ripaticum [Col. 0600B] in castello, quod vocatur Portus [(1091) 1Kb] : quidquid etiam antecessores nostri usque ad nostra tempora eidem Ecclesiae contulerunt, et per praecepta firmaverunt, totum concedimus, atque isto praecepto firmamus. Omnem quoque publicam functionem a castellis ipsius, quae nunc sunt, et in perpetuum ad eamdem Ecclesiam pertinentia erunt, ita [(1092) 1Kb] abscindimus ac removemus, ut nec comes, nec vicecomes, neque sculdascio potestatem ullam in eis manendi, vel aliquem habeant distringendi; sed omnes in eis commanentes ita sub potestatem vel istius, vel illius, qui per successiones temporum jam dictae Ecclesiae praefuerint, maneant, ut nusquam eos distringere aliqua nostro subjecta licentiam habeat potestas; sed si quid perperam [Col. 0600C] vel a massariis [(1093) 1Kb] , vel a castellanis, vel a plectitiis, vel incensitis, vel a commodatis, vel 459 clericis, vel famulis ipsius fuerit actum, aut ab ipso, aut [(1094) 1Kb] ministeriali ipsius sit juste et legaliter [Col. 0601A] emendatum. In suis praeterea aquis nemo praesumat piscari, nisi antiquitus licentia fuerit. Et quia ipse [(1095) 1Kb] egenus et advena, et omni carens nisi Dei et nostri auxilio, multa jam est perpessus incommoda; hoc juvandi ingenio eum volumus levare, ut praeter id quod est, ut caeteri, in regno noster episcopus, sit etiam [(1096) 1Kb] mundeburde nostro tam speciali praerogativa protectus, ut si quis eum amplius, ut usque nunc, praesumpserit inquietare, aut [(1097) 1Kb] rebellis existere, vel Deo contradixerit, quod suum ministerium est, exhibere; si clericus est, omnibus, quae habet, in potestatem ipsius redactis, de Ecclesia usque ad satisfactionem legitimam atque condignam pellatur; si servus, quod servorum est subeat, et in potestate ipsius, ut ex debito, maneat: [Col. 0601B] habeantque fideles et amici licentiam absque ullius compositionis timore illum et de istis et de omnibus, quae illi expediunt, agere [supple etc.] pro posse juvare. [(1098) 1Kb] Si comes, vicecomes, sculdascio, aut aliqua saecularis potestas hoc egerit, et de eo, quod ipsius proprium est, se contra voluntatem ipsius inframiserit, id est ut terram ipsius absque ullius dato tenuerit, aut clericum ipsius, vel famulum in commendationem, ipso non concedente, receperit, aut aliquid simile illi intulerit, centum libras auri nobis componat; 460 damnum insuper, quod ei intulit, per legem eidem restauret. Nullum etiam castellanum ipsius a castello illius seducat, et in suum, quia hoc est injustissimum, collocet; et si fecerit, immunitatis fracturam illi, nobis vero bannum [Col. 0602A] cogatur exsolvere; idem legaliter passurus, qui de ulla re, quae ad Ecclesias easdem pertinent [leg. ad eamdem Ecclesiam pertinet], ei contradixerit, quod sibi proprium et Deo est placitum, agere; et quod tutor, et defensor, et patrocinator alicujus eorum in tanto scelere praesumpserit esse. [(1099) 2Kb] Libellariae, commutationes, vel precariae dolosae, ex quo episcopus est ordinatus, si factae fuerint aliquae, volumus atque praecipimus ut rescindantur omnino, et secundum quod Deo placitum est, emendentur: quatenus ab omnibus liber, quae removere ab eo Christo favente valemus, incommodis, secure Deo valeat deservire, et pro incolumitate nostra, conjugis, prolisque charissimae finem tenus cuncti valeatis (supple divinam) clementiam exorare.
[Col. 0602B] [Figure: 3Kb]

461 SIGNUM DOMNI OTTONIS SERENISSIMI IMPERATORIS.

462 [(1100) 1Kb] Ambrosius cancellarius ad vicem Huberti episcopi et archicancellarii recognovi et subscripsi.

Data Nonis Novembris anno Dominicae Incarnationis 967; imperii vero domni Othonis piissimi Caesaris VI, indict. XI.

Actum [(1101) 1Kb] Balsemade feliciter. Amen.



[JUDICATUM.]




[Col. 0603]
463-464 ADMONITIO IN SEQUENS JUDICATUM.

I. Sequens opusculum e ms. Frisingensi typis datum fuit a P. Bernardo Pez tom. VI Anecdotorum, seu codicis diplomatici part. I, col. 102. Cum autem is nullam ejus inscriptionem in codice invenisset; hanc in editione praefixit: Ratherii fundatio, et dotatio clericorum Ecclesiae Veronensis. Judicati epigraphen, quam praetulimus, ex ipso Ratherio accepimus. Bis enim hoc opusculum hoc eodem titulo laudat, nimirum I. in Testamento num. 2, ubi ait: Una si fuerit libra, detur curatoribus funeris mei; altera, nisi defuerit, clericis ecclesiam possidentibus S. Mariae Consolatricis cum caeteris in eodem Judicato descriptis; II. in Discordia num. 8: Faciens de quibusdam insuper scriptum quoddam, quod nominant Judicatum, id est decretum, pauperioribus clericis ejusdem Ecclesiae, hoc est presbyteris capellanis, subdiaconibus de secretario septem, cantoribus septem, acolythis de secretario septem, cantoribus quinque, ostiariis sex, etc., quot quidem in ipso opusculo recensentur. Haec non tam tituli, quam opusculi ipsius comprobant. Judicatum autem dicebatur decretum, quo quis de rebus judicat atque disponit. Ita in testamento episcopi Derthonensis apud Ughellium tom. IV habetur: Quam vero eorum taliter Judicati, seu dispositionis meae paginam, etc. Et similiter Milo marchio testamentum suum scriptum anno 955 in villa Runci dioecesis Veronensis bis paginam Judicati vocat, ut ex vetustis apographis invicem concinentibus didicimus: mendose enim apud Ughellium in episcopis Veronensibus pagina judicari pro Judicati editum est.

II. Hoc suum Judicatum Ratherius chartae nomine appellat, dum chartam non tam ipsius, quam patriarchae Aquileiensis metropolitani, omniumque nostrae provinciae coepiscoporum manu firmatam memorat in epist. 12 ad Ambrosium num. 4. Cum nimirum Ratherius angeretur videns redditus cathedralis ecclesiae inter majores ejusdem clericos ita distribui, ut caeteris inferioribus vix quidquam relinqueretur; his ut congrue provideret, Judicato contendit. Ut autem id ratum esset ac firmum, patriarchae et comprovincialium subscriptionibus confirmandum curavit. Neque novum erat metropolitani et coepiscoporum ejusdem provinciae confirmationem petere. Muratorius tom. V Antiquit. Italic., col. 986, synodale decretum affert anni 842 subscriptum ab Angilberto archiepiscopo Mediolanensi et a septem aliis ejus provinciae episcopis, quo confirmatum fuit privilegium immunitatis monasterii Brixiani SS. Faustini et Jovitae, concessum a Ramberto episcopo. Distinctum est hoc decretum ab institutione Ramberti; quae distinctis loco et tempore scripta fuit. At institutio Ratherii eodem loco et tempore tum a fundatore, tum a patriarcha Aquileiensi et comprovincialibus subscripta innuitur, quia omnes simul Veronae convenerant; sicut eadem de causa ipsa institutio originalis mensae Capituli Veronensis facta a Ratoldo episcopo anno 813, ab eodem episcopo et a patriarcha ejus temporis aliisque episcopis comprovincialibus signata fuerat, ut videre est in appendice historiae theologicae Scipionis marchionis Maffeii pag. 95, et in emendatiori exemplo a nobis impresso in opere: Conferma della falsità di tre documenti, etc., pag. 123. Qua autem occasione patriarcha et comprovinciales Veronae fuerint hoc tempore, quo Ratherius Judicatum edidit, explicandum est.

III. Cum Otto rex Ottonis I imperatoris filius anno 967 primum in Italiam advenisset, Veronae reperit Ottonem patrem; ibique cum eo Omnium Sanctorum festum celebravit, ut annalista Saxo memoriae prodidit. Huc autem patriarcham Aquileiensem caeterosque ejusdem provinciae episcopos convenisse, ut tantis principibus ex more obsequium praestarent, dubitari nequit; et hac occasione, quam Ratherius futuram praesenserat, Judicati subscriptiones ab iisdem 465-466 obtinuit. Tot episcoporum concursus fuisse videtur illa synodus, quam Ratherius duobus in locis commemorans, cum imperatoris praesentia conjungit: Fiducia imperialis praesentiae et synodi adunandae, inquit in Discordia num. 5. Et in sermone de octavis Paschae num. 4: Fiducia imperialis nil aliud quam quod justum est decernentis praesentiae, et synodi congregandae: ubi non obscure indicat spem, quam habebat tum in Ottone imperatore, tum in episcopis, qui memorata de causa Veronae convenire debebant. Vide in Discordiam not. 10. Ab imperatore quidem, cum hinc abiret, die 5 Novembris privilegium jam impressum obtinuit, quo se ab inimicis ac praepotentibus tutum fore sperabat. Judicato autem patriarcha et caeteri episcopi in quadam veluti synodo post discessum, ut videntur, imperatoris adunati subscripserunt. Ex his Judicatum antea paratum, post imperatoris discessum seu post diem 5 Novembris anni 967 tot episcoporum subscriptionibus munitum et editum fuit.

IV. Hic sub finem haud omittendus est nuperrimi scriptoris nisus, quo hoc Judicatum in imposturae suspicionem adducere studuit. Id autem studuisse videtur, non quod ita per sese ex intimo sensu certissime crederet, sed quia in rem suam conducere putavit, si quid dubii ejusmodi injiceret. Duo privilegia Capituli Veronensis Ratoldo episcopo afficta, a nobis supposititia probata fuerant eo praesertim nomine, quod aliquot periodi Judicati Ratheriani multo posterioris Ratoldo in ea ab impostore fuerint transcriptae. Haec vero privilegia cum ille vindicanda sumpsisset, primo vindiciarum opusculo Judicatum Ratherii legitimum ipsius opus nihil dubitans, eas periodos Ratherium ex privilegiis Ratoldianis exscribere potuisse reposuit. At cum hanc responsionem omnino inanem rebus pluribus demonstravimus, ille in secundis eorumdem privilegiorum vindiciis aliam viam iniens, Ratherianum Judicatum, quod eorum privilegiorum imposturam maxime declarabat, non absolute quidem apocryphum affirmare ausus est, sed dubitationes quasdam inspergere satis duxit, perinde ac si ex ipso non satis firma ratione ea privilegia a nobis fuerint impetita. De pondere eorum, quae ipsis privilegiis opposuimus, editae epistolae satis superque testantur. Frustra autem dubitari posse de Judicato, quod ipse Ratherius tribus in locis jam allegatis suum opus esse pronuntiavit, quisque prudens intelliget. Accedit stylus, qui Ratherii ita proprius est, ut nulli praeter ipsum conveniat.

V. Rationes vero dubitandi a viro caeteroquin eruditissimo et acutissimo allatas si quis attente expenderit, tam exiles et imbecilles inveniet, ut contra tam evidentia argumenta nihil conficiant. Tres aut quatuor praecipuas hic proferre sufficiet. Stylum symbolicum et dialogi speciem opponit, qui actui fundationis non conveniunt. Haec vero erat peculiaris Ratherii indoles, qui cum Judicatum scripsit, noluit notariorum consuetudinem sequi, sed suo stylo et more usus est, uti etiam in Decreto de abbatiola Magonziani, quod aliam fundationem continet, et in Testamento: in quibus scribendi ratio plane similis ac in Judicato deprehenditur. Urget defectum notarum chronicarum, subscriptionum, et aliarum formularum, quae in ejusmodi actis esse solent, nec non subscriptionum patriarchae Aquileiensis et caeterorum coepiscoporum, quas ipse Ratherius huic fundationi accessisse tradidit. Verum nonne similiter desunt notationes chronicae, [Col. 0605] subscriptiones, et aliae formulae in Testamento et Decreto de abbatiola Magonziani, quae tamen nemo idcirco in dubitationem vocabit? Nihil horum desideraremus, si originalis actus, aut apographum authenticum ad nos pervenisset. At in antiquo Frisingensi codice hoc documentum, sicut et caetera opera, ex Ratherii schedis transcriptum fuit non tanquam charta publica, quae notas chronicas, subscriptiones, et certas formulas requirit, sed tanquam opusculum Ratherii, cui ea necessaria non sunt.

VI. Gravius illud esset, quod censor in Judicato videre sibi visus est, nimirum Ratherium contra ea principia, pro quibus tam acriter dimicavit, inferiores clericos a se, et a suis successoribus exemptos quodammodo esse voluisse. Ubi vero in Judicato id statuit? Num quia ibidem praecipit: Si quidlibet de servitio Dei aliquis eorum neglexerit, aut dediscendo suo ministerio studium non habuerit, non propter hoc aut episcopus, aut clerici licentiam habeant de istis quidlibet auferendi? Verum haec id tantum innuunt, Ratherium interdixisse, ne quispiam episcoporum occasione criminis aut negligentiae cujuspiam clerici aliquid de hac fundatione detraheret, quam perpetuam esse volebat. Non vero episcopis item adimit aliam quamlibet in eosdem clericos jurisdictionem: alias cum idipsum, quod prohibet episcopis, interdicat etiam clericis ejusdem collegii, aut episcopus, aut clerici; ejus generis reos subduxisset a jurisdictione et correctione illius quoque praepositi et caeterorum 467-468 clericorum, quibus corrigendi facultatem diserte tradidit: Jam dictus, inquit, quem super se miserint, praepositus cum aliis omnibus eum conveniat; et si se emendare noluerit, quod ab eo abstulerit, aliis dividat: aut certe ipsi inter se poenam inveniant, qua corrigi ejusmodi negligentes, et litteras discere nolentes oporteat. Hic episcopum non nominat, non ut eosdem ab episcopo eximat, sed quia corrigendi modum faciliorem et domesticum constituit. Quod si quo casu haec correctio negligeretur, aut inanis caderet; ubinam in toto documento invenietur interdictum episcopis remedium afferre, dummodo nihil ex fundatione subducatur? Neque tandem moveant illa, quibus Ratherius suam fundationem extendens non tam ad clericos, quanti nunc sunt, verum etiam ad eorum successores, subdit, quanquam et illis ingratis; quae doctus censor ita interpretatur, ac si omnes et praesentes et successores sibi ingratos et rebelles appellet. At verba quanquam et illis ingratis palam ad eos referuntur, de quibus antea dixerat, quanti nunc sunt: hi enim tantum sunt illi ingrati, qui, ut ait, majorum suorum vel seductione decepti, vel minis territi, vel conspirationis illorum veneno infecti episcopo adversabantur: quae successoribus non conveniunt, nec aptari queunt. Caetera leviora objecta praetermittimus.

VII. Erit fortassis, qui hoc opusculum licet manifeste Ratherianum, non tamen fundationem ipsam putet, propterea quod hanc alio documento antea constitutam indicare videntur illa: Delegavi quaedam, dedi quoque, etc. Sed non absimiliter scriptum fuit Decretum de abbatiola Magonziani, quod tamen in ipso corpore hoc decretale scriptum vocatur, quo scilicet res et fundatio ipsa instituta fuit. Apographum e Frisingensi codice accuratius exscriptum accepimus, ex quo nonnulla emendaturi sumus.




[Col. 0605]
JUDICATUM RATHERII SEU Fundatio et dotatio pauperiorum clericorum cathedralis Veronensis ecclesiae.

[Col. 0605A] 469 RATHERIUS, Dei solummodo gratia Veronensis episcopus, successoribus omnibus.

1. Quia malignorum consuetudinibus adversus Dei praecepta sanctorumque statuta praevalescentibus nullatenus valui evincere, ut aut juxta beati Apostoli sententiam unusquisque in nostra Ecclesia propriam mercedem secundum suum reciperet laborem (I Cor. III, 8), aut, ut in Actibus legitur apostolorum, dividerentur clericis [(1102) 1Kb] collata, prout cuique opus esset (Act. IV, 35); sed sermone illo Domini prave intellecto, quo dicitur: Omni habenti dabitur, et abundabit, ab eo vero qui non habet, etiam quod habet auferetur ab illo (Matth. XXV, 29), quasi censeretur, quod qui plus haberet, magis [(1103) 1Kb] [Col. 0606A] deberet ex delegatis Ecclesiae accipere, injustissime decernentibus, cum hoc magis voluerit intelligi utique, quod habenti charitatem caeterae addantur virtutes, non habenti vero reliquae computentur pro nihilo; ne penitus inanis existeret compassio, qua illos et egestate perimi, et a Dei retrahi dolebam servitio, sedit animo, ut aliquid 470 eis largirer ex meo. Meum [(1104) 1Kb] autem dico, quod et ordinari meo est concessum judicio, et frui, si placeret, dum vivo. Aliud quoque [(1105) 1Kb] , quod me ad hoc impulit, ut proferre non cuncter, agendum: quia, proh dolor! ab infantia semper a Dei servitio otiosus adeo exstiti, ut neque cedri, neque myrti, et ligni olivae, caeterarumque hujusmodi arborum miser in Ecclesia [Col. 0607A] locum unquam meruerim obtinere; ut deinceps ulmi saltem officium sublevando aliquos fructum bonum ferentes, hoc est, Ecclesiae excubiis insistentes valerem, donec dies est, exercere, ut in omni labore eorum ut collaborans utique partem haberem; et sicut qui recipit prophetam in nomine prophetae, mercedem prophetae accipiet (Matth. X, 41), ita et ego adjuvans istos successoresque illorum in Dei servitio, mercedem semper reciperem eamdem quam illi, eorum utique quasi manibus post mortem efficiens, quod vivens infelix propriis neglexeram agere, ut de illo dictum est, qui tunc nomine Saulus, post Dei munere Paulus, tunc persecutor credentium, post doctor eximius gentium, quod omnium manibus Stephanum lapidaverit, quia lapidantium [Col. 0607B] vestimenta servavit (AUG. serm. 279, n. 1).

2. Considerans itaque, qui majorem in Ecclesia laborem, et fortiorem sustinerent adeo paupertatem, ut sine intermissione murmurarent, et ob inopiam ad sacros ordines illegaliter etiam accedere festinarent, ut aliquid ex his cum detrimento quoque animae maximo invenirent subsidii, cum nec aetas utique eos admitteret, 471 nec scientia commendaret, nec morum probitas illustraret; delegavi quaedam [(1106) 2Kb] nuperrime ab ingratis recepta, quibusdam [Col. 0608A] presbyteris capellanis [(1107) 1Kb] , subdiaconibus, acolythis, atque ostiariis nostrae matris Ecclesiae, istis quidem, quanti nunc sunt, post istos vero subdiaconibus septem de secretario, septem cantoribus [(1108) 2Kb] , septem acolythis de secretario, et quinque cantoribus, et ostiariis sex, quanquam et illis [(1109) 1Kb] ingratis, utpote majorum suorum vel seductione deceptis, vel minis territis, vel conspirationis illorum veneno infectis, praeter id quod a bonis et Deum timentibus, atque charitate ferventibus eis consuetudinaliter accipere est antiquitus destinatum, hoc est [(1110) 1Kb] , ecclesiam sanctae Mariae, quae cognomen sortita est Consolatricis, cum omnibus quae ad eam pertinent, vel pertinebunt, salva portione inibi militantis presbyteri, ita tamen, ut in potestate sit istorum, [Col. 0608B] si defecerit, alterum 472 subrogandi, nihil vero ex his, quae habere eum juste competit, auferendi. Si vero visum eis fuerit, ut aut per vices ipsi capellani (missam) [(1111) 3Kb] in ipsa cantent ecclesia, aut aliquos ex se eligant, qui illam percantent; illud quod consuetudo fuit presbyteros habere, qui illic militabant, peculiariter qui cantent inibi, habeant; caetera vero cum subdiaconibus, acolythis, atque jam dictis ostiariis aequaliter dividant, [(1112) 2Kb] non per campos tamen et vineas, sed per modios atque sextaria, ut nec rixae locus aliquis detur, neque invidiae, [Col. 0609A] sed omnes inde gaudeant in ea, quam Dominus bonae voluntatis hominibus peculiariter contulit, pace. Dedi quoque et ecclesiam aliam sanctae Dei Genitricis, quae vocatur in Stella [(1113) 1Kb] , ut luminare, quod inde venit, ad ecclesiam jam dictam et sancti Joannis Baptistae [(1114) 1Kb] deserviat; caetera vero ipsi inter se dividant. Nefas est enim, ut quod 473 superimponitur altariis, serviat foricis [(1115-16) 1Kb] , et quod Deo offertur, diabolo famuletur. Concessi et quiddam de Corte sancti Proculi in valle Paltenate, locus ubi dicitur Cuscianus [(1117) 1Kb] , casalem unum. In valle de Salla de sancto Justo massaritias [(1118) 1Kb] duas ad muros. Contuli et corticellam Paltiniaco dictam cum servis, ancillis, et omnibus ad eamdem pertinentibus: decimas etiam de castello Hupedano, [Col. 0609B] et illam, quae dicitur de Forentanis [(1119) 1Kb] ; id est quae neque ad Tumbam, neque ad Roveclariam, neque ad Ceredam vel plebem quamlibet aliam pertinent, cum ecclesia sancti Petri de Persiano cum omnibus, quae ad eam pertinent.

3. Volumus et decrevimus vero tam ego, quam ipsi, ut nullum habeant de istis super se majorem, nisi quem ipsi sibi ex se ipsis elegerint vel constituerint, qui cum suo juniore [(1120) 2Kb] omnia illa colligat, et, ut [Col. 0610A] diximus, per mensuram et numerum aequaliter dividant. Quod si [(1121) 1Kb] voluerint eis pro calceradigo aliquid dare, in ipsorum sit potestate, tantum non sit multum. Si vero, ut est humana miseria, quidlibet de servitio Dei aliquis eorum neglexerit, aut de discendo suo ministerio studium non habuerit; non propter hoc aut episcopus aut clerici licentiam habeant de istis quidlibet auferendi, sed jam dictus, quem ipsi super se miserint, praepositus cum aliis omnibus 474 eum conveniat, et si emendare noluerit, quod ab eo abstulerit, aliis dividat; aut certe ipsi inter se poenam inveniant, qua corrigi hujuscemodi negligentes, et litteras discere nolentes oporteat. Si vero minister idem aut hebes, aut fraudulentus, vel inutilis fuerit, vel si delinquentes [Col. 0610B] corrigere non fuerit ausus; ab eisdem avellatur, alterque ei de eisdem presbyteris vel subdiaconibus subrogetur.

4. Concessi praeterea quidquid de commutatione illa, quam de mansione ea prope forum feci cum Joanne filio Bertanae [(1122) 1Kb] , quae de precaria erat, quae cuidam facta est Dominico monetario [(1123) 1Kb] , ea vero ratione, ut super illam, quam cum caeteris accepturi sunt portionem, diebus vitae suae Galivertus [Col. 0611A] presbyter, et Martinus junior subdiaconus illud [(1124) 1Kb] inter se partiantur, postea ad communitatem reliquam redeat, nulli posthaec peculiariter concedendum, sed per sextaria dividendum. Sed quia et hoc obtinere paupertas nullo modo valuit mea, ut dividerentur singulis his designatis, prout cuique opus esset; dare studui operam, ut vel aliquibus aliquid ex ipsa delegarem paupertatula, unde propriam mercedem secundum suum reciperent laborem. Unde praeter id, quod omnibus communiter contuli dividendum, delegavi jam dictis presbyteris et subdiaconibus atque acolythis de secretario in Bodanigo [(1125) 1Kb] 475 casalem I, in Porto campos III, in Cereta hortum unum, in Roveclaria casalem I, cum plecticiis [(1126) 1Kb] tribus: in Naudosiola, unde dantur [Col. 0611B] in censum, solidi novem; ad Caput Alponis casariculum [(1127) 1Kb] I, in Bogosio casalem unum, ut peculiariter hoc habeant, neque cum caeteris [(1128) 1Kb] dividant. Provisor vero rerum istarum ecclesiam provideat beati Joannis in domo [(1129) 1Kb] , qui et duos illic constituat de eodem contubernio ostiarios, qui et basilicam custodiant, et ostium cimeliarchii [(1130) 1Kb] tempore nocturnali semper observent, aut continuatim scilicet, aut, si melius fuerit visum, per vices. Consideravi namque, quia cum praeter id, quod in ecclesiastico agunt ministerio, hi tres [(1131) 1Kb] ordines peculiarius caeteris omnibus pontificali insudent servitio, specialius aliquid accipere ab episcopo pro specialiter illi impenso debuissent obsequio. Parum vero eis ideo contuli, quia et dandis non [Col. 0612A] adeo abundabam, utpote qui ubi alii dominabantur, ego solum moerens cantarem, et invidiae contra illos ipse causas vitare debere me crederem. [(1132) 1Kb] Si vero (quod veraciter confidimus) Domino ipsis fideliter servientibus, alicui fidelium, ut aliquid eis addat, fuerit inspiratum; volumus, ut sicuti caetera, ita eis communiter fiat divisum, ut neque contentio inter eos, neque praevaleat odium, sed pax Dei, quae exsuperat omnem sensum, custodiat corda intelligentiasque eorum (Philipp. IV, 7). Quod si, ut saepe diabolo contigit instigante, propter invidiam et odium ab ista matre [(1133) 1Kb] expulsus istorum aliquis illegaliter fuerit ecclesia; non propterea de ista sancta Consolatrice, quod solitus accipere fuerat, perdat ecclesia, sed et accipiat, quod caeteri, et servitio [Col. 0612B] istic sese dedat, [(1134) 1Kb] si vult aut conceditur, Domini.

476 5. Expers vero quam sit cognitionis legis totius canonicae, promptum est advertere, qui censet, quod alteri liceat clericum in ecclesiam mittere vel ab ea expellere, nisi [(1135) 1Kb] qui potest de clerico acolythum, cum libuerit, facere. Sed quia nunquam deest malivolis, quod male cupiant, etsi efficere [(1136) 1Kb] nequeant; hoc quod facio, ea cautione constringo, ut sive vocetur episcopus (non enim erit ille) sive presbyteri et diaconi istiusdem nostrae Ecclesiae, qui aut istud destruere, aut ex his, quae de nostra Ecclesia juste et legaliter antecessores boni praedecessoribus istorum soliti fuerunt praebere, tentaverint aliquid minuere, quasi videlicet valeant [Col. 0613A] dicere: Habetis vestrum stipendium, sufficiat istud, aut si vultis vobiscum nostra [(1137) 1Kb] partiri, mittite, quod vobis datum est, in nostrum commune: partem isti tales in alia vita cum nullo habeant sanctorum, sed cum Cham, Dathan, et Abiron, vel cum illis, quos aut diluvium mersit, aut terra glutivit, cumque Pilato, Anna, et Caipha, Juda Christi traditore, et mago Simone, Anania quoque et Saphira, quos beatus Petrus pro fraudata ecclesiastica damnavit pecunia, sintque anathema, maranatha, et exsortes, nisi resipuerint, a vita perpetua. Quod si dixerint, utpote illi, qui declinant in verba malitiae ad excusandas excusationes in peccatis (Psal. CXL, 4). Non possumus eis tantum dare, quantum antecessores nostri antecessoribus eorum [Col. 0613B] dederunt; respondemus eis: Nolite errare, Deus non irridetur (Gal. VI, 7). Dederunt illi quod potuerunt; da et tu quod vales, si maledictionem praemissam evadere voles.

6. Schisma, inquiunt, facis, dum eos a disciplina majorum avertis. Non averto a disciplina, sed ab inopia eos et occasione servitium Domini 477 negligendi eruere, si esset possibile, gestio. Nec prohibeo delinquentes corrigi; sed nolo, ut sub correctionis articulo perdant, quod confero: et ideo censeo, ut de eo, quod eis contuli [(1138) 1Kb] , destringantur a suo ministro. Magistri vero illorum disciplina eos, non inopia ad id, quod est faciendum, [Col. 0614A] compellant. Schisma vero facerem, si propter hoc quod eis addo, quod semper habuerunt, auferri permitterem. Nec hoc foret adjectio, sed commutatio, et a fraternitate vestra divisio: quod, qui molitur, sit divisus a Deo, et separatus a sanctorum collegio. Obsecro praeterea successores, qui unquam fuerint, meos, ut dum hoc legerint [(1139) 1Kb] scriptum, solerter meminerint: Fili, si sapiens fueris, tibimet ipsi eris (Prov. IX, 9), ut ex consimili valeant attendere, quia si fuerint boni, nullis proderit magis, quam ipsis. Nemo enim, ut beatus Augustinus veracissime 478 dicit, non in se prius, quam in alterum peccat. Et de isto quidem si ob indignitatem meam mercedem mihi non contingat adipisci [(1140) 1Kb] speratam; nanciscatur saltem debitum exinde praemium, [Col. 0614B] cujus hoc est tempore factum, piissimus utique imperator [Otto I], qui et eidem Ecclesiae clementissimus exstitit suffragator, me scilicet ob hoc in ea stabiliens, ut exsequerer sollicitus exsequenda, negligerem negligenda, cujus et [(1141) 1Kb] auxilio fretus sum ista molitus, ac per hoc magis ipsius quam meum est opus, cui et remunerationem inde concedat ille, quaeso, perpetuam; qui sustentari taliter eamdem pauperrimam clericorum fecit familiam, stipem ei providens taliter annuam, in hoc saeculo eum imperare faciens utique potenter, in futuro glorificans permanenter. Amen.




[Col. 0613]
RATHERII OPUSCULUM [(1142) 1Kb] DE CLERICIS SIBI REBELLIBUS.

[Col. 0613D] 479 Nocturnali dum intenderem lectioni, hujusmodi nobis non disconvenientia (et utinam venialiter) contigit audivisse: Populus ad iracundiam [Col. 0614D] provocans est, et filii mendaces, filii nolentes audire legem Dei, qui dicunt videntibus: Nolite videre; et aspicientibus: Nolite aspicere nobis ea quae recta sunt; [Col. 0615A] loquimini nobis placentia, videte nobis errores. Auferte a me viam, declinate a me semitam, cesset a facie nostra sanctus Israel (Isa. XXX, 10). [(1143) 1Kb] Quod dum cum his contulissem caeteris, quae et in eodem audieram, prophetis, psalmis, hymnis, et canticis spiritualibus, quae vos jactatis aliis Italiae Ecclesiis frequentare melius: cumque sermone Domini, quo prophetae 480 a se consonans misso, auctoribus [(1144) 1Kb] in hoc ita loquitur vestris: Populus hic labiis me honorat; cor autem illorum longe est a me. In vanum me colunt, tenentes doctrinas et praecepta hominum (Matth. XV, 8): cum Apostolo quoque dicente: Erit tempus, cum sanam doctrinam non sustinebunt, sed ad sua desideria coacervabunt sibi magistros prurientes auribus, et a veritate quidem auditum [Col. 0615B] avertent, ad fabulas autem convertentur (II Tim. IV, 3): compulsus sum miserrimus, heu dolor! nos populum Dominum ad iracundiam provocantem intelligere, non ignarus Apostolum, Quaecunque scripta sunt, ad nostram doctrinam scripta (Rom. XV, 4), veracissime testatum fuisse. Filii enim nolentes audire legem Dei, qui aptius (pace quod dixerim vestra) valent intelligi, quam illi, qui cum canonici affectent vocari, et de stipe canonicis [(1145) 2Kb] delegata incessanter conquerantur, in tantum recusant 481 esse canonici, ut consuetudinibus malignorum solummodo innitentes, nil quod canones sanciunt sancti, nedum legere, vel facere, tolerent saltem audire, eisdem verbis dicentes videntibus, eorum utique periculum animarum cernentibus; [Col. 0615C] Nolite videre; et aspicientibus pravitatem ipsorum: [Col. 0616A] Nolite aspicere nobis quae recta sunt; loquimini, id est, non quae vera sunt, sed quae nobis recta videntur; nobis, non Deo placentia dicite; videte nobis errores, hoc est sinite nos nostris inventionibus, atque antecessorum nostrorum malignis consuetudinibus decipi; Auferte a me viam (Isa. XXX, 10), utique illum, qui dicit: Ego sum via (I Joan. XIV, 6). Declinate semitam (Isa. XXX, 11), angustam scilicet atque arctam viam ducentem ad vitam. Cesset a facie nostra sanctus Israel (Ibid.), id est, desinat nos inquietare sanctitatem suam nobis sequendam proponens sanctus, visionem verae ac sempiternae pacis demonstrans, et Dominicus, quem nobis ingeris, sermo.

2. Quid vero, filii, super quibus monemur divinitus [Col. 0616B] non laetari, si multiplicemini (Eccli. XVI, 1); quid, inquam, erit, si audito misericordissimi Dei promisso dicentis: Si revertamini et quiescatis, salvi eritis. In silentio et in spe erit fortitudo vestra (Isa. XXX, 15); atque post pauca: Exspectat Dominus, ut misereatur vestri (Ibid., 18); parvipenditis illud, moribus utique, et si non verbis, respondentes, Nequaquam, sed ad equos fugiemus (Ibid., 16), quos utique potentes quoslibet, quorum patrociniis fisi [(1146) 2Kb] ecclesiasticam tam nullipenditis disciplinam, 482 nil obstat intelligi: [subaudi et si] auctoritate papae Gregorii etiam ad litteram vobis Dominum respondere contigerit. Ideo fugietis. Et super veloces ascendemus; ideo velociores erunt qui persequentur vos (Ibid.): vindicans immanitatem [Col. 0616C] rebellionis utique vestrae temporaliter, ne damnet [Col. 0617A] vos, ut formidare non desinimus, aeternaliter; quid, inquam, misericordissimi Dei evidens magnitudo, et justae retributionis maxima levigatio? Hac itaque de causa Apostolo conveniens dicenti: Estote imitatores Dei, sicut filii charissimi (Ephes. V, 1); quos ille misericorditer [(1147) 1Kb] , ut puto, exspectat, non ausus crudeliter insequi, spe forsitan licet inani conversionem mihi pollicens vestram, cum proposuissem vos uti rebelles non modo vilissimo mihi, sed et incomparabilis potentiae Caesari, imo formidabilis omnipotentiae Deo, ut et legaliter [(1148) 1Kb] et imperialiter sancitum est, ab Ecclesia (ex qua mejam [(1149) 1Kb] quater extrusistis) extrudere; pepercit animus diploide vos confusionis induere. Quod fecissem utique, si vos excommunicando damnassem, ut [Col. 0617B] meremini, aeternaliter; et accusando [(1150) 2Kb] apud aures tremendissimi imperatoris, ut facere, minime misso ex parte mea legato, neglexi, illud vobis curassem praeparare, quod si contigerit, promptum erit vidisse.

[Col. 0618A] 3. Sensu igitur illo, quo dictum est: Qui nocet, noceat adhuc (Apoc. XXII, 11); quidquid providentia Dei mihi vobis inferre [l. vos, vel a vobis inferri] vel voluerit, vel permiserit, ejus majestati committens, [(1151) 1Kb] do vobis 483 licentiam in quacunque hujus dioecesis ecclesia vobis placuerit Domino serviendi, donec annuente Deo missus [(1152) 2Kb] piissimi Caesaris veniat, et quae mandavi auditis, cumque his, quae vos de me ipsius imperialibus innotuistis auribus, collatis, ei ut fuerit libitum referat, et quod mihi sit agendum decernat. Quod vero cum vestri quibusdam id agere devito, non contemptu fraternitatis facio: sed rustico illo 484 monitus exemplo, quo dicitur: Quod oculus non videt, cor non dolet; videtur quaedam et pernecessaria doloris fore levigatio, [Col. 0618B] si eis non visis qui mihi tanta mala fecerunt, et facere non desinunt, absit aliquantisper malorum ipsorum recordatio, dum auctores eorumdem quantulacunque obnubit oblivio.




[Col. 0617]
RATHERII OPUSCULUM INSCRIPTUM DISCORDIA [(1153) 1Kb] . Inter ipsum Ratherium et clericos.

[Col. 0617D] 485 1. Maximam aiunt inter episcopum et clericos Veronae conflatam his diebus discordiam. Sed qui [Col. 0618D] aiunt? Nimirum illi, qui ex quo coeperit conflari, sunt prorsus ignari. Ut, verbi gratia, utique illi [subaudi [Col. 0619A] sunt], qui putant Judam tunc primum periisse, quando miser Dominum vendidit, cum jam olim cum apostolis corpore constitutus perierit, quando scilicet avaritiae inebriatus veneno, tandiu non destitit lucrum sitire, donec miserrimo ad laqueum contingeret pervenire. Diebus, inquiunt, istis, non per omnia falsum, sed ostensione, quam actione potius verum. Monstrato quippe quid sit discordia, nunquam inter me et illos probabitur fuisse concordia, prodente praesertim hoc traditione, qua me hinc jam [(1154) 1Kb] pepulerunt, trifaria. Eadem namque velle atque nolle [(1155) 1Kb] , ea demum amicitia si, juxta illum qui hoc primitus dixit, est firma; vel si, juxta alium, humanae amicitiae pares animos 486 et non dissimiles expetunt adeo voluntates, ut nunquam diversitas [Col. 0619B] morum ad firmam possit pervenire concordiam; nunquam vel apud me vel apud illos stabilitatem amicitia semper contraria cupiens obtinere, ut non valuit nostra, ita quoque nequibit; cum illi semper consuetudinem antecessorum, pontificibus suis incessanter rebellium, sanctis et a Deo decretis praetulerint canonibus; ego sanctos et a Deo decretos canones a diabolo inventis praeferendos putaverim usibus. Prohibitas enim in Nicaena synodo mulieres tam consuetudinaliter, tamque publice habere, tam parvipensa Dei et hominum reverentia, ipso quoque timore gehennae in tantum posthabito, ut putent adeo fieri non modo licere, sed etiam oportere, ut nemo hoc facere devitans, videatur eis pessimo illo, quod Apostolus in Epistola ad Romanos memorat [Col. 0619C] (Rom. I, 27), scelere posse carere, non tibi videtur diabolum invenisse? Et, o sancta et immaculata virginum pudicitia, [(1156) 1Kb] quam et tu nusquam, si hoc verum est, sine infamia es? Quam perdita tonsuratorum universitas tota, si nemo in eis qui non aut 487 adulter, aut sit arsenoquita [(1157) 1Kb] . Adulter enim nobis est, qui contra canones uxorius [Col. 0620A] est. Quis ergo clericus est? Adulter enim clericus nullo modo, ille alter [(1158) 1Kb] multo minus est. Si enim clericus ideo dicitur, quod de sorte sit Domini; quod rogo consortium aliquis potest habere cum Domino, in unoquovis istorum permanens flagitio? Vae insuper Christianorum generalitati, si juxta aestimationem istorum nemo possit inter eos inveniri, qui non sit aut hypocrita cum Pharisaeis, aut Publicanus cum ethnicis. Publicanus enim est, qui adulter publice est; hypocrita est, qui sub pallio religionis irreligiosissimus, sub clamyde castitatis incestus, sub praetextu justitiae iniquissimus est. Ideo vero superlativo contra istum comparationis invehor gradu, quia non semel recolo lectum: Simulatores et callidi provocant iram Dei [Col. 0620B] (Job XXXVI, 13). Hoc ita se habente cum hypocrisis et incestuositas longe praecellant alia in scelere crimina, eo caetera sunt graviora, quo magis publica: illa enim solos interficiunt operatores, ista et operatores necant, et consideratoribus nocent. Quia enim non habent latentia peccata judicium, de manifestis loqui omnibus conceditur, de absconditis nulli. Si enim, ut jam contingere potuit, quis cum pecude quolibet in angulo, solo Deo coeat cernente; tu per suspicionem tantum inde eum vituperas, ut facere poteras utique si vidisses; quid agis, nisi quod solius Dei est, tibi usurpas? Quis autem non valet de aliquo quod volet confingere? Et ob quam ex se alios conatur metiri, qui non putat alios alterius modi posse existere, nisi cujus est ipse, rustico [Col. 0620C] illo non ei disconveniente nimirum proverbio: Qui fuit in furno, pares suos inibi quaerit!

2. Et ista quidem omnia facere vel loqui per usum contra pastores rebellare per usum quod generaliter omnibus est clericis delegatum, ita inaequaliter et per massaritias [(1159) 1Kb] dividere, ut quidam illorum inde fiant ex pauperrimis locupletissimi, [Col. 0621A] quidam mediocriter, quidam pene nihil ex eo accipiant omnino, per usum et consuetudinem illorum, quos jamdiu detinet barathrum; ad postremum omnia jura tam divina quam humana praevaricari per usum, non tibi a diabolo videtur inventum? Quod vero scriptum invenitur in lege Moysi, et prophetis et psalmis; quod in Evangelio, Actibus, et praedicationibus apostolorum, decretalibus pontificum, et constitutionibus canonum, non rursum a Deo tibi elucet inspiratum? Nihil vero in istis, quod eorum jam nominatis congruat consuetudinibus, dum nequeas invenire; qua eos judicas vivere lege? Inter prohibentem igitur talia, et, si prohibere non audet, saltem reprehendentem 488 ac vituperantem, et facientes talia, quae potest esse concordia, praesertim cum Dominus sub appellatione gladii, [Col. 0621B] ipsam ut mitteret venisse se asserat discordiam? Ait enim, notum est, apertum est, ait: Nolite arbitrari quia venerim mittere pacem in terram; non veni pacem mittere, sed gladium. Veni enim separare hominem adversus patrem suum, et filiam adversus matrem suam, et nurum adversus socrum suam (Matth. X, 34, 35): et quod jam per prophetam dixerat: Inimici hominis domestici ejus (Mich. V, 6). Quare autem inimici hominis ejus sint maxime domestici, est ratio evidens, quia videlicet cum quidam unis claudantur parietibus, contrariis et a se diversis sunt moribus, evenit enim saepe ut maritus sobrius, uxor sit ebriosa; ille mansuetus, illa iracunda; sed iste Dei timore, illa propria voluntate; iste Deo inspirante, illa diabolo [Col. 0621C] instigante. Quae ergo inter tales concordia, quae pax, quae esse potest amicitia, nolente isto quod desiderat illa; cum ab ipso Deo hujusmodi processerit rixa? Ipse enim mansuetudinem praecepit, iracundiam prohibuit, nullique alteri [(1160) 1Kb] assensum in malum praebere, per Apostolum ita dicentem concessit: Non solum qui faciunt, sed etiam qui consentiunt facientibus, digni sunt morte (Rom. I, 32).

3. Te ergo contra legem Dei faciente, ego qui ad te corrigendum a Deo sum institutus, non debeo saltem latrare? Te consuetudinem illorum, quos infernus sine dubio detinet, statutis illorum, qui cum Deo in coelis consistunt, praeferente, ego neque ausus sim saltem mutire? Quid ergo faciam, dum cum quibusdam miseris mihi te quoque dicetur praesente: [Col. 0621D] Non ascendistis ex adverso, neque opposuistis murum pro domo Israel, ut staretis in praelio in die Domini; et probavi te ad aquas Contradictionis? (Ezech. XIII, 5.) Poteritne mihi amicitia tua illic aliquid prodesse, qui nunc tecum mihi suades pacem habere, ut cum aliis valeam dicere: Pepigimus foedus cum morte, et cum inferno fecimus pactum (Isa. XXVIII, 15): cum juxta illius doctoris sanctissimi dictum, tutius sit homini inimicitias diaboli meruisse, quam pacem; cum non desinat per te iniquitas justitiae repugnare, caecitas luci, mendacium veritati resistere? Te contra Dominum ita dum videam rebellare, ut ne quod tibi mandavit [Col. 0622A] digneris saltem audire, sed Judaico ritu mandata Dei relinquere, hominum traditiones et usum tam obstinanter tenere; ut de te possit dictum haberi: Peccatum Judae scriptum est in ungue adamantino (Jer. XVII, 1); obliviscine me suades unquam dictum audisse: Si non annuntiaveris iniquo iniquitatem suam, sanguinem ejus de manu tua requiram (Ezech. III, 18); et: Vae, qui dicitis bonum malum, et malum bonum (Isa. V, 20); et: Dimitte mortuos sepelire mortuos suos (Matth. VIII, 22); et: Impio 489 praebes auxilium, et his, qui oderunt Deum, amicitia jungeris (II Par. XIX, 2); et infinita inde divinae comminationis tonitrua? Legi in quodam beati Columbani libro, idem officium habere in Ecclesia sacerdotem, quod possidet in corpore hominis stomachus, qui scilicet acceptum excoquens cibum, [Col. 0622B] ministrat eum omnibus membris, quorum unumquodque ita in suam convertit illum naturam, ut quod suscipit jecur fiat sanguis, quod suscipit fel fiat bilis, quod descendit in pulmones efficiat phlegmata. Hoc igitur exemplo si forte contingat, ut quibusdam audientibus prosit ad vitam quod alicubi loquor, pluribus suscitet iracundiam, ut verbi gratia senserat ille qui dixit: Sicut acetum in nitro, sic qui cantat carmina cordi pessimo (Prov. XXV, 20): debueratne propter illorum formidinem saltem unus eorum negligi, cui quod dicitur ad salutem proficere posset? Et ubi esset quod Ezechiel a Domino dicitur ita: Fili hominis, verba illorum ne timeas, et vultus illorum ne formides, quia domus exasperans est? [Col. 0622C] (Ezech. II, 6) Ubi dicentis: Qui me erubuerit et meos sermones, et hunc Filius hominis erubescet cum venerit in gloria sua, et Patris et sanctorum angelorum? (Luc. IX, 26.)

4. Quod si mihi opponas scandalum Ecclesiae debere vitari, non contradico. Oppono tibi tamen duo Evangelii loca, unum scilicet, ubi Dominus Petro dixisse refertur: Simon, reges terrae a quibus accipiunt tributum? ab alienis, an a filiis? Illo respondente, ab alienis: Ergo liberi sunt, ait, filii; sed ne forte scandalizemus eos, vade ad mare, et mitte hamum, et eum piscem qui primus ascenderit, tolle, et aperto ore illius invenies staterem; illum sumens da eis pro me et te. Alium, ubi dicente eodem cum caeteris Petro ad 490 Dominum: Scis quia Pharisaei [Col. 0622D] audito verbo scandalizati sunt? (Matth. XV, 12) non curandum de hujusmodi monstrans scandalo, dixit: Sinite illos (Ibid., 14), subaudi scandalizari. Quare? Subjungit causam, et ait: Caeci sunt et duces calcorum. Caecus autem si caeco ducatum praestet, ambo in foveam cadent (Ibid.). Quasi utique dixisset: Quia et ipsi caeci sunt, et aliis caecis in perditionis foveam cadendi praestant ducatum, non curandum de illorum scandalo. Melius est enim juxta quemdam, ut scandalum oriatur, quam veritas relinquatur (S. GREG. hom. 6 in Ezech. l. I). Quia etiamsi propter illos veritatis relinquatur assertio, non propterea [Col. 0623A] meliorabuntur, sed, ut coeperunt, in perditionis praescito illis ab initio ruituri deteriorabuntur miseri barathro.

5. Et ista quidem ut sufficiant, quaerendum, unde ista tamen exorta sit inter nos modo discordia. Sed si quis advertat quod superius prolatum de Juda, non modo exortam hanc videbit discordiam, sed a tempore ordinationis meae nunquam inter nos exstitisse concordiam: quod mille probabunt indicia, si quis meminisse valebit, qualia mihi jam acciderunt [(1161) 1Kb] , et quanta. Licet nunc fiducia [(1162) 3Kb] imperialis praesentiae et synodi adunandae in propatulo sit designata; est tamen occasio hujusmodi rixandi nobis, quod scilicet eis manifestaverim quaedam hic ideo suppressa [(1163) 1Kb] , quia in Huberto episcopo directa [Col. 0623B] continentur (id est lib. de Contemptu canonum). Epistola ista, non vi tamen eos ad ea sequenda compellens, sed ratione perpendenda suadens.


[Col. 0624A] 491 In canonibus apostolorum [(1164) 1Kb] . Cap. XXXIX. Omnium ecclesiasticorum negotiorum curam episcopus habeat, et ea velut Deo contemplante dispenset, etc. [(1165) 1Kb] .

6. Eat igitur qui volet ac judicet, quid horum melius fuerat, vel pejus; quod scilicet ista formidine [(1166) 1Kb] Deum exasperantium jam per triginta quinque fere annos quasi patienter tulerim; an quod modo [(1167) 1Kb] , tam sero licet, haec contra illos protulerim, cum veracissime Gregorio docente didicerim, quod inimicum tolerare, sed odisse, non sit virtus amoris, sed velamentum furoris; et Augustino credentissimus exstem dicenti »quia recusat in Christi esse corpore, qui odium mundi non vult sustinere cum capite.« Nam praeter hoc quod contra canonum sanctorum [Col. 0624B] ista fieri reprehendebam decreta [(1168) 1Kb] , etiam illud me maxime nuper commovit, quoniam quidem, cum de dimittenda mulierositate [(1169) 1Kb] Augustalis intonuisset [Col. 0625A] adversum illos voluntas, omnium pene excusatio exstitit [(1170) 1Kb] , non posse propter inopiam hoc ullo modo fieri, potuisse vero utcunque, si stipendium debitum ex rebus habuissent ecclesiae. Visum autem mihi fuit eos habere potuisse, si aut unusquisque illorum mercedem juxta Apostolum (I Cor. III, 8) in ecclesia propriam secundum suum 492 laborem acciperet, aut, uti in Actibus legitur apostolorum, dividerentur clericis delegata prout cuique opus esset (Act. IV, 35). Hujus rei gratia volui agnoscere omnia, quae sive ab antecessoribus meis concessa, sive a Deum timentibus [(1171) 1Kb] viris sunt eis collata, et sufficerent optime, si non vellem eisdam his, quae quibusdam ingratis et inimicis contuleram stulte, providenter supplere. Hoc tam [Col. 0625B] fortiter recusaverunt, ut mori se antea malle proferrent, quam hoc factum viderent. Nec inaniter. Causa [(1172) 1Kb] enim illorum cum, Deo gratias, non mediocris sit, ita [(1173) 1Kb] per massaritias et alia hujusmodi exstat divisa, ut quidam illorum inde valde ditescant, multitudo vero paupertate languescat, et, proh nefas! qui majus Deo in ecclesia exhibent servitium, aut nihil, aut modicum accipiant; qui pene nihil de famulitio unquam actitant Domini, locupletes de rebus ecclesiasticis fiant. Quod si quis eorum contra talia conatur saltem mutire, dicitur ei: Ut ego mortem exspectavi meorum, qui me praecesserant, magistrorum; ita tu meam exspecta, et [Col. 0626A] bonis quae ipse praesentialiter fruor, et tu frui post obitum meum studeto. Hoc quasi sit dicere: Me illic constituto ubi sunt quos imitari decerto, tu me sequi conare, et in eadem qua cecidi barathri fovea rue; ut hoc sit veraciter caecum caeco cadendi ducatum praestare.

7. Tu ergo, inquis, quid fecisti ad ista? Monstravi illis auctoritatem canonicam; illi 493 contra consuetudinem usitatam. Misi eis [(1174) 1Kb] vicinorum quosdam; mandavi eis adjurando per fidelitatem quam mihi non semel juraverant, ut si aliquam authenticam rationem inde haberent, non mihi celarent; ne cum [(1175) 2Kb] in synodum veniremus verecundiam mihi facerent, si me injustum exigere aliquid probavissent. Et ut in illorum sacramentis [Col. 0626B] nullam mihi monstrarent habere potuisse unquam fiduciam, dixerunt, proh nefas! se satis scire multis multa jurasse, quae nullatenus valerent implere: adjicientes stultum esse, ut me conarentur docere. Mandavi rursum illorum quibusdam, quod in utroque delinquerent, si aut me contra se, aut se contra me permitterent scienter contendere. Respondit cujus maxime intererat, quod stultissime faceret, si vel me [(1176) 1Kb] toto saeculo praedicatum, vel magistros suos docere praesumeret. Hoc nihil juvante, conatus alio eos modo ad pacem, non quidem mundi, sed Christi compellere, cum quidam illorum [(1177) 2Kb] de me haberent beneficia, interminatus sum, quod [Col. 0627A] si mihi interdicerent quod mihi competeret, 494 ego quod illis concesseram, tollerem. Responderunt in tantum se non curare, ut si quod alicui illorum dedi auferrem, non mihi inde minus fideles essent; tantum de istis [(1178) 1Kb] illos nullatenus inquietarem. Et veracissime: nunquam enim mihi pro dato fideles, nunquam pro ablato infideliores, quia non potuerunt, fuerunt. Infidelissimi nam mihi existere, nullo unquam tempore (parcat illis Dominus) cessaverunt. Sed quare? Apostolus dicat. Me etenim hoc toties replicare nimium, fateor, taedet: Erit, ait, tempus cum sanam doctrinan non sustinebunt; sed ad sua desideria coacervabunt sibi magistros prurientes auribus; et a veritate quidem auditum avertent, ad fabulas autem convertentur (II Tim. IV, 3). [Col. 0627B] Ut illegalitates [(1179) 1Kb] apertissimas fabulas nuncupasse illum intelligas: res enim ficta proprie dicitur fabula. Per omnes sane sermones [(1180) 1Kb] , quos populo ista Quadragesima feci, monere mecum omnes non destiti, ut redire non differremus ad pacem, sed quam, proh dolor! nunquam tenuimus, Christi: qui aliquos [(1181) 1Kb] utique laeserunt, praeceptum illud Domini recordantes, 495 quod ego paratus agere omnimodis sui: Si offers munus tuum ad altare [Col. 0628A] (Matth. V, 23), etc.: laesi vero, dicentis: Cum statis ad orandum, dimittite si quid habetis adversus aliquem (Marc. XI, 25): quod et facere paratissimum me, si dignati fuissent rogari [f., rogare], non cessavi eis promittere, tantum in vera pace hoc vellent efficere. Quod tamen potius eorum in tantum augebat superbiam, et accendebat usque ad criminationem quoque mei malitiam, ut pejus etiam mihi ipsi de me compellerent credere, quam hoc sit quod tibi, [(1182) 1Kb] Ambrosi charissime, scriptum reliqueram nuperrime, nedum aliis permittant de me boni aliquid aestimare.

8. Quia vero perfidi semper de beneficio pejores fiunt, et qui aliquid eis confert, nil aliud agit, nisi contra se pugnandi vires illis ministrat, et ut perfidia [Col. 0628B] propagetur, laborat; quod causa protuleram comminationis [(1183) 1Kb] , in effectum vertere non distuli actionis, et praecepto usus dicentis: Da bono, et ne susceperis peccatorem (Eccli. XII, 5); illis ablata bonis duobus, id est, beatae Genitrici [(1184) 2Kb] , sanctoque Stephano protomartyri contuli, vel potius reddidi; faciens de quibusdam insuper scriptum quoddam, quod nominant Judicatum [(1185) 1Kb] , id est decretum, pauperioribus clericis (quorum causa [Col. 0629A] scilicet tantum 496 pertuleram laborem) ejusdem ecclesiae, hoc est, presbyteris capellanis, subdiaconibus de secretario septem, cantoribus septem, acolythis de secretario septem, cantoribus quinque, ostiariis sex, non ut mihi fideliores tamen, sed in servitio Domini fierent promptiores, et cessante paupertatis occasione, studiosiores [(1186) 1Kb] in Domini diebus ac noctibus fierent servitute. Inveterata itaque hac jam per aliquot annos, nunc non quidem ut ferunt acta, sed quod melius est pace ficta [(1187) 1Kb] , discordia, pessima non cessant mihi tendere ut semper insidiarum, me tamen non ignorante, molimina; et qui dicebant se non curare, si quod de meo habebant ab eis auferrem, neque ob hoc mihi minus fideles existerent, tantum eos de his [Col. 0629B] quibus eos interpellaveram inquietare cessarem; securi nunc de mea cessatione [(1188) 1Kb] , de meo ab eis ob ingratitudinem illorum recepto me satagunt (per) potestatem quorumdam patrociniis inquietare. Me autem ad flagella pro peccatis meis subeunda paratum Dominus dignetur misericorditer respicere, et ab illorum insidiis clementer defendere; illis veniam [Col. 0630A] largiendo, et pacem veram illorum cordibus ingerendo, ut simul pacificari omnes mereamur cum Christo. Quod si parvipenso quod Job [(1189) 1Kb] quondam dixit beatus, id est: Causam quam ne sciebam 497 diligentissime investigabam (Job XXIX, 16); mihi miserrimo contingat, quod miseris contigit, de quibus legitur, illis, quia [f., qui] etiamsi apud Scythas causam dixissent, inculpati absque dubio dimissi fuissent (conveniat [l. conveniet] facienti [l. patienti] mihi nam ad flagella, ut dixi, in tantum parato, quantum dolor meus in conspectu est meo semper (Psal. XXXVII, 18), ille utique, quo et doleo quod peccato talia patior meo, et ne pejora in futuro patiar metuo) mihi, inquam, aliud non pertinet agere, nisi velle 498 optare, et indesinenter Deum [Col. 0630B] rogare, ut cui [(1190) 1Kb] fidelitatem jurasse me recolo, nunquam id facere contingat, unde gratiam ipsius irrecuperabiliter perdat; sed illud potius ei divina concedat pietas agere, quod et hic diutius feliciter imperare, et in futuro perenniter cum Christo faciat exsultare. Amen.




[Col. 0629]
RATHERII LIBER APOLOGETICUS [(1191) 1Kb] .

[Col. 0629D] 499 Cavillatori non modo actuum atque sermonum, sed et intentionum suarum indeficuo, fautori ac defensori adversariorum cuidam praecipuo, Ratherius [Col. 0630D] haec universa, timoris Jesu jugulo modicum tactus, perferre, quam his cedere promptus.

Tanta me vestra illa urbanitas, quam [(1192) 3Kb] de [Col. 0631A] Martiano caeterisque hujusmodi trahitis, quorum me tanto fore haud diffiteor securum atque incupidum, quanto in me illud cadere vereor posse nonnihil elogium, quod jam olim de quibusdam; semper dicentes, et unquam ad cognitionem veritatis venientes (II Tim. III, 7), est veracissime, ut et de vobis valet, prolatum: tanta, inquam, me afficit haec eadem ineptissima, imo pernulla philocompiae 500 urbanitas vestrae, angustia, ut dum collequimur, gravatissimus; dum apiculos, vel ineptiunculas quasdam plus aloes quam mellis, plus veneni certissimi quam salutaris antidoti gestantes mihi mittitis (ut utique modo pernequam famulum, ne vobis loqueretur saltem, nedum aliquod juvaminis a vobis exigeret, optarem prohibitum) confectissimus adeo [Col. 0631B] reddar, cum Psalte illo ut libeat uti de multis, de vobis specialius quoque vociferari notissimo: Narraverunt mihi iniqui fabulationes, sed non ut lex tua, Domine (Psal. CXVIII, 85). Verum a vobis compulsus, cum pro temporis [id est paschatis jam imminentis] congruentia gestirem nunc saltem existere feriatus, [subaudi debeo] quantulumcunque apologeticum dictitare.

2. Cum gloriosissimus hinc abiisse disposuisset Augustus (Otto I), credidit fidei meae quiddam argenti, ex quo [(1193) 2Kb] perficere deberem basilicam sancti Zenonis, peculiaris, ut scitur, nostri patroni, 501 postquam scilicet omnia, de quibus habueram victitare (ne dum superfuisset, unde, ut suadetis, [Col. 0632A] aliquas, isto relicto, qui commissus meae est fidei, opere, possem eleemosynas facere) ejus obligurierat non dico potentia, nego violentia, sed certe praesentia. Et, o quam vera Aurelii illa sententia (AUG. serm. 46, n. 27)! qua fatur temerariis judiciis fore omnia plena. Cum enim sanctus et non dispar illi asserat Gregorius (Moral. in Job, l. XXXV, c. 10), quod nunquam propter obedientiam malum sit faciendum, nonnunquam vero bonum intermittendum; quis valeat credere, ut pecunia ab illo credita, cui est tam sancte juratum, alio debuerit expendi, quam praecepisse placuit illi? Pauperibus, inquit fuscator, ut ille quondam Christi censuit proditor (Matth. XXVI, 9). Sed vellem scire, ubi nam illi sint pauperes. Nam [(1194) 1Kb] censu itatenus pauperes, ut pro eis [Col. 0632B] restructio deberet ecclesiarum (etiam si ex meo, ut debuerat, fieret) remanere, nullos, gratias Deo, hic esse comperio, nisi (mirabile dictu, incredibileque auditu) me, et quos alere ut domesticos debueram ipse. Sed puto, quod apud vos non alantur nisi ab episcopo pauperes. Sed hoc istic necesse non esse clamat liberalitas [(1195) 2Kb] , qui istam incolunt patriam, omnium, ne eligas cui miserearis, praeceptum communiter observantium, et usque ad crapulam et ebrietatem [id est pauperes] eos contra Dei compellentium ante horam quoque praeceptum, cum deberent et ipsi solemne custodire, ut caeteri fideles, jejunium.

3. O vero utinam qui non amplius, saltem ut ego, [Col. 0633A] modos a beato Gregorio praefixos erogandi cognosceret, approbaret, diligeret illos; inveniret procul dubio et talibus, quos Domini nostri basilicam restruendi necessitati praefertis, eleemosynam divinitus omnino negari. Da enim, ait, justo; et ne suscipias peccatorem (Eccle. XII, 2). Quo [(1196) 1Kb] utique praecepto, et quibus censum imperialem tribui suadetis, repelluntur peculiari pro culpa: 502 et beatus Zeno, quem fraudari sibi concesso contenditis pretio, ad recipiendum pro justitia assumitur propria. Fratrem enim in sede majestatis sedentem [(1197) 1Kb] appellandum credi competit ipsum, quam aliquem talium, quibus insuper, ne audiant: Discedite a me, maledicti, in ignem aeternum, qui paratus est diabolo et angelis ejus (Matth. XXIII, 41), nonnihil est formidandum. [Col. 0633B] Non fratribus enim, sed magis perextraneis intentari maledictio cernitur talis. Cum vero de mammona iniquitatis ob hoc amici sint faciendi, ut nos in aeterna recipiant tabernacula (Luc. XVI, 9), cum non dictum sit mittant, sed recipiant; pensandum qui nos, si ex nostro quoque faceremus, potius quirent in ea recipere, sanctus utique qui cum judice audituros judicabit, Venite, an isti, quibus dicetur, Discedite. Pauperes ergo spiritu hac auctoritate sunt eligendi; ipsorum est enim regnum coelorum (Luc. V, 3): quod nobis videlicet si volunt praestare, credimus, possunt, ut utique suum. Quis enim quod non habet alicui confert? Quis quod suum est, non cui volet est potis largiri? Nec hoc dicimus, ut naturae communionem negligi in aliquo, sive justus, [Col. 0633C] sive injustus ille sit, suadeamus, sed ut genuinum [(1198) 1Kb] vestrum nos ita rodentem pistillo hujusmodi conteramus. Omnibus enim cum noverimus benevolentiam ob naturae similitudinem impendendam; domesticis tamen fidei (Gal. VI, 10), per quos derivatur ad domesticos etiam Dei, specialius perpendimus exhibendam: ac per hoc [(1199) 1Kb] nulli valeo, etiam ipsi, suadeat si, angelo credere, acceptabilius Deo existere, propria nostra substantia ut eis probabiliter tribuatur, quibus dicetur: Ite, maledicti, in ignem aeternum (Matth. XXV, 41); neglectis qui sunt audituri: [Col. 0634A] Venite, benedicti Patris mei, percipite regnum (Ibid., 44): nedum quod ab alio quolibet eis est delegatum, nobis commissum, ipsis auferatur, et illis conferatur; cum perspicacissime [(1200) 1Kb] de eis Sapientiae liber: Prohibe panem illis dare (Eccli. XII, 6), contineat 503 dictum: et Apostolus de hujusmodi domos, cum manibus victus aliquid scilicet valerent acquirere, circuientibus censuerit: Qui non operatur, inquiens, nec manducet (I Thes. III, 10).

4. Quid magis? Maximum instare mihi cerno undique praelium. Non oscitando, fateor, est ad Deum clamandum: Fac mecum, Domine, signum in bonum, ut videant qui me oderunt, et confundantur: quoniam tu, Domine, adjuvisti me, et consolatus es me [Col. 0634B] (Psal. XXXV, 17). Quidam enim sive putatis, sive a se magis confictis, me jaculant criminibus. Quidam bona, si qua videor agere, sinistris interpretationibus non desinunt infuscare. Tolerabiliores at judico eos, qui mali cum innegabiliter exstent, mala male seu ficta seu certa proferunt; quam qui bona, boni dum affectant videri, si qua mihi cernuntur inesse, male proferentes, candidum nigro deturpant colore. Sed prudentissime, rogo, edicas amice, impensae quae construendis vel restruendis, ne dico ornandis, conferuntur ecclesiis, non tibi videntur erogari pauperibus? Quorumnam enim commodis prosunt? Nonne eorum qui starent sub divo, sole torrerentur, imbre madescerent, gelu frigerent? Quorum vero major pars intrat ecclesiam, divitumne, an egenorum? [Col. 0634C] Millibus [f, millia] [(1201) 1Kb] ergo domum ab his tribus incommodis tuentem providere utriusque hominum qualitatis quod esse melius reris; an si alicui concedatur vilissima vestis? Imbrices saeculo consenescentes, lapides mundo ipsi condurabiles, universitati, quam panes in stercus illico convertibiles praestare alicui? Muta fiant labia dolosa, quae loquuntur adversus justum iniquitatem (Psal. XXX, 19), ut non me putetis hic justum appellatum, sed qui dixit: Vae, qui dicitis bonum malum (Isai. V, 20). Ut ab amicitia [(1202) 1Kb] caeterum quod suum est exigam, [Col. 0635A] quam vos semper melius dando, quam consiliando, mihi haud inficior monstravisse, recognoscibile quid proferens (siquidem proferenda vos optime non dubito nosse) cum quidquid ecclesiae confertur, Sanctum sanctorum sit Domini, et ad jus pertineat sacerdotum; 504 quod utique [l. id utique] sic resolvendo intelligere me profiteor, ut quidquid Domino offertur sanctum esse dicam, et ad usus delegatum, non vero quorumlibet, sed sanctorum, qui utique in nostris domiciliis aut requiescunt, aut specialius venerantur: usus vero eorum, usus eis sit famulantium. Et quia illis sacerdotes specialius debitores sunt famulari, in jure ipsorum quod est collatum convenienter debere consistere; quod tamen in quatuor partes dividi sancti praecipiunt canones: [Col. 0635B] quarum scilicet una victui est praesulis delegata; altera provisioni [id est dispositioni] ipsius ad basilicas utique struendas vel restituendas commissa; tertia ad usus pauperum similiter commendata; quarta clericorum necessariis destinata: cui vero vos censeatis, quaeso, commissa? Connivere [(1203) 2Kb] caeterum, ut canonicus ipse [subaudi es], canonicae si non dedignamini regulae; (quod) omnium ecclesiasticarum rerum disponendi episcopus habeat potestatem, haud dubito habeatis quin respondere. Ubi vero ad ptochia, xenodochia, caeterorum vel hujusmodi officiorum erit perventum; Eugenii vobis, reor, quod satis pateat in decretis ita dicentis sententia: Per sollicitudinem episcoporum dispensentur omnia [Col. 0636A] haec per presbyteros et diaconos (Haec in edit. non exstant). Verum haec alias (V. part. I De Contemptu canon. n. 5).

5. Ad propositum sane quia juvat redire, portione clericorum victuque pontificibus delegato exceptis, de illis quae restant duabus partibus consilium a vobis expeto. Prorsus totum nam cum pascere ille debeat gregem, et animaliter scilicet, et, opus si fuerit, corporaliter, cui dictum est: Si diligis me, pasce oves meas (Joan. XXI, 17); ad idque illa tertia pars sit delegata; cumque, Deo gratias, nec fames patriam opprimat, et plures sint qui alere valeant, quam qui eleemosynaliter ali [(1204) 1Kb] indigeant; ecclesiae vero istius patriae passim aut incendio paganorum, aut incuria pseudoepiscoporum, sint universae [Col. 0636B] aut penitus dirutae, aut magna ex parte destructae; cumque ex prima et secunda parte, tertia et quarta, si necessitas instaret, debuissent fulciri; secunda [(1205) 1Kb] cum maxime 505 indigeat relevari, mihique necessitas inculcet hujusmodi, quid quaeso decernitis fieri? Ad illam enim tertiam adjutores habeo innumeros, ad quartam eosdem sibi providentes supra rectum etiam ac sufficientiam clericos; ad [(1206) 1Kb] istam secundam cum voce uti illius possim Marthae dicentis: Domine, non est tibi curae (Luc. X, 40), quod vicini omnes relinquunt me solum, et insufficientissimum basilicas dioecesis nostrae vel levare, vel relevare, et, si non datur, ornare. Insuper, si quid facio [(1207) 2Kb] , illos etiam, amici qui affectant [Col. 0637A] putari, vituperare, et profligasse melius judicare, quod est utique, Vanus est qui servit Domino (Malach. III, 14), dicere; incertitudinem certitudini praetulisse, peccatores sanctissimis antetulisse, et quod illorum crapulam quam istorum gloriam pluris Deus habeat, astruxisse; ut vos utique agitis, melius dicentes fuisse, ut illis duobus, egenis scilicet atque clero, nobis partim sua provisione, partim aliorum largitione non adeo indigentibus, quod habeo eleemosynaliter dispensarem; et istam secundam, id est [supple ecclesiarum] struendarum, vel restruendarum necessario partem omnino negligerem; hocque exstitisse non solum cogitatis, sed et loquimini, melius. Quis ferre tantum nefas queat auditus? Non est amici, sed inimicissimi persuasio, [Col. 0637B] fateor, talis.

6. Fautorem caeterum te, o amicissime, omnium inimicorum meorum praecipuum licet verissime dixerim; cum non sint alii nisi rebelles ipsi Domino, qui me ita lacerant clerici, non adeo forte succenseo. Siquidem hoc non mei, sed vestri episcopi odio vos agere procul dubio scio. Exceptis enim qui ad episcopatus aspirant fastigium, is consensus omnium pene est clericorum, ut libentius audiant 506 Apostolum dicentem: Non dominantes in clero (I Petr. V, 3); quam: Praecipe haec et doce (I Tim. IV, 11); vel alium: Haec loquere et exhortare cum omni imperio; nemo te contemnat (Tit. II, 15); et: Increpa illos dure (Tit. I, 13); et alia hujusmodi similia, quae [(1208) 1Kb] si profero: Stultus totum profert sensum suum [Col. 0637C] (Prov. XXIX, 11), opponi mihi valere non nescio. Nulli enim nisi potentissimo, ditissimo, ferocissimo, ac per hoc secundum se nec episcopo, sed, ut mussant, [Col. 0638A] tyranno alicui, a clericis hodie suis privilegium episcopalis defertur honoris. Omnes suos sibi subjectos ambiunt habere pontifices, omnes dure audiunt dicentem, cum episcopos cogitant, Dominum: Non est discipulus supra magistrum (Matth. XX, 24). Omnibus tamen idem sit [(1209) 1Kb] dum pervolupe, cum suos sibi subjectos compellunt honorem etiam, qui non debet [f., debetur], hoc exemplo deferre: Quae vultis ut faciant vobis homines, et vos facite illis (Luc. VI, 31). Similiter propinatum non haurientes, amanter audiunt, dum legitur: Patres nolite ad iracundiam provocare filios vestros (Ephes. VI, 4); et hoc a nobis minime observari, cum ab eis quod Dei aut nostrum est exigimus, conqueruntur. Surdescunt cum audiunt: Filii obedite parentibus per omnia [Col. 0638B] (Coloss. III, 20). Tolerantius audiunt Obsecra, quam Argue, vel Increpa. Parvipendunt, cum maledictio Cham patris verenda prodentis super eos intenditur (Gen. IX, 25): magni ducunt, dum aliqua infamia, vera sit aut falsa, nobis impingitur. O enim (istic ut me specialius ipse dissignem) o miserum me, verbum diebus meis factum in Israel! Quod quicunque audierit, tinniant ambae aures merito illius (IV Reg. XXI, 12).

7. Post tanta enim, talia, tam foeda, tam turpia, tam incredibilia, et ipsi etiam aetati meae contraria, quae balsama dihorno [(1210) 1Kb] (et puto quod non adeo illibenter audistis) ad quam vesaniam 507 vestri illius Martianistae [(1211) 1Kb] pro cesserit temeritas nuperrime, horret edicere, ne pestifera cohors hoc [Col. 0638C] vestra inficiatur fetore, quod futurum non discredo certissime. Nam post omnia illa, cum saltem ad comitatum [(1212) 3Kb] sine licentia mei ire ausum canones [Col. 0639A] decernerent deponendum, inaudita unquam temeritate, venalem illam, ut ait Sallustius (De Bell. Jugurth.), adiens urbem, pretio, ut omnia antiquitus, ibi emptas quasi apostolicas deferens litteras, anathematis tam me, quam successores omnimodis meos eo multavit mucrone, ut quivis abhinc episcoporum, si de clericorum se infra mitteret rebus, perpetuo, ut aiunt, anathemate foret damnatus. Res vero cum proprie invisibiles dicantur substantiae; illo utique innuente, qui nomen partem orationis corpus aut rem significantem definivit quam breviter esse; quae specialius res [(1213) 1Kb] sunt clericorum, quam animae illorum? Dum tamen et hinc haud ambigam me non irreprehensum abire, quod scilicet dubio religionis hoc loco adhibuerim testimonium auctoris ethnici, quo [(1214) 1Kb] [Col. 0639B] tamen Apostoli suffragio nitor, ad Titum contra vaniloquos et seductores dicto utentis, irremorsi sic ut non eatis. Clerici at vero ipsi cum sint corporales, clericatus dum ipse incorporalis, ab omnibus rebus 508 eorum si abstineo, ut corpora, ut substantias eorum sumptui delegatas, ita et animas ipsorum, ipsum insuper clericatum, dum res utique sint, aeque negligenda innutantissime colligo. Ipsae, inquam, res, personae scilicet ipsorum, cum in animabus maxime, ut protuli, constent eorum, caeteris specialius rebus dum hoc anathemate mihi sint interdictae, ademptam mihi esse omnino eorum cum rebus omnibus absque dubio curam perpendo. Hic si potestis igitur, aliquid consilii date. Si enim anathema sedis apostolicae parvipendo, praeter aliud [Col. 0639C] quid haud parvi ducendum, pessimi exempli pontem omnibus sterno. Si non: missam saltem eis (cum res sint ipsae, missaeque cantatio ad maximam de rebus ipsorum inframissionem pertineat) nullatenus canto. Si missam eis non celebro, quod eorum non sim saltem sacerdos, nedum episcopus, perspicue pando. Episcopus sane (ut in synodo [(1215) 1Kb] est Papiensi [Col. 0640A] quondam clamatum) Veronensium ego ipse si sum, cum episcopus superintendens interpretari dicatur, quibus superintendo, qui suppositum omnibus me video? Hisne, qui, dum monogamos fore [(1216) 1Kb] adulterium publicum, dum illegale utique conjugium sit, trigami esse, et (proh pudor!) 509 quadrigami, et hoc presbyteri et diaconi, cum bigami ex laicis nequeant saltem fieri clerici, pro nihilo ducunt? qui dum negotiandi legant sibi interdictum omnimodis usum, usurarii temeranter existunt? qui fidem adeo abjuraverunt, ut perjuros se esse multoties nec negare dignentur? qui collata ecclesiae generaliter, tam specialiter sibi usurpant, ut illis exceptis, qui Scribarum et Pharisaeorum ritu aliis praeeminent, caeteri, me ab imo cernente, nec suffragari [Col. 0640B] quiddam valente, inediae peste vehementer laborent? qui pugnis, vel potius cestibus, ut hoc ita pro Virgilianis dictum sit Entellinis (lib. V Aeneid.), in gremio Ecclesiae inter se dimicantes, violare eatenus (uti modo Martianista instigante vestro est factum) non verentur templum Dei viventis; ut nisi praesentialiter reconcilietur, missarum solemnia, in ipso etiam praesentissimo Pascha, celebrari legibus in ea interdicatur? Quorum aliquis diaconorum colaphizari presbyterum Ordinarium [(1217) 1Kb] coram se (per) servum fecit ante fores ipsas ecclesiae superbissime suum. Ad summam eine [(1218) 1Kb] , qui sine licentia mei Romam profectus, egit ut anathemate super me jaculato talium mihi interdiceretur cunctimodis quaestio?

[Col. 0640C] 8. Hujusmodi et alia innumera, neque minora inemendata, dum facultas non sequitur utique, omnino relinquere, estne, quaeso, superintendere? Superintendere vero nequaquam valere, estne episcopum fore? Non episcopum autem in cathedra episcopali sedere, estne, rogo, approbabile atque legale? Ad istud sane [(1219) 2Kb] ante hac inauditum si aliquid [Col. 0641A] refero inspiratum, non 510 me a vobis irreprehensum cum certus sim habiturum, noveritis tamen me hoc incunctanter, Deus averterit nisi, facturum, licet vobis videatur homini utpote carnali, qui non percipit quae sunt spiritus Dei, stultissime, cum non erit tamen, si Deus dederit, factum. Victum sane [(1220) 2Kb] cum sic gratulari valeatis Ratherium, ne taliter vinci posse putantes tripudietis multum, suadeo, Antonium, cum si fieri posset, jam fuisset absque dubio factum; distare quid inter hominem et homululum, sit omnibus dum non ignotum. Invectio [(1221) 1Kb] caeterum, o in vos amicissime, credi ut cupitis, mea, ne in infinitum contendat procedere; terminum hic ei volo statuere, expedire non inscius multiloquii quantocius quo vitare satagam usum, cum ipso [Col. 0641B] peccatum obloquii ne incurrisse, mihi contingat, est [Col. 0642A] quod omnino pejus reatum [l. pejor reatus], veritatis maxime quis si transiliens metas, charitatis inveniabiliter jure neglecto, incerta certis, connectens, veras cum nequit, falsas undecunque comportans calumnias; et si fingere quasi probabiles sibi ingenii prohibet parvitas, candida nigris, nigra candidis atque commutans, persequatur, quod ob hoc se vae illi (Psal. XV, 20), psalmus ut prodit, pro tali commutatione imprecans Deus ipse, miserrimus cogitans, seque alterius felicitate ignito veluti cauterio irremediabiliter urens: quod a nobis utrisque dignetur avertere Christi ineffabilis pietas, cujus cum Patre et Spiritu sancto est una eademque agendi ut possibilitas, ita regnandi una eadem, saecula per infinita, majestas. Amen.




[Col. 0641]
[(1222) 2Kb] RATHERII TESTAMENTUM.

[Col. 0641D] 511 Ratherius ineffabili misericordia Conditoris non modo diutissime toleratus, sed et adhuc sospes, nuncupative solummodo [(1223) 1Kb] licet existens episcopus, tempore praefixo cinis pro certo futurus.

[Col. 0642D] 1. Quia transeuntis instabilitas vitae [(1224) 1Kb] neminem sanae mentis securum sinit manere, [(1225) 1Kb] reculas, quas videor habere, ita vivens volo disponere, ut post obitum meum, quibus eas dedero, [Col. 0643A] quieto jure ipsas valeant possidere, quantulumcunque scilicet ut valeant consolari, quos aliquantulum constiterit de absentatu meo tristari.

2. In primis volo, ut si aliquid injuste teneo, cui competit, restituatur omnino. Inde quidquid in suppellectili mea domestica invenitur, domesticis dividatur, hoc est, clericis, qui mihi deserviunt, et quibusdam, nisi defuerint, laiculis, mansalia scilicet, scamnalia, lectisternia, curtinulae [(1226) 1Kb] si fuerint aliquae, vestes, vel caetera hujusmodi. Denarii vero, si mihi fuerint aliqui, ita volo fiant divisi. Una, si fuerit, libra detur curatoribus funeris mei: altera, nisi defuerit, clericis ecclesiam possidentibus sanctae Mariae Consolatricis, cum caeteris in eodem Judicato 512 descriptis. Quidquid supererit, sive sit multum, [Col. 0643B] quod non credo, sive sit parum aut certe nihil, quod non discredo, habeat Martinus [(1227) 1Kb] loculorum nunc servator meorum, aut qui, quando obibo, tunc idem habuerit ministerium. Qui vero ei quidlibet inde abstulerit, sit illi anathema et confusio sempiterna. Quae ad victum pertinent vero, ecclesiis, vellem, quas restruere sero [(1228) 1Kb] , proh dolor! inchoavi, concederentur. Retribuat vero Deus unicuique, prout gesserit, inde. Caballi caeterum, vel alia si mihi fuerint ad iter carpendum juvamina, [Col. 0644A] aut forte etiam arma, dentur eis qui mecum tunc temporis consistentes, necessarium habuerint sese alibi transferre, de patria et cognatione mea si fuerint maxime. Haec et his cohaerentia cum non [(1229) 1Kb] magnae pretiositatis sint certe futura, contradictoribus invadere Omnipotentis prohibeat eos conterens utique dextera et sanctorum omnium anathema. Amen.

3. Et haec quidem repentini casus aguntur suspecto, qui sive [(1230) 1Kb] contingat, sive elongatio promissa detur, ut speratur; commendo vestrae tuitioni, 513 pater excelse [(1231) 1Kb] , descriptos omnes in meae concessionis decreto, eo scilicet tenore, ut cum vestris fratribus [(1232) 1Kb] eos contra omnes vestros defendatis rogando fratres, contra caeteros vero, quibus [Col. 0644B] poteritis viribus; praecipue vero libellum, quem feci, clericulis duobus Martino et Gisemperto, id est, casalem 1, quod [(1233) 1Kb] . . . . . nominatum per duos nunc incolitur viros Albonem 514 [(1234) 1Kb] . . . . . . quem quidem quia diaconus nomine Benedictus fraudulenter acquisierat, ab eo auferens istis concessi, ea vero, quia non potuit aliter, ratione, ut donce forem superstes, mecum illo fruerentur, post vero meum discessum 29 annorum curriculo, ut caeteris moris est [(1235) 1Kb] , possiderent.



RATHERII EPISCOPI VERONENSIS OPERUM PARS SECUNDA.




[Col. 0643]
EPISTOLAE. (G)*



521 EPISTOLAE PRIMA. AD PATRICUM [(1236) 2Kb] De corpore et sanguine Domini.
[Col. 0643D]

PATRICO RATHERIUS, misero miserrimus.

[Col. 0644D] [(1237) 1Kb] Interrogasti quemdam nuper, quando scilicet Dominus noster Conradus ordines [(1238) 2Kb] exercuit ecclesiasticos 522 loco qui dicitur Horna; tu apte [f., aperte], sed more [f. subauditur tuo], hoc [Col. 0645A] est explorative, non caritative, utrum missam, cantassem ipsius hebdomadae tempore. Respondeo ipse, utinam neque ego, noque tu in Dominica nativitate; ego enim raro [(1239) 1Kb] , et hoc, proh dolor! indignissime; tu quotidie, et hoc [(1240) 1Kb] in candida veste, quam, ut reor, Deus nulli in corpore pluris pendit, in mente quam tibi, ut et mihi, nigriorem fuligine, non nihil timeo, mihi crede. Septimo enim illi vitio, 523 quod Deus detestatur [(1241) 1Kb] , anima te servire cognosco (et utinam solus!) instantissime. Unde quis e nobis duobus, uno rarissime, altero quotidie eucharistiam indigne sumentibus, periculosius eamdem accipiat (I Cor. II, 27), Apostolo dimittamus judicare; Joannis vero Chrysostomi super ejusdem ad Hebraeos Epistolam si studiose legeremus [Col. 0645B] [(1242) 1Kb] uterque sermones, et me ab omnimoda, et te, credo, a quotidiana compescerent missarum celebratione.

2. Scandalizatum te quoque mihi balneo in vigilia circumcisionis Domini dum audio, mirari satis mundissimam castissimi [(1243) 1Kb] corporis tui munditiam non valeo, inexpertem scilicet legi peccati subacta caro quid nolente etiam patiatur animo nisi [(1244) 1Kb] , [Col. 0646A] forte pollutum sancta tractare absque duplici lavacri purgamine tua liceat auctoritate. Sed, Mundamini, ait, qui fertis vasa Domini (Isai. LII, 11); et, Sanctificamini saepe dicitur, dum quidlibet sanctum in Veteri atque umbratico etiam Testamento agendum decernitur: et ad David de panibus propositionis propter necessitatem sumendis: Si mundi sunt, inquit, pueri (I Reg. XXI, 4).

3. Sed forte transitorie accipis, aut etiam figurate te dicere ipse putas, dum accipienti loqueris: Corpus Domini nostri Jesu Christi propitietur tibi in vitam aeternam. Quod si ita est; caecitas tui intellectus magis est dolenda et instruenda, quam miranda et irridenda, qua scilicet praesumptionis foveam declinare nesciens, frequentare quod ignoras cujus [Col. 0646B] virtutis sit, minime cessas. Sed crede, frater, quia sicut in Cana Galileae vinum Dei imperio verum et non figurativum fuit ex aqua factum; ista istud Dei benedictione vinum, verus et non figurativus efficitur sanguis, et caro panis. Quod si sapor idem manet, et color ita se haberi dissuadent, propono [(1245) 1Kb] tibi aliud. Credis auctoritati Scripturae, quae dicit hominem de limo terrae formatum? Non dubito [Col. 0647A] credere te responsurum. Nosti praeterea dictum: Pulvis es, et in pulverem reverteris? (Gen. III, 19.) Novi, reor, ais, et credo ita esse. Ergo pulvis es. homo, quem coram vides, et cinis. Est utique, inquis, quia de limo est factus. Quae igitur haec figura limi? Nulla: terram potius vocitem. Terrae aliqua? Non aliqua [(1246) 1Kb] . Et tamen terra homo 524 est? Est. Quid de limi figura? Transfigurata est operantis sapientia. Manet tamen substantia? Manet. Ita ergo et hic manente colore, atque sapore, eadem sapientia operante, veram carnem et sanguinem, quod percipis, esse crede; sicut e contra mutata [(1247) 1Kb] in specie hominis [f., limi specie] creatione, limi tamen substantiam manere non diffiteris.

4. Sed cujus corporis caro [(1248) 1Kb] sit ista, rogas, [Col. 0647B] importune forsitan, ut sese vanitas habet humanae curiositatis, et unde, et a [al., vel aquo] quo succisa, et si delata ipsa, et panis forsitan invisibiliter sublatus, aut ipse panis in carnem mutatus. Isti etenim sunt, ut reor, lapides, quibus bestia, id est carnale cor, et animalis homo, qui non percipit ea quae sunt spiritus Dei (I Cor. II, 14), lapidatur; si montem mysteriorum Dei tangere praesumpserit (Hebr. XII, 20). Evangelium itaque interrogemus: Accipiens, inquit, panem Jesus, gratias egit, et dedit eis dicens: Accipite et comedite, hoc est corpus meum. Similiter et calicem postquam coenavit, dicens: Hic est calix sanguinis mei et novi et aeterni testamenti, mysterium fidei, qui pro vobis et pro multis effundetur in remissionem peccatorum (Matth. XXVI, 26; I Cor. II, 24). [Col. 0647C] Habes cujus sit corporis caro ista et sanguis, tanto certius, quanto veritatis ejusdem, quae loquitur, voce [Col. 0648A] instructus. De caeteris, quaeso, ne solliciteris, quandoquidem mysterium esse audis, et hoc fidei: nam si mysterium est, non valet comprehendi: si fidei, debet credi, non vero discuti.



525 EPISTOLA II [(1249) 2Kb] . AD WIDONEM ET SOBBONEM ARCHIEPISCOPOS GODESCALCUM ET AURELIUM EPISCOPOS.

Sanctissimis atque dulcissimis patribus WIDONI atque SOBBONI archiepiscopis, GODESCALCO et AURELIO praesulibus RATHERIUS peccator et exsul.

Nisi deesset, Patres reverendissimi, [quod et maxime angustias [(1250) 1Kb] miserrime depromit miseriae] schedula; excusationem condignam non contumacis quidem, sed inefficacis depromerem [(1251) 1Kb] inobedientiae prosecutione multidica, ceu scilicet competeret [Col. 0648B] dominis dignissimis, pontificibus felicissimis ab indignissimo omniumque infelicissimo, quanquam et Dei misericordia coepiscopo. Sed quid agam? Quod nequivi digniloquio suggerere, satagam parviloquio. Ea, Domini, quam maxime causa est, quod juxta vestrum non occurri vestrae dominationi praeceptum, quod juris ipse non sum proprii, et demum quod nemo in sese tentat descendere. De seniore [(1252) 1Kb] vero aliquid sinistri sentire, nedum dicere (prudentibus loquor) scelus judico exsecrabile. [(1253) 1Kb] Explorandae vero causa qualitatis meae cujuslibet obtutibus me praesentari 526 non est necesse. Quantum enim [subaudi spectat] ad pejus, id, juxta illud Terentianum, cunctus curat populus. Quantum vero spectat ad melius, gratia Dei sum, si quid sum; [Col. 0648C] millies vero minus ab eo, quod amicorum praeconiis efferor, omnimodis sum. [(1254) 1Kb] Media inter haec [Col. 0649A] duo diversa omnibus infortunii mei late patet miseria, cui propter Deum dupliciter misereamini, quaeso, oratione scilicet suffragando, facultate juvando. Utroque enim hoc quam maxime indigeo; vosque et debitores fore, et ad debitum solvendum Dei misericordia abundare non nescio. Istud de caetero sudoris mei vestro examini dirigo [(1255) 1Kb] opusculum, quod charitative relegatis propter Deum. Valete in Domino ubique memores nostri.



527 EPISTOLA III. AD ROTBERTUM ARCHIEPISCOPUM [(1256) 2Kb] .

Domino reverendissimo ROTBERTO archipraesulum nobilissimo RATHERIUS servus fidelissimus.

1. Non condignas quidem, verum uberrimas vestro dominatui [(1257) 1Kb] , pater amantissime, refero gratiarum [Col. 0649B] mercedes pro collatis a vestra claritudine modicitati meae promissionaliter beneficiorum praerogativis: optans ut qui inspiravit promittere, praestet taliter et perficere, ut et a nostra parvitate promptissimam servitii vicissitudinem [(1258) 1Kb] , et ab ipso aeternam proinde mereamini recipere mercedem. Studuisse me caeterum, ut ad vestrae respondeam interrogata dominationis, nullis, postquam isthinc abii, fateor [(1259) 1Kb] , libris; oblitum vero ex his, quae didiceram, doleo multa nimis: unde me indigere doceri quam docere convenire profiteor magis, qui licet in ipsis initiis [(1260) 1Kb] quorumdam quaestiunculis [Col. 0650A] Mediolanensium haud leviter pulsatus, quaedam ex his, quae vos requirere non ambigo, visus sum praelibasse; infulatus hac, qua Dei misericordia fungor sarcina, illud statim desii agere, injunctum mihi [(1261) 1Kb] hoc officio cogitans in Dei potius lege die ac nocte meditari debere.

528 2. Naucipendens itaque quid mendax Graecia, quid poetica garrulitas semper de falsitate referat ornata; his ediscendis dedi operam, quae mera Latinitas et [(1262) 1Kb] apostolicorum virorum promulgavit sincerissima puritas: posthabens fontem Caballinum, bicipitemque Parnassum, vitae fontem si cognoscerem, non solum ad salutem, verum ad peritiam credidi, Christum videlicet Jesum et hunc crucifixum (I Cor. II, 2), in capiteque ecclesiae anguli [Col. 0650B] positum (Matth. XXI, 42). Nam etsi alienigenam prisca non prohibeamur ducere lege; tamen nisi prius raso capite, caeterisque superfluis non sine mysterio, ut melius nostis, recisis [(1263) 1Kb] , ducatur legitime, Syromasten Phineen compellimur formidare (Num. XXV, 7); cum et vasa aurea vel argentea ex Aegypto furari non ideo sit Jacobitis [id est Israelitis filiis Jacob] praeceptum, ut in eodem quo apud eos maneret officio, sed ut spoliata gente reproba, populus ditaretur Hebraeorum eisdem copiis, postea qui Domini [(1264) 1Kb] comeret templum. Servus vero ille nequam de Evangelio ideo damnationis aeternae [Col. 0651A] addictus est elogio, quia talentum intellectus maluit terrae mandare, quam coelo penitus destinare (Matth. XXV, 28). Quae similitudo, ut reor, monet inter caetera, me peccatorem tantillum ingenioli, quod Deo sum assecutus largiente, illo potius acui [(1265) 1Kb] oportere, ubi Christus est in dextera Dei sedens, quam terrenae vanitati committere, et nihil aliud exinde, nisi ventum inanem, nec sine detrimento animae maximo captare.

3. Sed cui ego, vel quorsum ista? Sileat tandem iners loquacitas, cedat tandem urbanitati 529 excusata saltem rusticitas. Librum propterea me tollere difficultas prohibuit ullum praeter istum [(1266) 1Kb] , quem vestrae, Domine mi, dirigo legendum fidei, mihique ocius remittendum: legendum ut inepta [Col. 0651B] per vos emendentur ejusdem; remittendum ut eum regrediens [f. regredientem] habere valeam comitem. Maximam de caetero in vestra clementia habere desiderans fiduciam, de servitio vestro me [(1267) 1Kb] , precor, potestative commonefaciatis; paratissimum namque ad omnia, quae libuerit praecipere, me pro posse noveritis esse. Destinam [(1268) 1Kb] vero alicujus suffragii si destitutioni parvitatis meae quamlibet dignamini praerogare; scit Dominus meus optime, quem obinde remuneratorem debeat sperare [(1269) 1Kb] . Valere feliciter nostrique meminisse clementer vestram optamus fine tenus claritudinem, ad laudem et gloriam ipsius, qui per saecula benedictus, vestrum conservet, rogamus, perenniter decus. Amen [(1270) 1Kb] .



EPISTOLA IV. AD BRUNONEM [(1271) 2Kb]
[Col. 0651C]

Domino servulus, decentissimo indignissimus, [Col. 0652A] BRUNONI RATHERIUS, servitium fidelissimo fidelius, cum continuis orationibus.

Nihil dignius probitate, insignius claritudine, ingenio acutius, sani dico intellectus, in nostri ordinis valens invenire hominibus, opusculum hoc [(1272) 1Kb] examini quoque vestri 530 dirigo dominatus, studens et illud correctius recipere, et notitiam nostri per hoc vestrae generositati ingerere. Praefixum ergo quodammodo meae qualitatis in eo cernentes tenorem, quid, barbarus [(1273) 1Kb] vobis licet, in vestro servitio nequeam valeamve agere, optime potestis perpendere. Si itaque placet opus, placeat et operis exsecutor servulus. Nec dedignemini [(1274) 1Kb] suggerere, tantillum cognoscere; forsitan enim inter millia praestantiorum et iste suum obtinebit locum. [Col. 0652B] Potestis autem, si libet, eumdem et ad servitium adipisci; abesse enim tenaciam remotissime vobis audivi, cum et adsint decentiae mores illi, quos in saeculi hujus divitibus divinitas merito semper ambivit. Remota igitur difficultate, utimini [(1275) 1Kb] potestate, scientes me hoc inhianter ambire. Praesaga enim mens quasi divinare videtur, meam per vestram claritudinem relevandam destitutionem: tantum condignam congruamque vestro dominatui impendere valeam servitutem, fidelis ad vestrum decus [(1276) 1Kb] vestri per omnia clientulus, commendatorque per cuncta fidissimus. Cujus et optatu, nostroque precamur contingat rogatu, ut qui eumorfam [(1277) 1Kb] vestrae decentiae indolem regali concessit prosapia pollere, eo usque dignetur et provehere, ut et [(1278) 1Kb] in hodierni [Col. 0652C] temporis clero non minus sint vobis omnia penitus infra, et in futuro nil inter eos inveniri valeat supra. Carmina istic subnexui, ut quidam assolent, [Col. 0653A] nulla; non sum enim, mihi credite, poeta; quanquam nec lateat me poetriae penitus regula. Diffusiorem namque sum semper amplexus sermonem, obscuritatis odio diffugiens contractiorem.





531-532 ADMONITIO IN TRES SEQUENTES EPISTOLAS.

I. Tres sequentes epistolae eodem ordine hic proferentur, quo exstant in ms. codice Lobiensi, qui unus eas ad nos transmisit. Ex ipso enim editae fuerunt, quinta et septima a Joanne Chapeauvillio primum [t. I Gest. pont. Tungren.], et dein ab Acherio [t. I Spicil. nov. edit.], sexta vero a PP. Martene et Durando [t. IX Collect. vet. Script.]. Quinta porro epistola subinde inserta fuerat a Fulcuino Gestis abbatum Lobiensium cap. 19; at ejus tantum initium in Lobiensi Fulcuini codice inventum, uti et in vulgatis Gestis legitur. Has omnes [Col. 0653B] uno tempore, eodemque consilio scriptas suadent similes, quae in omnibus continentur sententiae. Ratherius enim se ab episcopatu Veronensi ejectum, aliumque in suam sedem intrusum, se rebus omnibus desertum, ac monasterii solitudinem cogitantem aeque in omnibus praefert. A qua tamen cogitatione se abductum indicat nonnullorum obloquiis, quibus nisi responderet in judicio canonico, criminosus aut fugax judicaretur. Hinc deposito consilio monasticae solitudinis repetendae canonicum judicium postulat, tum in epistola quinta ad pontificem, tum in septima ad episcopos, ut in eo decidatur num ipse an aemulus ejus legitimus Veronensis episcopus sit; cumque Romanum judicium expeditius futurum videret, in epistola sexta ad omnes fideles Christianorum opem efflagitat, ut iter Romam conficere possit. In Germania, quo sese receperat, has epistolas scripsisse colligere licebit ex not. 1337 ad epist. VI.

II. Quo autem tempore seu anno scriptae fuerint, [Col. 0653C] difficultatem facessit epistola V ad Joannem pontificem, quae in margine Acherianae editionis missa traditur ad Joannem XIII. Id vero nulla ratione dici potest, cum Ratherium sub Joanne XII suae Ecclesiae jam restitutum certis documentis liqueat. Enimvero ipse etiam in Itinerario lucubrato Joanne XIII pontifice, num. 4, se suae sedi redditum tradit praecepto apostolici, qui tunc Romanae praeerat sedi; ubi adverbio tunc eum pontificem, quo praecipiente fuerat restitutus, jam vita functum significat. De Joanne XI cogitari nequit, cum in ipsa epistola nonnulla referantur, quae ad annum pertinent 941, multo post Joannis XI mortem. Hinc epistolae inscriptionem Joanni XII convenire dubitandum non est; et alii quidem eamdem epistolam adscribendam putant anno circiter 956, quo ille pontificatum iniit; alii vero anno 961 aut 962, paulo antequam Ratherius suae sedi restitueretur. Qui eam assignant anno 961 vel 962, corrigere coguntur ipsius epistolae textum [Col. 0653D] num. 1, ubi auctor se calamitates passum prodit per annos jam viginti, ac triginta legendum censent. Nisi vero aliquid aliunde cogat, vulgatam lectionem viginti, quae item est lectio codicis, deserendam non credimus.

III. Obtrudunt illa epistolae verba num. 8: Interjecto dehinc tempore, cum gloriosissimus atque piissimus, cunctoque celebratissimus orbe rex noster Italiam introisset, adfui cum ejus clarissimo filio, tentans, si daretur optio, ut meo restituerer loco. Haec autem illi intelligenda existimant de secundo Ottonis I adventu in Italiam anno 961; putantque anno sequenti 962 eodem venisse Ratherium cum ipsius filio Ottone II, et hac occasione arrepta, scripsisse epistolam ad Joannem XII, quae Ottone agente, et concilio Papiensi subinde celebrato, restitutionis effectum obtinuerit. Huc nimirum referunt aliud Ratherii testimonium in Itinerario num. 4, quo se misericordia piissimi Caesaris, praecepto apostolici, [Col. 0654A] qui tunc Romanae praeerat sedi, judicio episcoporum synodaliter restitutum tradit. At recitatum epistolae textum non de secundo, sed de primo Ottonis ingressu in Italiam anno 951 accipiendum esse, filium autem Ottonis, quocum adfuit Ratherius, non esse Ottonem secundum, sed Luitulfum ducem, nobis certissimum est. In hanc rem expendenda sunt, quae in eadem epistola statim subjiciuntur. Sed impedivit, quod alterum illic institutum 533-534 rex invenit, Milonis scilicet nepotulum . . . . . cui quidem Manasses sedem vendiderat. Hic agitur de Milone episcopo Milonis comitis nepotulo, cui Manasses episcopatum vendiderat. Hunc autem Milonem sedem Veronensem tenuisse anno 951, ex documento Ecclesiae S. Stephani, quod Joannes Baptista Perettus vidit [Catalog. Ep. Veronen., pag. 61], manifestum est. Hoc porro anno 951 Otto rex et filius ejus Luitulfus in Italiam venerunt: Otto autem secundus non venit anno 962, ut illi existimant, sed tantum anno 967; cum jamdiu ante Ratherius episcopatui [Col. 0654B] Veronensi fuisset restitutus. Neque Ottonis secundi adventum in Italiam anno 902 astruunt documenta anni ejusdem, quibus Ottonis imperatoris, et Ottonis ejus filii in Italia regis annus primus signatur. Cum enim Otto pater sub autumnum anni 961 secundum iter in Italiam suscepit, Ottonem filium puerulum suum secum non duxit, sed Gullielmi archiepiscopi Moguntini curae commisit, ut continuator Reginonis et annalista Saxo tradunt. Ea autem documenta id unum probant, Ottonem patrem, cum anno 962 ad imperium ascendit, effecisse ut filius Otto, quem anno praecedenti Germaniae regem eligendum curaverat, Italiae quoque rex, licet absens, proclamaretur. Si igitur illud epistolae testimonium de primo Ottonis adventu in Italiam, et de filio ejus Luitulfo intelligendum est; nihil hinc nos cogit eam epistolam rejicere in annum 962. Equidem in eadem epistola eodem num. 8 subditur, Ratherium, licet ea occasione venisset in Italiam ut episcopatum recuperaret, [Col. 0654C] restitutionem tamen non obtinuisse, sed potius debuisse cedere regiae majestati: quae non conveniunt adventui Ottonis secundo, quo re ipsa fuit restitutus.

IV. Cum vero anno 951 non congruat epistolae inscriptio ad Joannem XII, qui ad Romanam sedem promotus fuit anno tantum 956; hoc autem anno Luitulfus Ottonis filius iterum venerit in Italiam, ut Berengarium II ex Italico regno expelleret: alii recitatum epistolae testimonium non de primo, sed de hoc aliero Luitulfi adventu interpretantur, ita ut Ratherius e Leodicensi sede pulsus, anno tantum 956 una cum eo Ottonis filio in Italiam advenerit. Hoc Ratherii iter in Italiam post ejus expulsionem ex episcopatu Leodicensi probari existimant ex Fulcuino, qui cap. XXIV ait: Exacto in hac destitutione sua (scilicet post eam expulsionem) Ratherius ferme biennio . . . . . Italiam revertitur. In Veronensi autem sede invento Milone episcopo, qui, ne Luitulfi ope [Col. 0654D] Ratherii restitutio fieret, impedimento erat; Joannis XII recens electi judicium eum implorasse censent hac epistola, quam idcirco post annos jam viginti suarum calamitatum (sumpto initio a captivitate anni 935) scriptam arbitrantur.

V. Huic vero sententiae assentiri non possumus. Neque enim Ratherius in descripto epistolae testimonio se profectum ait in Italiam cum Ottonis filio tantum, sed cum rex noster Italiam introisset, adfui cum filio, etc., nec se a recuperando episcopatu impeditum affirmat, quia idem filius, sed quia ipse rex alterum illic institutum invenit. Venerant ergo in Italiam et rex pater et filius, cum Ratherius huc contendit. Illud ergo epistolae testimonium, quod de filio Luitulfo accipiendum vidimus, ad adventum pertinet anni 951, quo uterque in Italia fuit. Fulcuini autem verba aliquid mendi habere, et alio sensu esse explicanda in auctoris Vita § 13 probavimus. Nihil igitur suppetit pro constituendo Ratherii [Col. 0655A] itinere in Italiam anno 956, cum econtra iter ejus ab anno 951 excludi non possit. Num vero huic anno affigi potest etiam epistola ad Joannem XII, qui tum nondum pontificatum adierat?

VI. Antequam nostram hac in re proferamus sententiam, animadvertendum vel maxime est, nonnulla eidem epistolae inesse, quae tempus anterius anno 956 plane videntur exigere. Etenim primo Ratherius inquiens num. 5: Comprehendit me Berengarius instinctu Manasse sanctissimi archiepiscopi, et qui jure locum obtineat Ambrosii (obtineat inquit, non obtinuerit), Manassem procul dubio in Mediolanensi sede adhuc, dum haec scriberet, locatum praesumit. Is autem eamdem sedem dimiserat anno 953. Adde quod num. 7 eumdem Manassem pluribus episcopatibus praeesse tradit, nulli autem prodesse: quae nulli anno post annum 953 convenire queunt, uti patebit ex not. Secundo num. 8 sermonem faciens de Milone episcopo, Milonis comitis nepotulo, qui anno 951 jam erat Veronensis episcopus ordinatus, ait [Col. 0655B] summum pontificem alloquens: Sed fautores hujusmodi ordinationis licentiam se accepisse gloriantur ab apostolatu vestrae dominationis: et in sequentibus se cessisse tradit apostolicae vestrae auctoritati ac divinae dispositioni tribuisse, quod idem pontifex fecisset; additque: Vestram credo paternitatem nec voluisse, neque ausam fuisse contra legem canonicam alicui quidlibet agendi dare licentiam. Haec sane scripta apparent ad eum pontificem, qui apostolicae sedi praeerat, dum Milo ordinatus 535-536 fuit; ac propterea ipsi hujus ordinationis licentia a Milonis fautoribus tribuebatur. Hoc autem tempore, ordinationis scilicet Milonis sub annum 951, non Joannes XII, sed Agapetus II Romanam sedem tenebat, qui ad eam evectus anno 946, obiit anno 956. Tertio n. 9 subdit, se quidem hanc apostolicam dispositionem, qua idem Milo in Veronensi sede constitutus videbatur, reveritum, de repetendo suo monasterio cogitasse: at praecavens, ait, ne . . . . aestimer non vocatus [Col. 0655C] quidem, sed provocatus, judicium me velle delitescendo effugere, ad pedes apostolatus vestri me prosterno, et quis e nobis duobus, cum una ecclesiae sedes duos non admittat sedentes, episcopus sit, audire cupio; ejusdemque pontificis sententiam efflagitans, ad finem usque epistolae ita prosequitur, ut ejus pontificis judicium quaerere videatur, qui ordinationi Milonis licentiam dedisse ferebatur. Haec autem congruunt ei tempori, quo Ratherius sub Agapeto II una cum Luitulfo venit in Italiam, et Milonem ordinatum reperit. Eidem quoque tempori, seu exeunti anno 951, vel ineunti anno 952 strictius conveniunt anni viginti inchoati, quibus se omnigeno calamitatum genere fatigatum pronuntiat num. 1. Siquidem jam inde a sui episcopatus initiis, id est ab anno 932, plura ab Hugone rege se pertulisse narrat num. 5, et similiter num. 1, ab ipso ordinationis die destinatus sum, inquit, quam hic deploro, perditioni. Totus itaque epistolae quintae contextus cum anno 951 vel [Col. 0655D] 952 aptissime concinit.

VII. Idem tempus multo magis efflagitant aliarum quoque epistolarum VI et VII, quae insimul exaratae fuerunt, contextus et rerum gestarum series. Nihil ex iis, quae in eisdem epistolis narrantur, posterius est anno 951 et 952. Postrema quae profertur vicissitudo illa est, cum post secundam expulsionem, quae accidit anno 948, e Germania quo sese receperat, Italiam reversus anno 951, ut episcopatum recuperaret, invento in episcopali sede Milone, de recuperando episcopatu despondens, initio quidem monasterii solitudinem repetere cogitabat, et hoc consilio rediit in Germaniam; at auditis oblocutionibus nonnullorum queis episcopatu juste privatus tradebatur, ne divulgatam criminationem sua fuga comprobaret, [Col. 0656A] adeundi monasterii consilium deponendum, et appellationem apud Romanum pontificem, atque ad omnes episcopos interponendam, charitativumque Romano itineri suscipiendo subsidium a Christianis petendum decrevit. Nonne haec gesta noscuntur statim ipso anno 951, vel ineunte anno 952, cum recuperandi episcopatus spem omnem interceptam deprehendit? Cum porro affirmet epist. VI, post desertam ultimo tempore Italiam nusquam aliqua mihi vel hospitii quies, nusquam aliquod suffragium nisi locus misericordium, quos fuisse Germanos episcopos indicat epist. V, num. 2; cumque perspicue insinuet se a repetendae solitudinis consilio deductum non adiisse monasterium, nec ullibi certam sedem nactum fuisse: haec procul dubio omnium maxime repugnant anno 956, et multo magis anno 962. Etenim ante annum 956 a Brunone receptus, apud eum aliquandiu vixit: mox Leodicensem cathedram anno et amplius obtinuit, ac tandem ab ea exclusus, ut haberet unde viveret, monasterio praefectus fuit. Si vero ponatur [Col. 0656B] annus 951 vel 952, cum omnium epistolarum contextus, tum rerum gestarum series aequissime congruent.

VIII. Una obstat inscriptio epistolae quintae, quae non ad Joannem pontificem, sed ad Agapetum data dicenda esset. Quid autem sentiendum? Cum gravissima sint quae ex epistolarum contextu et historia exigunt annum 951 vel 952 sub Agapeto II, nec repudiari possit epistolae quintae inscriptio unico licet exemplo Lobiensi fulta, quae Joannem [(1279) 1Kb] praefert; id unum suspicari et conjicere licet, hanc epistolam cum aliis duabus scriptam quidem fuisse anno 951, vel ineunte anno 952 ad Agapetum II: at cum spes omnis obtinendi quidpiam evanuisset, eam tunc fuisse suppressam; ac dein Joanni XII inscriptam anno 956 aut 957, cum sub initium pontificatus ejus, Luitulfo in Italiam reverso atque victore spes recuperandae sedis Ratherio injecta fuit, vel saltem anno 961, cum de Ottonis reditu in eamdem Italiam [Col. 0656C] fama retulisset, ut Berengarium devinceret, et a Joanne XII imperator coronaretur. Mirum vero maxime accidet, Ratherium, mutata licet inscriptione, nihil in ipsius epistolae textu immutasse, nihilque eorum addidisse, quae sibi contigerunt post annum 952. Hinc dubitari potest, num hae litterae reipsa ad Joannem XII missae fuerint; et de aliis duabus, num ad eos, quibus inscribuntur, fuerint directae, non minus ambigendum est. Confer auctoris Vitam § 9 in fine. Harum trium epistolarum diligentissimam, nec inutilem collationem cum codice Lobiensi accepimus.



537 EPISTOLA V. AD JOANNEM SUMMUM PONTIFICEM.

Summo primae, hoc est Romanae, sedis pontifici, domino patriarchae reverendissimo JOANNI RATHERIUS [Col. 0656D] peccator et exsul.

1. Parvitatis meae qualitatulam, omnigeno calamitatum genere per annos jam viginti [(1280) 1Kb] fatigatam, et a pueritiae oris in oras senectutis per innumeros aerumnarum scopulos infelicissime devolutam, vestrae paternitatis provolvens vestigiis, domine reverendissime, archipraesulum archiepiscope, et, si de ullo mortalium jure dici possit, universalis papa nominande, precor in Omnipotentis amore, ut querelam miseriarum mearum patienter ac benigne suscipiatis, ejusque vice mihi vel sero succurratis, cujus ideo sedem obtinetis, ut portas inferi praevalere [Col. 0657A] adversus Ecclesiam non sinatis (Matth. XVI, 18), in quantum scilicet reniti, cum Dei ipsiusque adjutorio, valeatis. Quod si de persona conquerentis, vociferantis, et prae angustia clamantis requiritis; ego, ego sum, domine, miserrimus ille, qui Veronensibus datus episcopus, ipso, ut ita neque absurde loquar, die destinatus sum, quam hic deploro, perditioni. In cujus persecutione ita omnis pene quasi conjuravit mundus, ut miserrimo, omniumque etiam consanguineorum auxilio destitutissimo mihi visum saepissime sit, quod nullus fuerit tam justus, qui in me non exstiterit iniquissimus; tam munificus, qui non tenacissimus; tam pius, qui non crudelis [(1281) 1Kb] ; tam caeteris per humilitatem submissus, qui mihi non alter visus sit Tarquinius; tam verax, qui in [Col. 0657B] promisso vel ullum veritatis verbum mihi dicere sit dignatus, a summo scilicet nobilitatis usque ad infimum servitutis.

2. Quod si aliquis excipi valet, excipiantur 538 [(1282) 1Kb] Germani, ac solummodo et difficillime, abundante videlicet iniquitate, et refrigescente charitate (Matth. XXIV, 12), episcopi; qui, ut reor, si quid commodi mihi contulerunt, metu illius in decretalibus Alexandri papae egerunt (epist. II), qui ait: Quicunque ex vestro collegio fuerit, et ab auxilio eorum episcoporum, utique et destitutorum, se subtraxerit, non sacerdos, sed schismaticus judicabitur.

3. Ego sum, domine, ego, quem Graecia Orienti, Hispania valet nuntiare Occidenti, se vidisse [(1283) 1Kb] aut pallere tristitia, aut rubere prae verecundia; quem [Col. 0657C] jam ubique videri, atque ab omnibus gyrovagum pudet vocari. Miretur quis, quomodo quod cunctis erat canticum, vestro apostolatui quiverat fore [(1284) 1Kb] celatum. Hoc ad meae quoque, peccatis merentibus, damnationis cumulum, quod nec apud vestram sacratissimam sedem, neque apud aliquem principum vel potentum, intercessorem invenire nunquam valui ullum. Ut autem quondam Paulus Caesarem (Act. [Col. 0658A] XXV, 11) ita ego [(1285) 1Kb] appellabam Romanam sedem. Verum, ut strictim tacta dilucidem, et quo valeo succinctius; Notgero faustae recordationis episcopo meliora, ut remur, petente, datum episcopium est meo domino Hilduino, jure stipendiario [(1286) 1Kb] , promisso regis (id est Hugonis regis Italiae), qui me tunc oppido, ut credebatur, diligebat, manente, quod ubi illum altius promovendi locus emergeret, ego petentibus darer episcopus. Inthronizato Medionali eo [(1287) 1Kb] , ut sese instabilitas mundanae saepe continet volubilitatis, longe aliter atque promiserat regi placuit, cupienti potius, ut fama erat, unum e tribus [subaudi intronizare], aut quemdam Aquitanum, aut quemdam Garafridum, aut Manassem Arelatensem archiepiscopum, contra jus licet canonum [(1288) 1Kb] .

[Col. 0658B] 4. Inter agendum revertor a Romana sede, peracta legatione, ferens privilegium [(1289) 1Kb] pro jam dicto domino meo actum, cum archiepiscopali pallio. Allatae cum his sunt et litterae domini papae tunc temporis Joannis gloriosae indolis [(1290) 1Kb] , quibus continebantur preces ejusdem, 539 totiusque Romanae Ecclesiae, uti ego Veronensibus darer episcopus. Displicuit hoc non parum regi contraria molienti; sed obtinuit deprecatio apostolica, instante rogando, meo jam dicto, cum primoribus regni, domino [scilicet Hilduino]. Ego semivivus pene jacebam infirmus. Persuasum est regi, puto, a me diligentibus, quod non evaderem. Hac spe pellectus consensit, satisfacere gestiens tam domino papae, quam caeteris, quos inconveniens videbatur offendere rogantes. Evasi [scilicet [Col. 0658C] e morbo], ordinatus sum ego. Iratissimus redditur ille; juravit per Deum (nec est mentitus) quod diebus vitae suae de ipsa ordinatione non essem gavisurus. Misit ergo in pitaciolo [(1291) 1Kb] certam quantitatem stipendii, quod tenerem de rebus ecclesiae; de caeteris exigens jusjurandum, ut diebus illius filiique sui amplius non requirerem. Ego intelligens quanta absurditas hoc consequeretur, non consensi. Quid [Col. 0659A] magis? Adhibuit undique persecutores et adversarios, qui aut deterrerent me, ut effugerem, aut irritarent, ut in illum excederem, et ut expellendi me inveniret occasionem. Nactus est [(1292) 1Kb] ; cepit me, retrusit in custodiam in quadam Papiae turricula; non dico sine mei culpa, qui enim [(1293) 1Kb] inter talia saltem in verbo non offendit, hic perfectus est vir (Jac. III, 2); sed contra legem ita haec egit, et sine audientia. Dicat hic quisque quod volet; temerariis enim judiciis, juxta Augustinum (serm. 46, n. 27), plena sunt omnia. Confiteor vero ex quo 540 eum primitus vidi, usque dum hominem exuit, semper me Theodosii felicitatem imperatoris illi optasse, et adhuc ejus recordatione me graviter affici dolore.

5. Duobus annis et dimidio, nisi fallit recordatio, [Col. 0659B] priorem pertuli persecutionem [(1294) 1Kb] , et totidem carcerale supplicium: hinc emissus subii totidem quoque exsilium [(1295) 1Kb] . Sed cum per Dei misericordiam ego quidem eo invito fuissem liberatus, ille vero per Dei justitiam regnandi honore privatus, sedit animo illum adire [(1296) 1Kb] , ejusque calamitatem omnibus diebus obsequio solari: nam nec defuerat qui intimaret (sero licet, ut timeo, quodque Deus ab illo avertat postulo) quod poenitens saepe optasset, ut daret Deus, quod ad eum venirem, et si valeret, restitutionem mihi impetraret: sin alias, daret pecuniae tantum, ut amplius non egerem. Veniebam, comprehendit me Berengarius [(1297) 1Kb] instinctu Manassis sanctissimi archiepiscopi [(1298) 1Kb] , ut qui jure locum obtineat Ambrosii. Tribus iterum [(1299) 1Kb] et [Col. 0659C] semis mensibus sub custodia retentus, indeque emissus, [Col. 0660A] Veronamque perductus, et a Milone dolo receptus [(1300) 1Kb] , ut scilicet Manassem expelleret, ne poenitentia ductus juvaret, quem plurimum, ut fertur, nocuerat avunculum regem.

6. Quod martyrium versutiis ejusdem Milonis per biennium pertulerim, satagam si referre, historiam putetis. Summam tantummodo ut brevissime comprehendam, omnes clericos, milites, 541 colonos, et famulos [(1301) 1Kb] ipso contra me patrocinante, non synodum agere, non capitulo clericorum interesse, non aliquid, quod emendandum esset, audebam solummodo commemorare, statuere quidlibet, vel destituere, nusquam aliquid, quod scire vellet, loqui poteram, quod non continuo sciret; sacramento enim ab omnibus id, [Col. 0660B] credo, extorserat. Et cum omnes sui coram illo mihi detraherent, ille solus contra omnes quasi pro me faciebat, ut scilicet provocati ampliora derogando referrent, ita ut alterum credere possetis Antipatrum Herodis impii filium: nam boni [f., non enim boni, etc.] aliquid malive agere, potestatis vel licentiae erat meae. Idipsum etiam quod ipso imperante agebam [vulg. male, aiebam] (neque enim contraire ejus praeceptis audebam) vertebat in culpam, clericorum occulte struens contra me calumniam, mihi vero de eis promittens dolose satis vindictam. Hoc adeo processit, ut quadam die, dum ordines ecclesiasticos agerem [(1302) 1Kb] , archidiaconus cum omni clero exiens, me solum in ecclesia relinqueret, et alteram sibi contra me vindicaret. [Col. 0660C] Et, o tempora! o mores! o legis canonicae [Col. 0661A] publica conjuratio! o, ut ita dicam, abominatio desolationis! o verbum factum in Israel, quod quicunque audierit tinniant merito ambae aures ejus! (Jer. XIX, 3.) Arelatensis archiepiscopus, tendens insidias Veronensi episcopo, consecravit episcopum quemdam suae dioecesis in titulo Ecclesiae Veronensis. Quis non miretur? quis non obstupescat? Ubi enim fas? ubi lex? ubi saecularis [subaudi lex] unucuique provinciae certos, distribuens inconvertibiliter limites? ubi consideratio cuncta cernentis? ubi: Non transgredieris terminos, quos constituerunt tibi patres tui? (Prov. XXII, 28.) Non intelligunt ad hoc pertinere, qui nesciunt quam longe Verona ab Arelatensi absit patria. Ubi erat quod lex ait (CALLIST. ep. II, 24): Si quis metropolitanus, [Col. 0661B] nisi quod ad suam solummodo [(1303) 1Kb] pertinet parochiam, agere tentaverit, gradus sui periculo subjacebit? Et ubi archidiaconus [f., archiepiscopus] suum praefixum canonibus non excedens, teneat cum humilitate locum?« 542 Sed haec ad illos, qui unius sedis sunt archiepiscopi. Cui vero quinque [(1304) 1Kb] licet episcopiis praeesse, nullique prodesse, quid poterit non licere? Horum vero omnium cum incentor Milo esset et auctor mei tamen et videri et dici ambiebat advocatus et tutor. Itaque callidissime me affligebat, ut rarissimus esset in regno, qui non aestimaret amicissimum eum esse mihi omnino. Ego vero miser eram diebus noctibusque ita confectus et anxius, ut taederet me vitae meae, et mallem in Walberti, ut quondam, [Col. 0661C] turricula, quam sedere in Veronensi cathedra, esurire [(1305) 1Kb] sub Hugone, quam epulari cum Milone.

7. Biennio et hoc tolerato, gravissimo omnium, quas antea, et post pertuli, miseriarum carcere, [Col. 0662A] dum ad vespertinalem persolvendam pergerem synaxim, adfuit missus domini regis Lotharii praecipientis, ut urbe decedens darem locum Manasse sedem meam invadendi, adjiciens amicale [id est amicabile] satis consilium, melius scilicet esse, ut secederem, quam Milonis dolo aut exmembrarer, aut interficerer, aut (quod levius his multo, sed gravissimum mihi esset futurum) comprehensus, quo minime vellem abducerer. Calamitosum hic accusare, cum possem, devito aliquem [(1306) 1Kb] , ne adjiciam super vulnerum ejus aliquod, quod propheta conquerendo prohibet, dolorem (Psal. LXVIII, 27). Quid plura? Feci jussus quod antea libentissime fecissem injussus, nisi interdixisset, quod ait in Evangelio de mercenario Dominus (Joan. X, [Col. 0662B] 12); sed non potui agere impune. Lupi illi [(1307) 1Kb] gregem non quaerebant invadere, sed pastorem; persecutusque in una civitate, fugere venialiter potui in aliam.

8. Interjecto dehinc tempore, cum gloriosissimus atque piissimus, cunctoque celebratissimus orbe rex noster [(1308) 1Kb] Italiam introisset; adfui cum ejus clarissimo filio; tentans si daretur optio, ut meo restituerer loco. Sed impedivit, quod alterum illic institutum rex invenit, Milonis scilicet nepotulum [(1309) 1Kb] ; ne difficile sit conjectare, cujusce rei causa [al., gratia] tanta mihi intulerit mala. Cui 543 quidem Manasses sedem vendiderat [(1310) 1Kb] ; sed fautores hujusmodi ordinationis licentiam se accepisse gloriantur ab apostolatu vestrae dominationis [(1311) 1Kb] . [Col. 0662C] Cedere igitur tam apostolicae vestrae auctoritati, quam illius regali majestati, quam reprehendere si quid decrevissetis, tutius fore credens, statueram, carceribus et exsiliis per Dei misericordiam exemptus, et in latitudinem [(1312) 1Kb] liberi arbitrii eductus, solitudinem [Col. 0663A] monasterii petere, et ibi exspectare Deum, qui salvum me faceret a pusillanimitate spiritus et tempestate persequentium (Psal. LIV, 9), causasque expulsionis meae a memetipso poenitendo exigere, meque ipse, ut non judicarer, judicare, quod statuissetis, a Deo decretum credere: summus enim pontifex a nemine debet reprehendi, et cor regis in manu Dei (Prov. XXI, 1). Quae duo utrumque commonefaciunt, credo, illum [id est pontificem], ne reprehendenda agat; istum [id est regem], ne cor suum a manu Dei, id est, a gubernaculo (si rex jure malit esse, quam vocari) in disponendis regni necessariis auferat. Vestram credo paternitatem neque voluisse, neque ausam fuisse contra legem canonicam alicui quidlibet agendi dare licentiam: [Col. 0663B] illum non alia necessitate regnum ambiisse Italicum, nisi ut distortum per multimoda injustitiarum, hujusmodi scilicet et aliarum irrectitudinum volumina, ad rectitudinem Christianae legis potestate imperiali cogeret regnum [(1313) 2Kb] .

9. Decreveram igitur, ut dicere coepi, monasterium ita expeditus petere; sed rursum cogitans, in quali ordine illic quoque deberem esse, episcopi scilicet, an presbyteri, an alterius, an nullius ordinis (dicturum est enim forsitan aliquis eorum, qui sibi arrogantes solent in corde, velut etiam hic publicanus, dicere, quia nec cum bonis [(1314) 1Kb] laicis in ecclesiae publica admittendus sum statione: e diverso forsitan alius, tanto dignior, inquit, quanto flagello attritior): fluctuans inter haec animus, [Col. 0663C] cui potius assensum praebeat, ignorat. Veridicoque post, et hoc insperato 544 percipiens relatu, mihi ab aemulis quaedam objici, pro quibus non vi, sed jure, ministerio sacerdotali me asserant privari: verens, ne haec mei cessio vel patientia, alicujus alterius, praesentis scilicet aut futuri, fiat depositio a dignitate propria (proclivis enim semper est in deteriora veteris Adae posteritas; nulloque existente qui opponat se murum pro domo Israel, stans in praelium in die Domini [Ezech. XIII, 5]; verendum est [(1315) 1Kb] ne serpens per licentiam vulnus in futurum multo fiat deterius, [Col. 0664A] more ignis, qui modicas delambens paleas, dum per incuriam non exstinguitur, comburit saepe civitates maximas): praecavens etiam, ne juxta illius in decretalibus dictum, qui ait: Manifestum est confiteri illum de crimine, qui canonice vocatus, judicium subterfugit; aestimer non vocatus quidem, sed provocatus, judicium me velle delitescendo effugere; ad pedes apostolatus vestri me prosterno, et quis e nobis duobus, cum una ecclesiae sedes duos non admittat sedentes, episcopus sit, audire cupio. Si ego, Veronensis ergo: si ille, repulsio mea non furtiva esse debet, sed publica, ne ob falsum contrariae suspicionis rumorem, contra vos [(1316) 1Kb] clamet ecclesiae terra, et sulci (juxta Gregorium) ejus cum ea. Adimi quoque episcopo episcopatum, [Col. 0664B] antequam causae ejus exitus appareat, utrum ulli Christiano videri jure possit, a vestra paternitate volo discere; nam miser ego et imperitissimus multa mei causa perquirens et relegens, nusquam hoc potui invenire. Quod si talis est culpa, convenientius videtur, ut degradatus prius careat officio, post episcopio, ne non juste, sed inimice videatur actum.

10. Ne igitur criminosus videar criminatus, aut fugax provocatus, audientiam rogo, audientiam flagito, invasoremque ecclesiae meae cum ipso pastorum omnium pastore audaciter furem vocitans et latronem (Joan. X, 1), quia aliunde ascendit, non per ostium introivit, (etenim vivente viro nubere alteri [(1317) 1Kb] non dimittitur mulier legitime) [Col. 0664C] 545 coram apostolatu vestrae sedis ad certamen canonicum provoco, eo etiam, si vestrae dominationi placet, tenore, ut sive pro me, sive pro illo lex obtinuerit episcopium, cui vobis visum fuerit, tribuatis tantum in Domino: praeesse enim ulterius non concupisco, si prodesse, ut antea, nulli valeo.

11. Offenderit sane, timeo, vestrae paternitatis sincerissimum auditum, paulo quam decuit severior, et quasi invectiva in adversarios oratio; sed peto veniam dari afflictissimae pusillanimitati. Nam si compatientis et non dedignantis erga meam utamini [Col. 0665A] miseriam affectu, advertere prudentissima [(1318) 1Kb] vestrae pietatis poterit dignatio, me isthic nullum aliud illorum tetigisse vitium, nisi quod ad meum illis famulatum est detrimentum. Testor vero et promptissime Deum, maluisse me [(1319) 1Kb] in uno Probi, in altero mores Ambrosii, quam aliquid invenire quod carperem sinistri, eorum maxime quae pertuli. Verum, ut in breviloquio comprehendam quod opto, aut Veronensium esse convincar, aut nequaquam episcopus; universalem [(1320) 1Kb] namque me praesulem esse non consequitur ullatenus, et taedet me in hoc vel errare, vel errandi aliis causas praebere diutius. Non pontificem quoque pontificalia praesumere, quanti sit periculi, tanto minus valeo ignorare, quanto frequentius missas aliquem laicorum celebrare [Col. 0665B] nullatenus praesumere perspicio quotidie. [(1321) 1Kb] Unum vero e nobis duobus episcopum non esse, cum etiam infantum, si qua eis inest, satis evidenter valeat comprehendere ratio; quis autem nostrum sit, vestrae pastoralitatis decernere debeat provisio; absque maximo vestri, si dicere audeam, periculo (quandoquidem controversia inde orta est) indiscussum relinquere non valetis omnino.



546 EPISTOLA VI. AD OMNES FIDELES [(1322) 1Kb] .

Idem miser, infelicissimus et deceptissimus, promissiloquorum [(1323) 1Kb] figuris et aenigmatibus affatim satiatus, hisque fidem ulterius adhibere et experientiae magisterio jam nimis sero prohibitus, omnibus legem Christi implere volentibus.

[Col. 0665C] 1. Villicatu concessi praesulatus, hoc est Veronensis, privatus, bonorumque omnium miserationi expositus, fodere ut huc usque inaniter laborando amplius non valens, remunerationis denario carens, expersque omnimodi redditus, [(1324) 1Kb] quod semper erubui, seu scilicet superbiae nota, seu recuperationis fiducia (quia omnia videbantur tolerabilia, spe perfruitionis ejus una saltem, si daretur, die compensata) mendicare, tertium quod agam non inveniens, [Col. 0666A] compulsus, charitatem, sicubi est, requiro, ingeminansque clamorem, meam ut respiciat imploro calamitatem. Nusquam enim aliqua mihi vel hospitii quies; nusquam aliquod suffugium, nisi locus misericordium, eorum utique quibus in corde loquitur Evangelium: Cum facis prandium aut coenam, voca pauperes, et beatus eris, quia non habent retribuere tibi; retribuetur enim tibi in resurrectione justorum (Luc. XIV, 12). Metuendum quoque divitis avari exemplum, qui non advertens, cur Lazarus ante januam ejus jacere fuerit permissus (Luc. XVI, 20); unde maximum captare valuit refrigerium, indeficuum accendere infelix non praecavit incendium; cujus clamori quia pium non adhibuit auditum, expertus est in semetipso veracissime dictum: Qui [Col. 0666B] avertit aurem suam a clamore pauperis, et ipse clamabit, et non exaudietur (Prov. XXI, 13). Et ideo dum aquae miser guttam peteret, non est exauditus, quia non dederat; et in hoc assertor ita loquens veridicus: Qui declinat aurem ne audiat legem, oratio ejus erit exsecrabilis (Prov. XXVIII, 9). Lex autem cum priori saeculo fuerit, ea cuilibet [(1325) 1Kb] 547 impendere alii, quae sibi quis vellet ab alio praestari; sequens quoque, ne in ullo naturale inhiberet bonum, ita lata est per Decalogum: Diliges Dominum Deum tuum ex toto corde tuo, et ex tota anima tua, et ex omni mente tua, et ex omnibus viribus tuis, et proximum tuum sicut teipsum (Matth. XXII, 37; Deut. VI, 5; Levit. XIX, 18). Tertia sub gratia scilicet ita: Alter alterius (inquit usque [(1326) 1Kb] ad tertium coelum raptus) onera portate, [Col. 0666C] et sic adimplebitis legem Christi (Gal. VI, 2), Christi utique, Christi. Nam ipse interroganti cuidam, quod esset mandatum magnum in lege, cum primum maximum praemisisset, secundum simile confirmavit esse: qui ut et suos a caeteris segregaret: In hoc, ait, cognoscent omnes, quia mei estis discipuli, si dilectionem habueritis ad invicem (Joan. XIII, 35).

2. Diligo Deum, [(1327) 1Kb] sed unusquisque ait requisitus, pessimus omnium, etiam quilibet tyrannus; [Col. 0667A] nam, proh dolor! odium ita usquequaque hodie abundavit fraternum, ut nullum gloriosius in saeculo genus [(1328) 1Kb] , quam, proh nefas! homicidarum. Sed e diverso recumbens super ipsum praecipientis pectus: Si quis, ait, dixerit quoniam diligo Deum, et fratrem suum oderit, mendax est; qui enim non diligit fratrem suum, quem videt, Deum quem non videt, quomodo potest diligere? (I Joan. IV, 20.) Et: Omnis qui odit fratrem suum homicida est (I Joan. III, 15). Et: Scitis quia omnis homicida non habet partem in regno Christi et Dei (Ephes. V, 5). Omnis, inquit, omnis, id est nec quilibet eorum, quos paulo ante deploravi infeliciter [(1329) 1Kb] gloriosorum, nec aliquis osor fratrum. Nullum, alius inquit, odio [id est odio habeo] Christianum. Ergo omnes diligis; [Col. 0667B] nihil enim est tertium. Et haec est illa charitas, quam Apostolus praefert etiam martyrio, cujus quia ope indicibiliter [(1330) 1Kb] indigeo, nihil dulcius quam illud, dum legitur, audio; omnesque ut idem agerent optarem omnino: Qui habuerit substantiam mundi, et viderit fratrem suum necesse habere, et clauserit viscera sua ab eo, quomodo charitas Dei manet in eo? (I Joan. III, 17.) Et alibi: Filioli mei, non diligamus verbo, neque lingua, sed opere et veritate (I Joan. III, 18). Et illud psalmographi: Beatus, qui intelligit super egenum et pauperem (Psal. XL, 2); cujus cum intelligentiae 548 modum novem distinctionum fidibus descriptum a beato legerim Gregorio, non minus consolationis capio, cum in dictis augustae recordationis Aurelii Augustini scriptum invenio: Omnibus [Col. 0667C] quidem inopibus misericordia jure debetur, sed major quidem in his, qui ex nobilitate et divitiis in ultimum statum devenerunt, nos miserationis pulsat affectus; consonantemque huic Hieronymum, ubi commemorat his potius tribuendum, qui cum acceperint erubescunt. Sed perpendat (hac sententia motus ipse rogo) sincerissima, quam quaero, charitas, [Col. 0668A] advertat piorum universitas, quam durum, quamve [(1331) 1Kb] sit verecundum, opis se clamare indignum, qui erogandi suscepit officium, qui non minus interiori quam exteriori gemebundus dicere valet inopia: Tota die verecundia mea contra me est; et confusio faciei meae cooperuit me (Psal. XLIII, 16); et cum similibus: Miserere nostri, Domine, miserere nostri, quia multum repleti sumus despectione, quia multum repleta est anima nostra, opprobrium abundantibus, et despectio superbis (Psal. CXXII, 3).

3. Cum constet autem nullos pluribus, quam qui [(1332) 1Kb] plura habent, parva minoribus sufficere; miretur, vereor, alicujus prudentia, superiori mei ipsius professione, domo me quoque carente propria, quae [Col. 0668B] mihi sit mendicandi necessitas tanta. Ad quod satisfaciendo ut respondeam, sciatur, quaeso, quod perdito, [(1333) 1Kb] ut me spes fefellit recuperandi, episcopio, volui contendere, ubi perpetuo quiescerem, aliquo. Sed cumulantes sibi [(1334) 1Kb] litigenae contentionis prudentissime, ut eis visum est, aemuli causas, provocaverunt me, quiescendo eis parcere deliberantem, quibusdam obloquiis, non quidem in facie, sed ex obliquo. Quibus nisi [(1335) 1Kb] canonice respondeo, aut criminosus aut fugax judicor; pessimaeque suspicionis cauterio, quod gesto officium, infamis aduro. Facultas autem illud [(1336) 1Kb] cum desit agendi, maxime cum [subaudi me] longius disparato [(1337) 1Kb] Romana ob hoc adiri, si liceat, cogatur Ecclesia, publicisque vehiculis, ut temporibus quondam divae [Col. 0668C] memoriae Constantini, 549 episcopos devehere ad concilia jam olim desueverit imperatorum munificentia, iter hoc tam necessarium infectum [(1338) 1Kb] dimittere non volens, perficere non valens, bonorum omnium in hoc pro Dei amore auxilium rogo, malorum nulli aliquid inferens importunitatis, qui auxilium tantummodo flagito charitatis.



EPISTOLA VII. AD EPISCOPOS ITALIAE, GALLIAE ATQUE GERMANIAE [(1339) 1Kb] .
[Col. 0669A]

Dominis Patribus et reverendissimis compraesulibus per universam Italiam, Galliam atque Germaniam in Domino constitutis, RATHERIUS peccator et exsul.

1. Decreveram quidem, Patres sanctissimi, sede propria, hoc est, Veronensi pulsus, livori persequentium cedere, quod nonnullos probatissimorum legimus fecisse, solitudinemque monasterii petere, et ibi exspectare Dominum, qui me salvum faceret a pusillanimitate spiritus et tempestate (Psal. LIV, 9) contra jus fasque impie garrientium. Sed veridico percipiens relatu quaedam mihi ab insidiatoribus objici, pro quibus non vi, sed jure me asserant episcopio privari, dicenteque Apostolo: Omnia licent, [Col. 0669B] sed non omnia expediunt (I Cor. VI, 12); verens ne haec mei licentia in alicujus alterius, praesentis scilicet aut futuri redundet damnum vel calumniam, aut juxta quod Julius papa Athanasii dicit accusatoribus: Quia si in vera, inquiens, fideretis innocentia, nullo modo vos subtraheretis a vocatione canonica, aestimer tantopere quaerere otium quod judicio audeam nullatenus adesse; licet me nemo [(1340) 1Kb] canonice evocet [al., convocet], vestrum sacratissimum coetum [(1341) 1Kb] constantissime appello. Consilium atque auxilium pro veritatis, quae Christus est, amore deprecor; non aliud nunc tamen, quam synodicam conventionem, et promulgatam a sanctis Patribus legem. Adimi namque episcopo episcopatum, antequam causae ejus appareat exitus, utrum ulli [Col. 0669C] Christiano [(1342) 1Kb] videri 550 jure possit, vestrae paternitati dimitto judicare. Conspirationum quoque crimina, plebisque contra episcopum dissensionem, utrum cum sancto Callisto papa, antecessorumque [Col. 0670A] ejus turba quamplurima episcoporum, ut verbis ipsius utar, spirituali gladio placeat ferire, an in praejudicium totius ordinis nostri patienter sinatis crescere et multiplicari, vestri erit arbitrii, non mei silentii.

2. Itaque ne aut criminosus videar criminatus, aut fugax provocatus, concilium appello, concilium flagito [(1343) 1Kb] , invasoremque Ecclesiae meae, cum ipso pastorum pastore furem vocitans et latronem, quia scilicet aliunde ascendit, non per ostium introivit, ad certamen canonicum provoco; et, si dissimulaverit, anathemate perpetuo cum sacratissimis legibus juste, ut omnibus sanum sapientibus liquet, nisi poenitendo resipuerit [(1344) 1Kb] . Amen, respondeo. Nec incommemoratum vestrae paternitati pro me faciens [Col. 0670B] illud B. Alexandri papae capitulum omitto, Quicunque ait, ex vestro collegio fuerit, et ab auxilio eorum episcoporum (utique et injuste destitutorum) se subtraxerit, non sacerdos, sed schismaticus judicabitur. Et illud prophetae pariter non omitto improperantis: Non ascendistis ex adverso, neque opposuistis murum pro domo Israel, ut staretis in praelio in die Domini (Ezech. XIII, 5); et: Canes muti [(1345) 1Kb] non valentes latrare (Isai. LVI, 10). Illud quoque Domini: Qui me erubuerit, et meos sermones; et hunc Filius hominis erubescet, cum venerit in gloria sua, et Patris, et sanctorum angelorum (Luc. IX, 26). Quod sagacissime, ut opto, flagito, et desidero, vestrae paternitatis generalitate cavente, Deus pacis conterat Satanam sub pedibus vestris velociter. Gratia Domini [Col. 0670C] nostri Jesu Christi sit semper vobiscum.



551 EPISTOLA VIII. AD MILONEM VERONENSIS SEDIS INVASOREM [(1346) 3Kb]

Impetitori vehementissimo M. Vicentino [(1347) 1Kb] R. [Col. 0671A] Veronensis episcopus vehementissime impetitus, impulsori compulsus.

1. Quod instante [(1348) 2Kb] festivitatis necessitate, celebrari caeteris nuper elapsis quae observantius debet utique, dum summa celebritatis illius in sacrificii praecipue constet distribuendi atque sumendi mysterio, quo Agnus, 552 ut pateretur pro nobis, asseritur natus; haeret animus, ut saepe, tuto id an possit praesumere, cui noscitur ipse Deus, qui et Agnus, inobedienti dixisse: Si offers munus (Matth. V, 23), etc. Cumque te adversum me aliquid non ignorem habere; munus Deo solemnitatis ejusdem offerre dum cogor [(1349) 1Kb] , culpam ipsam, reconciliari quo valeam, cupiens investigare, non aliam invenire valeo, nisi quod ausus sim me antea ad episcopatum [Col. 0671B] Veronensis Ecclesiae consecrandum admittere, quam nasci valueris ipse [(1350) 1Kb] . Sed quid timerem, etiamsi scire potuerim nasciturum, qui utrum femina, an masculus esses futurus, minime noveram? Et haec quidem anterior mei contra te culpa, pro qua utique me comprehendisti, abduxisti, exsulasti, ad dedecus haec omnia tamen imperatoris [(1351) 2Kb] et (licet dissimulent) 553 ducum [(1352) 1Kb] nostrorum, contraque [Col. 0672A] mala omnia interdicentis (videris tu tamen) praeceptum.

2. Recentior [subaudi culp.], imo praesentissima est, quod nec morior, nec ineo, ut incitas, fugam. Sed quis mori potest, Deo vitam servante? Fugere vero quomodo audet, qui sibi ab eodem dici nequaquam ignorat: Mercenarius fugit, quia mercenarius est (Joan. X, 13), videns scilicet lupum venientem; et: Qui dimiserit uxorem suam, excepta causa fornicationis, facit eam moechari? (Matth. V, 32.) Qui vero quemlibet facit moechari, nonne consequenter animam interficit, cum scriptum sit: Anima, quae peccaverit, ipsa morietur? (Ezech. XVIII, 4.) Prohibet quod me facere vero qui dicit: Ad interfectionem filii ne ponas animam tuam (Prov. XIX, 18). Si [Col. 0672B] non ad filii [(1353) 1Kb] enim, multo minus ad tantorum jugalis legaliter meae gnatorum. Quod si te non pudet lupum vocari hic, ut alibi furem [(1354) 1Kb] ; formido, noveris, ipse mercenarius dici: pastorum enim desidero reperiri in numero, cum unusquisque surrexerit in ordine suo (I Cor. XV, 23). In qua discretione cum etiam haedi tam sint graviter, ut Evangelium dicit, damnandi (Matth. XXV, 33); [Col. 0673A] devoratores lupi agnorum quid sint, [(1355) 1Kb] cogita, passuri. Et notam hujus modi, moneo, cave vocabuli; collata enim haec ad invicem duo ostendunt [(1356) 1Kb] ; ovem omnem [supple esse], quamvis peccatorem, qui injuste aliquid ab inferente patitur; lupum, qui infert. Sane cum audis, quod dimissam qui duxerit, moechatur (Matth. V, 32); si tu non vereris moechari, metuo, scias, ego Nicolaita vocari. Et haec quidem, ut inemendabilem [(1357) 1Kb] contra te meam astruam culpam.

3. Tuam vero [subaudi culpam] contra me malo ipse percenseas, quam ego monentem ita offendam: Mihi vindictam, subaudi reserva; ego retribuam, dicit 554 Dominus (Rom. XII, 19). In qua retributione ne tibi aliquid incommodius contingat, suadeo [Col. 0673B] cogites, [(1358) 1Kb] quamque contra teipsum, cum persancte imperatori, ut et ego, fidem juraveris, agas, cum edictum illius [(1359) 1Kb] destruere moliris, et illos, qui ei idem jusjurandum fecerunt, quod tu, ad tui in hoc trahendo auxilium pejerare compellis: cum [(1360) 1Kb] pontifices canonum facis tam graviter transgressores, dum tui existunt fautores: cum patrem filios cogis suspectos habere, et filios patrem sine culpa odisse; cum perjuria negligi facis, anathema pro nihilo duci compellis, dum dicenti alicui: Quid mihi vultis dare, et ego vobis eum tradam, (Matth. XXVI, 15), praemium polliceri non abnuis? Haec et his similia contra me cum facias, vel potius contra te, tibi dimittens perpendere, sicut mori in eo non possum judicio, ita secedere me, quod tui [supplendum videtur gratia] [Col. 0673C] facere non possim [(1361) 1Kb] securus, formido. Si resipiscere nunquam deliberas, alia moliri, quod coepisti, [Col. 0674A] tenta, suggero, via, imperatoris et ducum nostrorum, si vales, acquirendo utique, quo recedam [(1362) 1Kb] , imperium, et non per significantiam aliquam, sed simpliciter et aperte ad intelligendum; nam caetera omnia moliris incassum, nisi forte Deus tibi habet permissum, quod de agno permittit facere lupum, et hoc ad tui magis, quam mei credito, damnum.



555 EPISTOLA IX, seu potius [(1363) 1Kb] FRAGMENTUM ALTERIUS EPISTOLAE AD EUMDEM MILONEM.

Ego autem ad flagella paratus [subaudi sum], culparum scilicet mearum non inscius. De te quid judex [Col. 0674B] censeat justus, qui flagella mihi irrogas innoxio [(1364) 1Kb] , tu ipse videris. Quod si te fallit notitia, audi quid Nabuchodonosori re in consimili dicat propheta: Iratus sum super populum meum, ait Dominus, et tradidi eum in manu tua; non posuisti ei misericordiam, nec recordatus es finis tui; idcirco venient super te mala, de quibus non poteris effugere; irruet super te calamitas, et nescies ortum ejus (Isai. XLVII, 6-11). Qui [(1365) 1Kb] vero tibi ad tantum facinus auxiliantur, audiant: Impio praebes auxilium; et (his) qui oderunt Deum, amicitia jungeris, etc.; Psalmistam quoque: Quoniam quem tu percussisti persecuti sunt, et super numerum dolorum meorum addiderunt: appone iniquitatem super iniquitatem eorum (Ps. LXVIII, 27, 28), et reliqua, quae non ignoras. [Col. 0674C] Qui vero te [(1366) 1Kb] , cum possint, ab hujusmodi non refrenant conatu, non est eis opus aliquid dici [Col. 0675A] obscurius. Apostolum aptissime audiant dicentem: Non solum qui faciunt, sed etiam qui consentiunt facienti, digni sunt morte (Rom. I, 32). Qui [(1367) 1Kb] vero mihi 556 contra te auxilium non praebent, Alexandrum papam et martyrem se non dissimulent audisse, cum in decretis suis vivat, dicentem: Qui autem ex vestro collegio fuerit, et ab auxilio eorum se subtraxerit, magis schismaticus quam sacerdos fuisse judicabitur. Quam vero sive tu, sive consentientes tibi, sive auxilium mihi non ferentes, non contra me solum, sed etiam contra eos qui ab initio saeculi pro justitia persecutionem passi sunt, agant, si nescis, Evangelium audi: Ut veniat, inquit, super vos omnis sanguis justus, qui effusus est super terram, a sanguine Abel justi usque ad sanguinem Zachariae [Col. 0675B] filii Barachiae, quem occidistis inter templum et altare (Matth. XXIII, 35). Quod si in hoc refellor, patienter fero cum Hieronymo id astruente refelli; dummodo tu dicas mihi [(1368) 1Kb] , quomodo scribae et Pharisaei Zachariam interficere valuerint, quem nunquam viderunt. Qui habet aures audiendi, audiat (Matth. XIII, 43); justeque, quod volet, opponat.



EPISTOLA X. AD MARTINUM FERRARIENSEM [(1369) 2Kb] .

Domino MARTINO venerabili coepiscopo RATHERIUS peccator.

Dum Apostolus praecipiat seniorem obsecrari, prohibeat increpari; compellente qua 557 vos diligo charitate, celare vobis homicidale computo, quantum vobis Ecclesiae vestrae filii detrahant, praecipue [Col. 0675C] vero de ordinationibus puerorum illicitis; adjicientes [Col. 0676A] quod etiam pro pretio eas, quod simoniacum et a sanctis canonibus anathemate est damnatum, perpetuo faciatis. Unde et filius patrem, servus dominum, silicernium [(1370) 1Kb] senex obsecro, ut remini scentes quod hodie [(1371) 1Kb] specialius mihi et vobis est lectum, hoc est: Scientes quia hora est jam nos de somno surgere (Rom. XIII, 21); apostolici illius ad Timotheum recordari non negligatis praecepti: Manus nemini cito imposueris (I Tim. V, 22); Petri quoque Simoni dicentis: Pecunia tua tecum sit in perditionem (Act. VIII, 20); multorumque dicentium, et qui dat et qui accipit, anathema sit (conc. Aurel. II, cap. 3. Constant. III, cap. 22); exsurgatis a somno contemptus tam publici canonum tandem aliquando, et a talibus cessetis ordinationibus quaeso. [Col. 0676B] Forsitan ille qui dixit: Peccasti, quiesce; et: Convertimini ad me, et ego revertar ad vos (Zach. I, 3); serotinam hanc vestram non despiciet reversionem, cum sit pius et misericors, et nolit mortem peccatoris, sed ut convertatur et vivat (Ezech. XXXIII, 11). Noveritis sane nullos [(1372) 1Kb] vos exinde amplius vituperare, quam illos quos taliter ordinastis, vel quorum rogatibus [al. rogationibus] hoc idem fecistis.



558 EPISTOLA XI. AD NANNONEM VERONAE COMITEM [(1373) 1Kb] .

Domino NANNONI, egregie et pernecessarie collato nobis secundum merita principi [(1374) 1Kb] , RATHERIUS peccator, et eorum quae meretur, velit, nolit, perlator.

1. Comperit paupertatula mea, vestrae dominationis [Col. 0676C] excellentiam minitari, maximam quod [Col. 0677A] sitis mihi facturi coram majestate piissimi imperatoris [Ottonis I] verecundiam, cum impudentiae meae confisus, putarem nullam patuisse stultissimus conscientiam. Sed forte meam introistis (mereor) profundius; et illa nostis, quae dicta in cubilibus, praedicabuntur, parcat nisi Deus, in tectis (Luc. XII, 3). De caeteris namque tam vos confido ignarum, quanto mendaciis [(1375) 1Kb] mihi detrahentium jam universitas praebere fastidit auditum. Sed quid, Domine, facietis? Ubi verba cessabunt, facta loquentur. Non semel [(1376) 1Kb] enim cum idem ego dominae imperatrici [Adelaidi] suaserim, ne, rogo, putetis sapientissimum imperatorem illius beati Job sententiae penitus esse immemorem: Causam quam nesciebam, diligentissime investigabam (Job XIX, 16): nec tam credulum vobis existere, [Col. 0677B] ut os inimici non loquitur veritatem, non olim solummodo dictum, sed et frequenti usu tritissimum non valeat recordari. Sed, o pallia [(1377) 1Kb] Ratherii vanissimi inertia, nil prorsus illi nisi hujusmodi conferentia! O Venetia, cujus pallia tam sunt gratis etiam accipientibus vilia, ut emi ex his neque ipsa possit inefficax, nihilque conferens gratia! O vera dicentis sententia, et isti saeculo congrua: Ita, inquit, enim est comparatum, ut vetera subruas beneficia, nisi ea posterioribus fulcias. Unum enim si 559 improbo exactori ingratoque sumptori negaveris, collatorum millia perdis.

2. O caeterum delicto maximo rei, quibus nec impetranter petere, nec salubriter impetrare illud datur Psalmographi: Ab occultis meis munda me, Domine, [Col. 0677C] et ab alienis parce servo tuo (Psal. XVIII, 13)! Deprecor sane, ut de parte piissimi [(1378) 1Kb] semper mihi [Col. 0678A] Caesaris me terrificare, cum nequeatis, cessetis. Millies enim vos magis formido, quam ipsum. Bona enim cum amari, mala cum econtra soleant magis timeri; serviens vobis duobus impossibiliter dominis, illum diligo, vos timeo. Consideret cur [(1379) 1Kb] , sed cui competit, opto. Idem caeterum dum cantemus, cum non oblivisci queamus, sicut de Joanne nunc dictum est: Hic est enim propheta, et plus quam propheta, videritis, ne hoc sit plus quam imperare, ut dum gloriosissimus imperator etiam corpora parochianorum suorum episcopis consentiat suis, vos ipsas animas eis auferatis, dum presbyteros [(1380) 2Kb] ad synodum venire, et legationem ipsius papae de uxoribus dimittendis audire, et omnimodo episcopis obedire adeo prohibetis, [(1381) 1Kb] ut eos more militum in [Col. 0678B] vestris manibus recipiatis, et eis in omnibus abominationibus, quas contra Deum faciunt, patrocinium ferre nullatenus omittatis, et quasi vobis dictum sit: Quodcunque solveris super terram, solutum erit et in coelis (Matth. XVI, 19), ita nostram interdictionem eos parvipendere faciatis. Hoc sane cum sit imperare, et plusquam imperare, non est dico regnare: regnare quippe recte est agere, vel quod quis possidet, regere, hoc est gubernare.

3. Utinam ergo me [(1382) 1Kb] ut possidetis, etiam gubernassetis, 560 utque mihi imperare, me ita etiam regere amassetis! Tolerabilius nam fuerat vestrum sic ferre dominium, ut quem timerem, eumdem diligerem ipsum, ut facere inchoaveram illum [(1383) 1Kb] , de quo mihi congruere illud feci Nasonicum:

[Col. 0678C] Probra Therapneae qui dixerat ante maritae,
   Mox cecinit laudes prosperiore lyra.
[Col. 0679A] Postquam enim de illo dixeram: Qui liberavit Israelem de manu Pharaonis (Exod. XVIII, 10), liberet Ratherium de manu Bucconis; dum ille abiturus meliorari coepisset, coepi et ego ei taliter aggarrire: [(1384) 1Kb] Si meliorem mihi vult Deus Buccone largiri, auferat te; si pejorem, servet mihi, deprecor, te. Quod quia non valui impetrare [(1385) 1Kb] , pejorem mihi sub ejusdem terminatione quia contulit declinationis; cadat in eum flagito et ejusdem concinentia rogationis, quatenus non quidem subvertendo, sed potius convertendo liberet Deus (etsi me dedignatus) saltem animas, quas mei odio rebellare contra Dominum compellitis, de manibus vestris. Timere tamen ob talia me vos millies quam imperatorem noveritis. Salutem enim ille non adeo negligit, ut vos facere videmini, [Col. 0679B] animarum.



561 EPISTOLA XII. AD AMBROSIUM OTTONIS I IMPERATORIS CANCELLARIUM [(1386) 2Kb] .

RATHERIUS AMBROSIO.

1. Celebrata mediante Aprili universali synodo Ravennae [(1387) 1Kb] , reversus convocavi ex omnibus nostrae [Col. 0680A] dioecesis plebibus presbyteros et diaconos, relaturus [(1388) 1Kb] ex praecepto serenissimi imperatoris, quae inibi constituta sunt. Ad concilium [subaudi vocati] omnes [(1389) 1Kb] . Cumque versutia mihi semper rebellium, vitaeque meae insidiantium nostrae matris ecclesiae majorum [(1390) 1Kb] , venire quidam sint dedignati illorum; ex his, qui convenerant, 562 aliqui cum maxima deliberaverunt superbia, quod [(1391) 1Kb] neque mulierositatem relinquerent, neque ab officio cessarent, quos comprehendi et custodiae mancipari usque ad satisfactionem praecepi. Satisfactionis vero summam in restauranda, sive, quod verius est, decoranda beatae Dei Genitricis [(1392) 1Kb] ecclesia spe hujusmodi contuli, ut, quia illi in agenda poenitentia inefficacissimi, utpote ebriosissimi erant, Matris [Col. 0680B] intercessio Domini illis saltem obtinere dignaretur veniam, qui ex se emendationem [id est satisfactionem] aliam facerent nullam. Non venientes vero cum iterum atque iterum vocare curassem, adfuit missus, nomine Giselpertus, et ex parte sui [(1393) 1Kb] magistri interdixit per bannum, ne venirent ullo modo ad nostrum concilium.

[Col. 0681A] 2. Quosdam vero de civitate pro diversis sceleribus accusatos, cum ad satisfactionem venire dedignati fuissent, missis e latere meo cum [(1394) 1Kb] ostiariis ecclesiae comprehendi, ut moris est, feci, 563 et satisfactionem factam in idem opus expendi. Quidam presbyter me os vulvae appellavit, quem similiter comprehendi, et fuga cum fuisset elapsus, abstuli ab eo, quod potui, non tamen ecclesiae contuli, quia injuriae meae vindictam offerre Deo ausus minime, cujus potius laxator, quam ultor esse debueram, fui. Quidam diaconus, quem anno praeterito contra [al., citra] spem quoque ordinarium [(1395) 1Kb] feci, unam cum ex parte mea ex melioribus plebem cum curte haberet [(1396) 3Kb] , ego cum nullam; me fellonem, bausiatorem atque perjurum appellavit; [Col. 0681B] eam abstuli, et mihi, quia fuit necesse, retinui.

3. Jam sunt anni fere quatuor, ex quo unam libram argenti super altare beati Laurentii posui. Eam quidam [sic ms.; vulg., quidem] presbyter ea ratione recepit, ut eamdem resignaret. Non fecit, ad nullam synodum [(1397) 1Kb] meam venit; nihil pro his [Col. 0682A] incommodi pertulit; ad majestatem, ut dictum est, imperatoris perrexit; nescio, unde se reclamaverit; quoddam scriptum retulit, omnes inimicos meos laetificavit, superque me instigavit. Pratum juxta flumen in medio vinearum tam meae quam famulorum meorum [(1398) 1Kb] habebam: illic venientes et abeuntes detundere non cessabant, vincta contigua devastabant, a me semper tributum 564 insuper exigebant. Ubi igitur eum habuerunt perrosum feci arari, in eoque milium seminari. In restauratione domus et amplificatione 40 stultissimus libras expendi, eam Bajuarii [(1399) 2Kb] et juxta positi clerici et famuli praecipue destruunt, et mihi culpam inde imponunt. Die noctuque canonici et famuli de interitu meo tractare non cessant; et quod illos tentare non [Col. 0682B] desinam, me falso accusant. Cum excommunicatione interdixi, ut ab opere servili Dominica die cessarent. Id cum evincere nullo modo valuissem, portas obserari contra venientia plaustra praecepi. Hoc facinus aut morte aut expulsione mea debere judicant expiari. Bucconis [(1400) 1Kb] in praesentia conjurationem [Col. 0683A] super eum, meque fecerunt. Ad compositionem [(1401) 1Kb] deducti, cum centum libras argenti dare fuissent compulsi, me adito de thesauro ecclesiae 30 fere libras acceperunt mutuo sub hac attamen cautione, ut si ad tempus hoc persolutum non habuissent statutum, dupla componerent emendatione. Sunt jam anni tres [(1402) 1Kb] , nihil reddunt omnino.

4. Quam vero tanti sint beneficii immemores et ingrati, abhinc, quaeso, vestra incomparabilis pietas, flagito, videat; et mihi ocius, nisi subventum fuerit, perituro propter Deum succurrat. Ipsa beati Pauli apostoli solemnitate [(1403) 2Kb] 565 pene tota civitas affuit, et sedens Nanno [(1404) 1Kb] pro tribunali ita orsus est loqui. Quid vobis videtur, urbani, de isto [Col. 0683B] prato, quem exaratum videtis? Responderunt unanimiter omnes: Pessime; qui tamen melius, si voluissent, justiusque dixissent: Quid ad nos? Qui fenum ex eo ausus [(1405) 1Kb] colligere, ipse eum potuit et legaliter arare. Rursumque: Quid judicatis de ista domo, quam sic destructam videtis? Culpa est episcopi, omnes respondent. Qui tamen melius dixissent: Inquiratur, si hoc ullus fecerit [(1406) 1Kb] vicinorum, et legaliter emendare cogatur. De extraneis namque [(1407) 1Kb] vestrum fuit providere, cui commissum eos recipiendi et disponendi officium cernitur esse. E nobis enim quis potuit eos prohibere, cum aut imperatorem adirent, aut ab eo redirent? [Col. 0684A] Quadraginta, ut fertur, libras in restauratione, ampliatione ac decoratione ejus expendit episcopus sexies ostia solummodo restaurando, quae partim furto (id est furtim, clanculum), partim vi fuerant ablata. Non parum pretii consumpsit, et nihil ei profuit. Quid amplius facere potuit? [(1408) 1Kb] In ea illum versari inconvenientissimum fuit, ne aut comprehenderetur, ut olim, aut si se defendere conaretur, igni adhibito (quid enim vulgus Veronense non audet?) circumpositae propter eum [(1409) 1Kb] basilicae cremarentur. Si neutrum vero contingeret, 566 quid faceret, cum exeunte ex ea uno [(1410) 1Kb] ex vestratibus principe alter ei succederet, illi alius, alius item illi? Poteratne cum illis episcopus in una domo versari? Nihil horum, sed prout [(1411) 1Kb] quisque [Col. 0684B] illorum ejus potuit, omnes dixerunt. Ille iterum: Quid de istis clericis [(1412) 1Kb] , qui sua beneficia ita perdiderunt? Exclamaverunt omnes: Nihil pejus. Qui tamen, si boni filii fuissent, et beneficiis ingrati non existerent, respondere, ut jam supra, quivissent: Quid ad nos? Hoc pene omnes homines, hoc ipse efficit Deus. Dedit Sauli regnum et abstulit; Judae apostolatum, neque reliquit; postremo diabolo primitus coelum, post infernum. Hoc vero cum Deus fecerit juste, homo facere non debet injuste. Rursumque: Quid de eo, quod si clericus, aut famulus ipsius per suam voluntatem [(1413) 1Kb] non adit vocatus episcopum, ille suos baculares mittit, [Col. 0685A] et per potestatem eum rapiunt, et ad episcopum ducunt? Hic cum omnes illud Terentianum valuissent justissime respondere: O factum bene! porcino magis universi concrepaverunt stridore. Tunc ille: Missus vobis existo de parte imperatoris et dominae meae [Ottonis I, et Adelaidis Augustae], ut si amodo aliquis illorum hoc agere fuerit ausus [(1414) 1Kb] , ab omnibus ei resistatur pro viribus. Cumque hoc dixisset [(1415) 1Kb] , quidquid 567 omnibus adversariis meis abstuleram, et per chartam [(1416) 1Kb] vobis missam pauperculis clericis contuleram, et manu patriarchae et mea omniumque nostrae provinciae coepiscoporum firmaveram, totum eis reddidit dicens, jurasse imperatorem, quod nunquam hoc stabile fore permitteret.

[Col. 0685B] 5. Sed si hoc verum est, male fecistis, quod hoc mihi non praedixistis. Subscriptionem namque manus [(1417) 1Kb] si fregero propriae, quid merear, optime scitis. Quid magis? Conjurationem contra me factam cernitis, edictum ex parte imperatoris ad resistendum mihi pro viribus propositum considerare potestis, periculum videtis. Si valetis, et non mihi succurritis, ipsi me interficitis. Vera est enim concedentis illatio, quia mortem languenti, qui, cum potuit, non abstulit, inflixit. Si vero ita est, ut Nanno omnes certificare non cessat; nihil plus imperatrix, quam perditionem meam desiderat, nihil minus imperator, quam salutem meam et commodum curat neque saltem me baptizatum eorum aliquis aestimat. Nisi vero haec persuasio falsa esse fuerit [Col. 0685C] monstrata, et ista contra me instigatio, provocatio [Col. 0686A] conspiratio, atque audacia imperiali cito fuerit scripto repressa, de mea factum [f. actum] est vita.



568 EPISTOLA XIII. [(1418) 1Kb] AD ADELAIDEM IMPERATRICEM.

Serenissimae, quibus non dedignatur, Augustae dominae Adelaidi R. peccator fidele ultra debitum ultraque posse servitium.

Si verum est quod Nanno omnibus persuadere mei conatur adversariis, nil amplius, quam meum [(1419) 1Kb] desideratis interitum, nil minus vester jugalis, quam statum meae curat salutis. Sed si [(1420) 1Kb] pro episcopatu hoc agitis, satagite meam tantillum servare vestra potentia vitam, usque dum beatae Dei Genitricis habeam perfectam ecclesiam [(1421) 1Kb] . Paratissimum [Col. 0686B] ad id faciendum, quod mihi exinde ratione praeceperitis duce, me nam fore omnino, Deum testor, scitote. Elongari enim potius salubriter, et habitare in monasterii mei desidero solitudine, et ibi Dominum exspectare, qui me salvum faciat a pusillanimitate spiritus et tempestate (Psal. LIV, 9), quam talia diutius cum animae detrimento inutiliter etiam tolerare. O vero quam omnibus, qui in potestate sunt constituti, ut non semel vestrae dominationi suggessi, prodesset, si non tam praecipites ferrent sententias, sed illud beati Job attendissent: Causam, quam nesciebam, diligentissime investigabam! (Job IX, 16.)

[(1422) 1Kb] Aloe, domina, stomachus tumens, mellis non ructuat dulcedinem; et ingeniose fallere gestit, [Col. 0686C] laudans quod odit.





569 EPISTOLA XIV. EVERACLI [(1423) 1Kb] LEODIENSIS EPISCOPI AD RATHERIUM VERONENSEM EPISCOPUM.
[Col. 0687A]

Domino et patri ter beato praesuli RATHERIO, spectatae opinionis viro, magno [(1424) 1Kb] et probatissimo EVERACLUS, servorum Christi servus, suus indignus licet vocari filius, quidquid in Christo Jesu felicius.

1. Hyperbaton cum ambagibus suis omittens, rem ipsam, quanta meae pars vestra sit animae, nudo et aperto sermone me juvat describere, scholastice si non valeo, utinam vel rustice, non ficte tamen, quia pura traho voce, quod latet, arcana non enarrabili fibra; quantum vos sinuoso in pectore fixi, notare gestio. Illud comicum nostis (TERENT., Andr. I, 2): Davus sum, non Oedipus, ut fucatis verbis fallam [Col. 0687B] audientes: sed haec hactenus.

2. Audita vero et attentius percepta legatione vestra mellita, nondum viso vel accepto, quod pio amore misistis, balsamo, litteris vestris adhuc non lectis, [(1425) 1Kb] non minimum erga me, quem cognovi, tam magni et clarissimi viri affectus integer mihi tantillo accumulavit gaudium; liquor pretiosus, cujus fere eram inops, vultum non mediocriter exhilaravit datus. Audito tandem epitheto non meo nomini congruo, quod vestra charitas mihi nulla commendatione actuum meorum apposuit, ultra quam credi potest [(1426) 1Kb] animum laetificavit. Inde centies flexis genibus versus Veronam, vestra quasi lambens vestigia, 570 millies mille vobis rependo gratias. Cujus vero virtutis, si quod in me apparuerit, qui [Col. 0687C] nulla omnino praeluceo, simulacrum nusquam et nunquam, si experimento discere cordi est, a vobis aberit elongatum. Pristinam saepe soleo ante oculos dulcedinem ponere, idque crebris libenter sermonibus [Col. 0688A] repetere, et si mane non, vel post prandia inter bibendum, quomodo me fovistis, ut commanducandum cibum, sicut nutrices infantibus edentulis, in os meum trajecistis. Quid ante, quid post pro tanto beneficio commemorem? Rudis sum et ignarus. Quis enim est vobis aut sapientia, aut probitate, aut optimarum artium studio, aut innocentia, aut ullo laudis genere praestantior? Tulliana vox sonat, [(1427) 1Kb] tuba Ciceroniana intonat (pro Marc.): nullius tantum flumen est ingenii, nulla dicendi, nulla scribendi tanta vis, tanta copia, quae non dicam exornare, sed tuarum virtutum laudes possit enarrare. Patientia si memoretur (si fas est dicere fide salva, ne Deum offendam) tu es ipsa. Non (PERS. sat. 5, v. 112) salivam glutto sorbuisti mercurialem, inque luto fixum [Col. 0688B] potuisti transcendere nummum. Satyricos omittamus, ad simplices redeamus et sanctos. Non modo non rapuisti, sed nec quidem appetiisti aliena; largitus es propria, aliorum condolens miseriis, non felicitatibus invidens alienis, omnibus omnia factus, ut omnes lucrifaceres (I Cor. IX, 22). Nativa vobis supplex tendit manus patria, et ut redeatis invitat. Omnes quotquot sunt utriusque ordinis clericalis seu militaris [(1428) 1Kb] , mente, voluntate, studio, gestu, voce, ut veniatis, clamant, vos videre desiderant. Servitio vobis impendendo nec numerum neque modum praefigimus ullum. Omnia nostra erunt in manu vestra, secundum quod animo vestro insederit, o dilecte Ratheri. Cuncta praevidete, disponite, constituite, et ut libuerit, in omnibus agite. Sub vestro [Col. 0688C] pollice docto et artifice manum ferulae non erubescam subducere. Vos valete, vos plaudite, et gratia Domini nostri vos ab incursu malo tueatur continue.



RATHERII EPISCOPI VERONENSIS OPERUM PARS TERTIA.




[Col. 0689]
SERMONES.



571-577 SERMO PRIMUS [al. II] [(1429) 3Kb] DE QUADRAGESIMA.
[Col. 0689A]

1. Hortor et admoneo vos mecum, si qui in hac mihi estis plebe consimiles, ut aurem cordis prophetico adhibentes consilio dicentis: Redite, praevaricatores ad cor (Isai. XLVIII, 6), cogitet unusquisque nostrum, quare creatus, quare natus, quare renatus, 578 quo pretio, et quare redemptus. Utrumnam debitas gratias retulerit Creatori, factori et Redemptori suo, et ejus, ut dignum fuerat, saluberrimis obedierit praeceptis. Quod si in hoc se non invenit [(1430) 1Kb] , ut optarem, culpabilem; factori, Redemptori, et protectori gratias referens suo, non sibi illud superbe attribuens, humiliter gaudeat, et ab ipso finem in talibus bonum indesinenter exoptet, et ne praevaricator [Col. 0689B] unquam juste vocetur, indesinenter exposcat.

2. Qui vero secus egerunt, ne sese desperent admoneo, sed reminiscentes misericordiae Dei super peccatores innumerabilium exemplorum, converti a suis pravitatibus, dum sani sunt et 579 incolumes, [Col. 0690A] velocissime festinent; ne si dum possunt, non volunt, dum voluerint, non possint. Quod tamen si fecerint, antiquum illum adversarium absque dubio contra se concitabunt, qui totis contra eos sese statim exerens viribus, conabitur eos vitiis implicare prioribus [(1431) 1Kb] . Omnis autem, sicut ait Apostolus, qui in agone contendit, ab omnibus se abstinet (I Cor. IX, 25). Luctaturi igitur contra tam atrocem, crudelem callidumque tyrannum, quoniam quidem isti nobis ad hoc cum Dei adjutorio actitandum generaliter ac specialiter delegati sunt potissimum dies, abstineamus nos [(1432) 1Kb] ab omnibus, quae illum fortiorem, nos imbecilliores omnino efficiunt. Quae sint autem ipsa, Apostolus melius dicat: Obsecro vos, inquit, tanquam advenas et peregrinos abstinere vos a [Col. 0690B] carnalibus desideriis, quae militant adversus animam (I Petr. II, 11). Ecce quid nos imbecilles, quid illum efficiat [(1433) 1Kb] fortem: carnalia utique desideria, a quibus dum non abstinemus, animas nostras expugnabiles facimus. Cum enim nemo nisi alicui militet, et hic expressius, cui carnalia militent desideria, [Col. 0691A] minime dicatur [(1434-35) 1Kb] ; dum adversus animam militare dicuntur, manifeste diabolo militare monstrantur. Nullus enim animarum nostrarum alter est adversarius, nisi ille, qui eas statim invadit, ubi Deus eas justo judicio deserit. Justo autem eas Deus judicio deserit, si eum prius deseruerint ipsae: quamvis et innumeras se deserentes ipse minime deseruerit, sed hoc magis ex misericordia quam ex justitia.

3. Quia igitur carnalia desideria diabolo adversus animas militant nostras, ne dux de nobis triumphet illorum, opponamus illis abstinentiam, et habebimus, Deo adjuvante, victoriam. Convertamur itaque ad Dominum, fratres, in toto corde nostro, in jejunio, et fletu, et planctu (Joel II, 12). Sed a quo, ad quem converti vos putatis monemus [f., moneri]? Ab inimicis [Col. 0691B] utique animarum nostrarum carnalibus desideriis ad amicam illarum abstinentiam; a diabolo, cui militant ipsa, ad Dominum, qui contra illum, si volumus, pugnat pro nobis die noctuque. Sed si volumus contra illum pugnare, studeamus eum a nobis longius propulsare, et a cordibus nostris ejicere, neque eum intra nos ipsi fovere. Sub umbra enim dormit, ut ait Dominus, in secreto calami, et locis humentibus (Job XL, 16). Umbra vero sunt callidi; calamus simulatores, foris itaque placidi, interius vacui; humecta vero loca, luxuriosorum sunt membra, et libidinosa illorum praecordia. Verumtamen noverimus, Domino teste, quia hoc genus nullus neque de se, neque de alio valet ejicere, nisi in oratione et jejunio (Marc. IX, 28). Sed quomodo in oratione a [Col. 0691C] se ejicere diabolum valet, de quo dicitur: Qui avertit aurem suam ne audiat legem, oratio ejus erit exsecrabilis? (Prov. XXVIII, 9.) 580 O utinam enim si non exaudibilis, saltem non esset exsecrabilis oratio nostra! Itemque alibi: Qui avertit aurem suam a clamore pauperis, et ipse clamabit, et non exaudietur (Prov. XXI, 13). Hic profecto quid [(1436) 1Kb] etiam profundius innuitur, quia nisi clamantem ad te adjuves pauperem, non te exaudiet Deus orantem. Jejunas vero, quomodo? nisi a vitiis abstinendo, cum Dominus dicat: Nolite jejunare sicut usque ad hanc [Col. 0692A] diem (Isai. LVIII, 4), et caetera quae sequuntur? Ut igitur a cordibus nostris expellamus diabolum, jejunemus, oremus, eleemosynam secundum possibilitatem faciamus, sed ultra possibilitatem nos voluisse testem Dominum habeamus. Ita enim carnalia desideria, quae adversus animas militant nostras, ipsius adjutorio freti superare valebimus.

4. Sed dicit aliquis: Si ab omnibus quae caro desiderat abstinemus, quomodo vivemus [(1437) 1Kb] ? Nonne esuriens desiderat edere, sitiens bibere, etiamsi non superflue neque sumptuose? Somnum patiens (ut haec tantum de innumeris honeste atque necessario requisitis proferantur) nonne optat dormire? Ad quod respondendum; quia non interdicuntur hoc praecepto necessaria, sed superflua, sed noxia, sed [Col. 0692B] inhonesta, et a Deo prohibita. Unde et alter Apostolus: Carnis, ait, curam ne feceritis in concupiscentiis (Rom. XIII, 14): ubi profecto nobis praecipitur, ut sic corpori necessaria ministremus, ut nulli animum voluptati subdamus; ne, dum ratio domina, caro debeat esse ancilla, propter ancillam dominam conteramus, et imperet quae obtemperare, obtemperet quae imperare debuerat. Abstinentia caeterum nostra nisi sit triformis, est per omnia ad perfectionem inutilis, hoc est, ut primum a meditatione prava, secundo a locutione noxia, tertio ab operatione cessemus, pro Dei timore vel amore, perversa; ut mundati, Deo misericorditer largiente, ab omni inquinamento carnis et spiritus, his sanctis saltem diebus sanctissimum Pascha post ipsos venturum cum gaudio [Col. 0692C] et laetitia celebrare possimus: ipso adjuvante, qui cum Patre et Spiritu sancto vivit et regnat Deus per omnia saecula saeculorum. Amen.



581 SERMO II [al. I]. DE QUADRAGESIMA. ab auctore inscriptus: [(1438) 4Kb] Sermo valde prolixus de Quadragesima Ratherii Veronensis, vel inefficax se vivente, ut est sibi visum, garritus.

1. Cum neminem divinis lateat imbutum dogmatibus, hos quadraginta dies, quos parcimoniae ritu [Col. 0693A] excolendos prae manibus [f. omnibus] tenemus, hoc ideo numero institutos, quod praeter id quod cataclysmo praefigurati fuerint, cum primitus etiam ipsi a Moyse et Elia, legis utique et prophetiae ministris, ipsiusque Domini prophetarum inspiratoris, legis conditoris et impletoris, gratiae largitoris, Evangelii fundatoris continuo sunt jejunio adimpleti, mysticum quid etiam, nec omnino contemnendum designent; mirari non sufficimus illorum superstitiosam observantiam, qui [(1439) 1Kb] non quadraginta, sed viginti diebus distinctim nihil omnino gustantes, viginti vero reliquis ante horam usque ad crapulam et ebrietatem prandiis solemnibus incubantes, 582 Quadragesimam non verentur hujuscemodi nugacitatis observantiam vocitare, cum vigesimam deberent [Col. 0693B] eam potius appellare. Nec putetis, audientes, quod hujusmodi locutionis exordium facientes, eorum reprehendere conemur religiosam devotionem, qui super hoc, quod omnibus legaliter est institutum Christicolis, aut duobus, aut tribus, aut uno saltem in hebdomada die sibi fortius aliquid abstinentiae indicunt, reminiscentes scilicet illius dicentis: Qui illicita commisit, debet a licitis abstinere (GREG.); et: Haec oportuit facere, et illa non omittere (Matth. XXIII, 23); et: Quodcunque supererogaveris, ego cum rediero, reddam tibi (Luc. X, 35), non obliti prolatum: non reprehendimus, inquam, sed laudamus et approbamus; tantum viderint, ne de illis quoque dicatur: Amen dico vobis, receperunt mercedem suam (Matth. VI, 42).

[Col. 0693C] 2. Illorum potius dolenda vesania, qui uno die nihil gustant, [(1440) 1Kb] altero, ut vidisse nos semel [f., non semel] adeo meminimus, ut etiam in sabbato illo sanctissimo, quo missam saltem canere ante vespertinam nulli nostratium conceditur horam, [Col. 0694A] (cum, nisi jejunium usque ad sancti illius sabbatum protrahamus vesperam, peragere nullomodo Occidentalium ritu valeamus Quadragesimam) tertia, proh dolor! hora diei nutare instabilitate gressuum quosdam prae crapula et ebrietate viderimus. Quid illi aliud dicendi fecisse, 583 nisi parasceve quasi Domino jejunasse, Sabbato compensationem jejunii a diabolo ipsam utique crapulam recepisse? Nisi forsitan ita quis desipiat, ut putet Quadragesimam hanc meruisse praerogativam, ut contra constitutionem aliorum temporum aliqua in ea sit dies, quae non mane incipiat, vespera terminetur.

3. Subsimilis vero [(1441) 1Kb] quia et de coena [l. in coena] Domini violatorum Quadragesimae profecto est delinquendi occasio; cum in sanctis legatur canonibus: [Col. 0694B] Si quis in quinta feria majoris hebdomadae dicit solvendum esse jejunium, anathema sit: et rite ejusdem solemnitatis diem colentium maximum post horam diei nonam sit rectissime gaudium; non solvisse defenditur jejunium, qui usque ad eamdem jejunans, diebus ut caeteris, horam, venit ad ecclesiam, coenat cum Domino, id est, corporis et sanguinis ejus ipso die initiata percepit sacramenta, postea in magna laetitia sobrie prandet, pedes pauperum lavat, residens in Dei nomine non superflue bibit, Deo gratias agit, cubitum benedicens Domino, seque ipsius communiens signaculo, pergit. Ante vero nonam horam cum nullius unquam gentis consuetudo nominaverit aliquod prandium coenam; mirari non desinimus, qualiter aliquis ante eamdem [Col. 0694C] [(1442) 1Kb] celebrare audeat ullo modo missam, quae non aliud nisi ipsam continet Domini celebratam ad vesperam coenam, sicut et Sabbati officium resurrectionem Dominicam. Quae nimirum [(1443) 1Kb] utraque illam inanem faciunt occasionem, quam quidam [Col. 0695A] desuper adjectis duobus ad quadraginta praetendunt diebus.

4. Addimus praeterea, quia decimam dierum, secundum beati suasionem Gregorii (lib. I, in Evang. hom. 16. n. 5), Deo non possumus dare, nisi usque ad vesperam Sabbati sancti Quadragesimam studeamus extendere.

584 5. Sciendum sane, quod cum sub una fide sint consuetudines Ecclesiarum diversae; Orientales et longiorem et austeriorem, quam nos, faciunt Quadragesimam: et idcirco paschale gaudium ad horam Sabbati sancti inchoant, ut dicitur [(1444) 1Kb] , (quod nobis licet minime) tertiam. Baptismum enim ut nos, non eo die, sed in Epiphania et Pentecoste dicuntur solummodo, contra instituta licet nostrorum [Col. 0695B] canonum, celebrare.

6. Vituperamus et illorum ridiculosam nimium stultitiam, qui contra concessam nona hora [(1445) 1Kb] diei omnibus sumendi quidlibet licentiam, usque ad noctem quotidie jejunium eligunt protelare, ut nocte quasi cum licentia ventrem valeant ingurgitare. Cum enim de Domino sacra Evangelii proferat lectio, quia Cum jejunasset quadraginta diebus, et quadraginta noctibus (Matth. IV, 2), postea esurierit, nec tamen manducare suadenti consenserit; non exemplo Domini jejunare convincitur, [(1446) 1Kb] qui post jejunium esuriens, gulae appetitum, ut ille tentatorem, non superat, diabolum.

7. Male jejunant et illi, qui quod corpori suo subtrahunt, non pauperibus tribuunt; sed aut suo [Col. 0695C] ventri, aut, quod est nequius, mammonae, id est, cupiditiae daemoni, abstinendo reservant.

8. Illorum quoque Deus non approbat jejunium, qui abstinentiae diebus, detractionibus, litibus, et criminosis inserviunt actibus. Abstinent vino [(1447) 1Kb] , livoris ebrii semper veneno; non comedunt carnes, et rodendo aliorum incessanter lacerant mores; deest eis potionum dulcedo, et cogitationum eos nequam vexat pernoxior amaritudo. Contra illorum igitur et istorum [(1448) 1Kb] dementiam, hoc potius approbamus [Col. 0696A] quod sapientissimus ait Hieronymus: Melius quotidie parum, quam raro sumere satis. Vere, vere, et melius, 585 et contra inanem gloriam tutius. Quis enim hora diei licita cum caeteris te considerans parum edentem aestimare potest, utrum hoc facias Dei timore, an, ut multi, edendi impossibilitate? Biduana sane vel triduana saepe, ut ait jam dictus, jejunia, non Deo, sed vanae gloriae certum est militare.

9. At contra gluttonum ista solet esse defensio, licet non per omnia falsa: Melius est, aiunt, abstinere a vitiis quam a cibis. Sed quomodo abstinet a vitiis, quaeso, qui gulae deservit? Nonne ex octo principalibus vitiis unum triformis est gula, et cum manducando vetitum, homo perdiderit paradisum, [Col. 0696B] non aliquando jejunando, semperque peccando, qualiter quis lucrabitur coelum? Quid, aiunt, nocet, si ante nonam comedam, cum non nisi semel in die manducans, jejunium faciam? Ad quod respondemus: Quid profuit Adae quod non nisi semel de fructu ligni vetiti manducavit, postea ab eodem abstinuit? Nonne ipsa inobedientia divini praecepti reum illum in perpetuum fecit? Qui autem illum de ligno eodem comedere prohibuit, ipse tibi jejuniorum diebus usque ad horam nonam abstinere praecepit. Quod si inobediens ausus fueris praeterire, quod jejunium te putas fecisse?

10. Quare autem triformis dicitur gula, nisi quia primum ejus vitium est ante horam manducare; secundum in hora plurimum manducare? Spernitur [Col. 0696C] [(1449) 1Kb] enim vero, ut ait quidam, a Deo totius diei jure jejunium, quod in vesperam, aut certe in crastinum ventris ingluvie, vel pretiosiorum compensatur multiplicitate, vel saltem suavitate ciborum. Fac, inquiunt, eleemosynam, et quod Deus concedit manduca.

11. Melius dicerent: Fac eleemosynam, jejuna et ora. His enim nisi duabus alis jejunia nostra vehantur, coelum non valent conscendere: orationum videlicet et eleemosynarum juvamine. Haec enim tria [Col. 0697A] mutuo sibi suffragantur ita solamine, ut jejunium eleemosynae et oratio; eleemosynas oratio et jejunium; orationem eleemosynae et jejunium perferant ad remuneratorem facientium, si tamen sinceriter peragantur, absque dubio Deum; hoc vero nisi se invicem adjuvent incessanter suffragio, unum quodlibet eorum duobus aliis destitutum, placare, ut veremur, tria omnia requirentem justum omnino non valent judicem, ac perfectae bonitatis amantissimum Deum.

12. Cum vero ita sit, ut et de orationibus, quae nostrum movent animum, minime sileamus; nobiscum reprehendere non cessamus pariter eosdem, quibus Jacobus ait apostolus: Petitis, et non accipitis, eo quod male petatis (Jac. IV, 3). Male namque [Col. 0697B] petit, qui non petit quod Dominus praecipit, sed quod potius interdicit. Ille namque desiderare et petere nos jubet coelestia, nos contra et 586 desideramus et optamus terrena; ille orare pro persequentibus et calumniantibus, nos e diverso contra persequentes et calumniantes exsecrabiles fundimus preces. Quale autem est illud, quod quidam noctibus psalmodiis et orationibus instant, diebus vero detractionibus, praviloquiis, otiositati et desidiae vacant, cum nox potius quieti, dies sit concessa labori; quod, remur, optime noverat ille, qui postquam dixerat: Media nocte surgebam ad confitendum tibi (Psal. CXVIII 62); et: In matutinis meditabor in te (Psal. LXII, 7); duas videlicet tantum nocti consecrans horas, septies, ait, in die laudem dixi tibi [Col. 0697C] (Psal. CXVIII, 164). Nos vero, fratres, quidquid perperam agitur, cum Dei adjutorio devitantes, atque apostolici illius non immemores: Sive vigilemus, sive dormiamus, simul cum Christo vivamus (I Thess. V, 10), in noctibus extollamus manus, id est, opera nostra, in sancta, et benedicamus Domino (Psal. CXXXIII, 2): post quietem vero surgentes, ut juxta eumdem Apostolum, et jam silentes sine intermissione nos orare debere credamus, illius dicentis omnimodis recordemur: Qui avertit aurem suam ne audiat legem, oratio ejus erit exsecrabilis (Prov. XXVIII, 9). At contra veri adoratores adorabunt Patrem in spiritu et veritate, Dominica nobis dicitur voce (Joan. IV, 23). Petamus quoque a Deo non quod nos prohibet cupere, sed quod imperat desiderare, [Col. 0697D] ut nobis respondere dignetur quod Salomoni sapientiam postulanti respondit (III Reg. III, 11). Cui nimirum responso illud Evangelium concinit: Quaerite primum regnum Dei et justitiam ejus, et haec omnia, id est corpori necessaria, adjicientur vobis (Luc. XII, 31).

13. Quales autem, quam exaudibiles illorum sunt preces, qui tempore orationis, ut ita dicamus, omnia peragrantes, furtum etiam plerumque, latrocinia, homicidia, adulteria, fornicationum etiam [Col. 0698A] multimoda genera, et his similia meditantes quamplurima, neque Dei, quem rogare videntur, neque illius rei, pro qua rogant, ullo modo recordantur: quid, quaeso, rogant? quem rogant? pro quo rogant?

14. Verum quia daemonum hoc agitur insidiis, invidentium utique profectui orationis, cum et curae saeculares, et quae saepius videmus, loquimur, audimus, ad hoc nimium impediant faciendum; praeter alia [(1450) 1Kb] (faciendum est) nobis quod caecus ille in Evangelio legitur fecisse: quem cum praetereuntes increparent ut taceret, multo magis clamabat: Fili Dei, miserere mei (Marc. X, 48). Os sane nostrum (verissime veracissimi in hoc utamur sermone) tanto minus exauditur in prece, quanto magis inquinatur [Col. 0698B] turpi locutione.

15. De orationibus itaque quoniam quidem satis pro tempore diximus, ad eleemosynas veniamus. Eleemosyna cum a misericordia vocabulum trahere videatur [(1451) 10Kb] , nulla congruentius principatum in ordine, ut nobis videtur, potest habere, quam illa, de qua Sapiens admonet ita: Fili, miserere animae tuae placens Deo (Eccli. XXX, 24): ut videlicet 587 illud nobismetipsis primitus misericordiae impendamus, ut quae Deo placent, agere satagamus: et quia proximum sicut nosmetipsos diligere jubemur, eumdem recto consilio, ubi commodum visum fuerit, sive arguendo, sive obsecrando, sive increpando, in viam Domini dirigamus; corporis si indiget necessariis, de justis laboribus nostris illi secundum [Col. 0698C] quod possumus praebeamus. Scriptum quippe tenemus: Qui offert sacrificium ex substantia pauperis, sic est quasi qui victimat filium in conspectu patris sui (Eccli. XXXIV, 24). Hoc vero facientes, illius Domini recordemur: Cum facis prandium aut coenam, noli vocare divites, quia habent retribuere tibi; sed voca pauperes, et retribuetur tibi in resurrectione justorum (Luc. XIV, 12-14). Quamvis nemo in ea re sit dives, in qua solatio indiget; ac per hoc quod illi largimur, non diviti, sed conferimus indigenti, tantum pro Dei reverentia, et pro Christi hoc faciamus amore, illius utique ducti auctoritate praecepti: Quae vultis ut faciant vobis homines, et vos facite illis similiter (Matth. VII, 12). Quod enim de mammona [Col. 0698D] iniquitatis amicos nobis facere suademur (Luc. XXI, 9), non propterea dicitur, ut uni auferamus quod alteri tribuamus, cum juxta Augustinum, melius sit nulli dare, quam alicui tollere; sed ut noverimus, quia divitiae cum omni sint saeculo communiter datae, a nullo congregari sine avaritiae malo valent ullo modo. Omnis enim, ait Hieronymus, dives, aut iniquus, aut iniqui est haeres. Et quia Psalmistae dicitur voce: Beatus qui intelligit super egenum et pauperem (Psal. XL, 2); demus operam ut qui plus indiget, plus utique accipiat; qui minus, similiter [Col. 0699A] minus. Et quia hoc quoque nobis praecipitur, tribuamus potius bono quam malo, si tamen eos valemus discernere; si non, sequamur dicentem: Ne eligas cui miserearis. Caveamus etiam, ne quem exasperemus importunius licet rogantem: Hilarem enim datorem diligit Deus (II Cor. IX, 7). Et quia, beatus, ut ait Ambrosius, bonorum exhibitio saepe per moram contraxit offensam, praebeamus solliciti aurem dicenti: Ne dicas amico tuo: Vade et revertere, et cras dabo tibi, cum statim possis dare (Prov. III, 28). In his vero omnibus hoc attendamus, ut non pro inani gloria, sed pro Dei jussione, et communis naturae consideratione, bonum quod facimus, agere studeamus, Domino ita jubente: Te autem faciente eleemosynam, nesciat sinistra tua quod faciet [Col. 0699B] dextera tua (Matth. VI, 3). Quanquam et hoc dicto praecipi possit videri, ut in nostra eleemosyna nil possit inveniri, quod de sinistro opere, id est, de injusto sit acquisitum labore: sequitur [(1452) 1Kb] magis ostentationem innuat hoc dicto notari. Ut sit, inquiens, eleemosyna tua in abscondito, et Pater tuus qui videt in abscondito, reddet tibi (Ibid., 4). Dicente quoque Apostolo: Qui parce seminat, parce et metet (II Cor. IX, 6); et quia sicut aqua exstinguit ignem, ita eleemosyna exstinguit peccatum (Eccli. III, 33); consideremus, maximo igni injecta modica quid faciat 588 aqua. Ad quam considerationem non modice valet consilium, quod Tobias aequivoco praebuit filio: Fili, inquiens, si multum tibi fuerit, abundanter tribue; si parum, etiam ipsum libenter [Col. 0699C] impertiri stude (Tob. IV, 9). Nihil enim Deo charius bona voluntate, cum et calix aquae frigidae cum bona voluntate largitus remunerationis mercede non careat, ut ipse ait in Evangelio Dominus (Matth. X, 42). Cui canit Psalmista devotus: In me sunt, Deus, vota tua (Psal. LV, 13), id est, voluntas, quam tibi cuncta cernenti offero bonam. Quocirca si tam pauper est quis, ut nihil penitus quod tribuat habeat; semetipsum si tribuat, sibi sufficere credat. Dictum est enim: Omni petenti te tribue (Luc. VI, 30), id est, et cui tribuis, et cui non tribuis, te tribue. Verbi gratia, rogat aliquis sibi tribui panem, et non habes quem tribuas panem; tribue te, id est, tuam bonam voluntatem qua utique tribueres illi, si habuisses, libentissime panem; et quia sermo bonus [Col. 0699D] super datum optimum (Eccli. XVIII, 17), enitere pro viribus, ut si deest manui, quem porrigas, cibus, sermo linguae non desit, quem respondeas, bonus.

16. Quia vero omnia haec sine charitate, mirabile dictu! exhibita, nihil teste proderunt Apostolo, qui ait: Si distribuero in cibos pauperum omnes facultates meas, et si tradidero corpus meum ita ut ardeat: charitatem autem non habuero, nihil mihi [Col. 0700A] prodest (I Cor. XIII, 3). Ut ejusdem charitatis jura servare queamus illaesa, praebeamus cordis aurem dicenti: Si offers munus tuum ad altare, et ibi recordatus fueris quia frater tuus habet aliquid adversum te; relinque ibi munus tuum ante altare, et vade prius reconciliari fratri tuo; et tunc veniens offeres munus tuum (Matth. V, 23-24). Quod si ille, qui laedendo fratrem, in aliquo contristavit eumdem, suasit [(1453) 1Kb] agere non dedignatus Domini; ille qui laesus adversus fratrem aliquid habet, taliter se quoque monenti surdam mentis non praebeat aurem: Cum statis ad orandum dimittite si quid habetis adversus aliquem, ut et Pater vester coelestis dimittat vobis peccata vestra. Quod si vos non dimiseritis, nec ipse dimittet vobis peccata vestra (Marc. XI, 25-26).

[Col. 0700B] 17. Sunt vero contra nostri consimiles, ad dimittendum quod in Deum committitur perfaciles; quod contra illos agitur, odiis si possent perpetuis insectantes; cum magis charitas exposceret ut contra se acta facile dimitterent, contra Deum vero perpetrata rigidissime vindicarent, non immemores tamen dicentis: Qui sine peccato est vestrum primus in illam lapidem mittat (Joan. VIII, 7). Nullum praeterea bonum compensatione mali fieri debere credamus; ut videlicet ideo jejunes, ideo eleemosynas facias, ideo orationibus aerem istum fatiges, ideo quod contra te est perpetratum dimittas, ut aut adulterium, aut fornicationem, aut aliquid simile quasi impunite facere credas, cum nulli promittatur peccatorum venia, nisi qui conversus reliquerit ea.

[Col. 0700C] 589 18. Talia igitur cum nostra tanquam contemptibilia sint, proh dolor! jejunia, orationes quoque et eleemosynae; de nobis deploratum per Jeremiam valemus timere: Viderunt eam hostes, et deriserunt Sabbata ejus (Thren. I, 7); et per alium nobis Dominum praecepisse: Nolite jejunare sicut usque ad hanc diem (Isai. LVIII, 4).

19. Teste vero Apostolo, cum quod sine fide agitur peccatum sit (Rom. XIV, 23), ipsa vero sine operibus fides cum otiosa vel mortua sit (Jac. II, 20); deceptores illos praeterire nullatenus animarum debemus, qui contra confirmationem catholicae fidei, in qua continetur, quod venturus sit Dominus judicare vivos et mortuos (Symbol. Athanas.), et saeculum per ignem; et: Qui bona legerunt, ituri in vitam aeternam; [Col. 0700D] qui vero mala, in ignem aeternum (Joan. V, 29), impunitatem omnibus baptizatis promittunt miserrimi scelerum. Ita, inquiunt, pius est Deus et misericors, ut neminem Christianum permittat intrare in infernum. Quanquam verum dicerent, si Christianum fore illum solummodo, qui Christi voluntatem facit, credere possent. Cum vero Petrum audiant dicentem apostolum: Melius fuerat eis non cognoscere [Col. 0701A] viam veritatis, quam post cognitionem retrorsum converti (II Petr. II, 21); de quibus, quaeso, dictum conjiciunt?

20. Et cum ordines quatuor sacra teneat auctoritas in judicio extremo futuros: unum scilicet, qui judicet cum Domino; alterum, qui per judicium remuneretur; tertium, qui per judicium damnetur; quartum, qui neque per judicium illum [l. illud] remuneretur, neque damnetur, cum scriptum in Evangelio sit: Qui autem non credit, jam judicatus est (Joan. III, 10); et Psalmistae verbum [f., verbo] dicatur: Ideo non resurgunt impii in judicio (Psal. I, 5), quasi apertius dicat: Et si quidem resurgunt, non ideo resurgunt ut judicentur, quia jam sint judicati, sed ideo resurgunt, ut, receptis corporibus, illuc eant ubi [Col. 0701B] ante saecula sunt destinati (impios autem istos intelligere solummodo debemus incredulos, et minime baptizatos); quis ergo damnatus tertius ordo tibi videtur, nisi credentium, id est baptizatorum existere, qui pro eo quod fidem habuerunt, sed operibus fidei, quae illic requiruntur, caruerunt, juste damnati in ignem sunt aeternum, qui absque dubio infernus erit, ituri.

21. Constat ergo certissime Dominum quemdam ideo monuisse: Ecce sanus factus es, vade, jam noli peccare, ne deterius tibi aliquid contingat (Joan. V, 14); et alio loco dixisse: Fiunt novissima hominis illius pejora prioribus (Matth. XII, 45), ut intelligas tanta humiliatione Dei de coelo ad terram pro hominibus descendentis, tot indignitatibus, tot opprobriis ab eo perlatis, fame, siti, lassitudine, sputis, genuflexionibus [Col. 0701C] irrisoriis, falsis testimoniis, aceto, felle, spinea corona, ad postremum crucis patibulo, lateris perfossione, effusione sanguinis et aquae, manuum pedumque confixione, ignominiosae mortis opprobrio redemptos, sacro baptismate lotos, Spiritus sancti illuminatione ditatos, cognitione voluntatis Dei locupletatos, 590 male agentes diutissime toleratos, flagellis paternaliter eruditos, promissionibus dulcissimis attractos, honoribus variis tam saecularibus quam ecclesiasticis infulatos, commodorum inaestimabilium blanditiis invitatos, infinitissimis aliis beneficiorum praerogativis ditatos, majora mereri juste tormenta, quam illos quibus talia concessa sunt nulla: Cui enim plus committitur, plus ab eo exigitur, ut ait quidam Benedictorum non infimus (S. Benedict. [Col. 0701D] regulae c. 2); et: Servus qui scit voluntatem domini sui et non facit, digne plagis multis vapulabit (Luc. XII, 47).

22. Sed quia omnipotens est Deus, et ejus pietas nihil aliud, quam ipse est Deus; omnipotens vero pietas ejus, uti et justitia ejus, [subaudi nihil aliud quam ipse est Deus] de quo saltem dubitare apostaticum credimus esse; ad illam, dum vivimus, nos conferamus. Mortui enim nihil omnino faciemus, sed quod [Col. 0702A] fecimus recipiemus. Quod et si aliquis pro nobis aliquid fecerit boni, etsi non proderit nobis, proderit illi. De illis vero purgatoriis post obitum poenis, nemo sibi blandiatur, monemus; quia non sunt statutae criminibus, sed peccatis levioribus, quae utique per ligna, fenum et stipulam designantur (I Cor. III, 12). Sed quid agimus his ita pro certo constantantibus, qui novimus quosdam prava consuetudine, quosdam sacramento, quosdam etiam maleficiis, aut quibusdam aliis, ut praetendunt, inevitabilibus causis ita obligatos, ut erigi ad emendationem nullo modo valeant, quid eis dicere valeamus? quod consilium dare? Quidquid enim eis dixerimus, hoc procul dubio respondebunt, etsi non verbo, effectu attamen operis, quod illi de Evangelio ad coenam [Col. 0702B] vocati (Luc. XIV, 18, 20), et verendum ne similiter ab invitante relicti, pereant, ut Pharao, indurati.

23. Hi nimirum sunt enim, qui cum liberi esse valerent, immiserunt sponte sua in rete pedes miseri suos, et in ejus maculis ambulantes (Job XVIII, 8), dum expediunt se ab uno, in aliud incidunt periculum, et metuendum ne inevadibiliter a Domino conclusi. Sed enitamur, dicamus aliquid. Suademus illis ne in desperationis se praecipitent ullo modo barathrum, ignari quid eis sit destinatum. Nescit enim, ait, homo, Scriptura, utrum odio an amore dignus sit, sed omnia in futurum servantur incerta (Eccle. IX, 1). Quatriduanum recogitent Lazarum suscitatum; clament cum caeco illo importunius; jejunando utique, orando, eleemosynis insistendo, non ut peccare [Col. 0702C] eis tamen liceat, sed ut a peccato eos per misericordiam liberari contingat; vociferentur cum Chananaea, dicentes: Miserere mei, fili David; anima mea male a daemonio vexatur (Matth. XV, 22); et: Noli, Domine, noli vinci a malo meo, sed vince in bono tuo malum meum (Rom. XII, 21); et: Eripe me Domine, ab homine malo, a viro iniquo libera me (Psal. CXXXIX, 2), utique me, et tibi factori ac redemptori meo piissimo restitue me; quod utique misericors agis, si quod contra te meditor, [(1454) 1Kb] me, velim, nolim, omittere facis. Si autem meos mortiferos conatus prosperari permittis, quam mihi fiduciam evadendi relinquis? Et si a 591 praesentibus malis non cesso, quam veniam de praeteriti, spero? Gemensque talium quis instanter quasi conquerendo, [Col. 0702D] donec exaudiri mereatur, proclamet: Usquequo exaltabitur inimicus meus? Respice et exaudi me, Domine Deus (Psal. XII, 3); et: Fac mecum, Domine, signum in bono, ut videant qui oderunt me, et confundantur, quoniam tu, Domine, adjuvisti me, et consolatus es me (Psal. LXXXV, 17). His [(1455) 1Kb] et hujusmodi clamoribus aures exaudire cupientissimi Domini, corde, ore manuque fatigans, nisi ante terminum vitae quiescat; forsitan pietas illius (qui [Col. 0703A] cum vult, potens est de lapidibus filios Abrahae suscitare (Matth. III, 9): Qui non vult mortem peccatoris, sed ut convertatur et vivat (Ezech. XXXIII, 11) sanctorum precibus pulsata respondebit et illi, quod idem instanter clamanti: O mulier, inquiens, nusquam huc scilicet viriliter agens, sed mollitia muliebri vitiis enerviter succumbens, magna est nunc fides, id est orandi perseverantia, tua; fiat tibi sicut vis (Matth. XV, 28): et sanabitur anima illius in illa hora: quod nobis omnibus praestare dignetur Redemptoris nostri clementia.

24. Est et alia pereuntium in perpetuum evidens approbatio, quod cum tres in Evangelio legamus mortuos a Domino suscitatos, quartum sibi nuntiatum noluerit suscitare, sed econtrario dixerit: [Col. 0703B] Dimitte mortuos sepelire mortuos suos (Matth. VIII, 22). Tres vero isti mortui tria significant morientium animae genera: unum scilicet in occulto, aliud in publico, tertium in consuetudine, quod et foetere dicitur, id est desperatione recuperandi vicinos inficere; sed quia Deo nil est impossibile, et tales ab initio omnes fuerunt in oculis ejus, quales in fine futuros illos praevidit, dilexisse eos comprobatur, cum insperata eorum emendatio cernitur. Quartum vero illud genus est mortis, de quo Psalmistae dicitur voce: Quoniam laudatur peccator in desideriis animae suae; et iniquus benedicitur (Psal. X, 3); et de quibus propheta: Popule meus, qui beatum te dicunt, ipsi te decipiunt (Isai. III, 12). Cum enim quis et malum quod facit ipse defendit, et adulantium [Col. 0703C] attollitur insuper laudibus, nunquam ad sui cognitionem rediens, ut sepulturae mortuus aggere, ita ille adulantium falsa premitur infelicissimus laude. Nunquam utique reviviscit, qui se mortuum fore nunquam cognoscit; nec ad salutem redit, qui salute se indigere minime credit. In perpetuum ergo periise non dubitatur, qui tali fine defungitur. Quod genus mortis summopere cavere cum Dei auxilio laboremus, nec adulantium mendaciis de nobis credamus, sed peccata nostra et ipsi accusemus, et accusantibus non irascamur. Non ergo leve putet quis se committere peccatum, cum aliquem male agentem falsis laudibus attollit, cum Dominica voce de se dici, quod mortuus mortuum sepeliat, audit: [Col. 0703D] irrecuperabiliter enim eum interficit, qui fortassis ad emendationis vitam resurgeret, nisi eum ille suis adulationibus incessanter obrueret.

25. Cum vero octo, ut beatus fatetur Augustinus (De Mendac. c. 14), 592 sint mendacii genera, adulatorum est inter omnia, fateor, pessimum. Illi enim praecipue et interfectores et sepultores sunt animarum, regum maxime, ducum, comitum, episcoporum, abbatum, ac saeculi hujus potentium, non veriti terribile illud per prophetam Domini maledictum: Vae qui dicitis malum bonum, et bonum malum (Isai. V, 20), etc. Quorum mortifera praeconia ita Job, ita post Jeremias typice maledixisse leguntur: [Col. 0704A] Pereat, inquit, prior dies, in quo natus sum, et nox in qua dictum est: Conceptus est homo (Job III, 3); alter vero: Maledictus, ait, qui annuntiavit patri meo, dicens: Natus est tibi puer masculus (Jer. XX, 15); Psalmista contra illos auxilium Domini imprecando: Avertantur statim erubescentes, qui dicunt mihi: Euge, euge (Psal. LXIX, 4).

26. Abstinere vero tanto magis nos oportet ab omni mendacio, quanto certius illud a diabolo procedere valemus advertere, Domino ita de eo testante: Cum loquitur mendacium, ex propriis loquitur, quia mendax est, et pater ejus (Psal. V, 7), utique mendacii (Joan. VIII, 44). Et Psalmographus Domino dicat [f., dicit]: Perdes eos qui loquuntur mendacium (Psal. V, 7). Quod tamen si de omni mendacio intelligamus, [Col. 0704B] nullum a perditione liberum judicamus; dicit enim alibi idem: Omnis homo mendax (Psal. CXV, 11). Ergo tu ipse haec dicens mendax propheta? Absit, nam et illic certum quoddam, quod perditionis filii solummodo loquuntur, dixi mendacium, et omnem hominem in extasi [(1456) 1Kb] , id est, in contemplatione veracitatis Dei, vocavi mandacem; sicut et Ecclesiastes meus (Eccle. III, 19), et post illum Apostolus (Rom. VIII, 20), vanitati subjectum. Quam praeterea noxium sit omne mendacium, alius nos admonet dicens: Os quod mentitur, occidit animam (Sap. I, 11); et: Falsus testis non erit impunitus (Prov. XIX, 5).

27. Mendacium sane quam longe a praesulibus Ecclesiae debeat esse, invectiva cujusdam sententia [Col. 0704C] hujusmodi, ac populorum consuetudine trita, valemus advertere: Verba, inquiunt, sacerdotis aut vera aut sacrilega. Quam e contrario autem veritas sit Deo dilecta, ipse de se loquens Deus homo demonstrat, cum ait: Ego sum via, veritas et vita (Joan. XIV, 6); et per prophetam: Pacem et veritatem diligite, ait Dominus Deus (Zach. VIII, 19); Pascha cujus celebrare in azymis sinceritatis et veritatis nos monet Apostolus (I Cor. V, 8). Et cum quaedam populi sui acta reprobasset, subjecit: Haec sunt ergo verba, quae facitis, loquimini veritatem unusquisque cum proximo suo (Zach. VIII, 16); et replicans: Veritatem et justitiam judicate in portis vestris. (Ibid.)

28. Ecce, fratres et filii (Deus concedat) ab ipso clementer respecti, ecce quanta commemoravimus [Col. 0704D] vera mala, quanta falsa bona, quanta etiam mista bonis mala. Quid nobis agendum ad ista, nisi, ut praediximus Dominum praecepisse, non ita jejunemus, non ita oremus, non ita eleemosynas faciamus, sicut usque ad hanc diem jejunavimus, oravimus eleemosynas fecimus, ne hostibus nostris, malignis utique 593 spiritibus, occasionem nos amplius deridendi praestemus. Sed rationabiliter in simplicitate cordis Domino servientes, curemus primitus ne bona nostra falsa sint. Curemus ne nulla dehinc, ne pauca post, ne inordinata [subaudi sint], illiusque nunquam obliti consilii, quod datum, infructuose licet, cuidam [Col. 0705A] legimus ita, Peccasti, quiesce (Eccli. XXI, 1). Nostrorum cujusdam perlepidam ei concinentem recolamus pariter istiusmodi sententiam: Noli esse malorum factor, et eris occisor, utique malorum factorum; illiusque non immemores: Fili, inquit, ne adjicias peccatum super peccatum, dicens: Misericordia Dei magna est (Eccli. V, 5); et quod sequitur cogitantes non adeo despiciamus, ut precibus ad placandum illum compositis, et tam pravis ut usque nunc jejuniis, orationibus, eleemosynis, et rationi contrariis vigiliis, nos eum, qui invisibilis omnibus penetrat suo universa intuitu, deludere posse credamus. Sed si volumus ei placere, sicut praecepit, studeamus illi servire, ut peccatorum remissionem accipere, et gratiam ipsius mereamur recuperare ipsius solummodo [Col. 0705B] pietate, quam perdidimus arbitrii nostri merito libertate.

29. Finem sane loquendi cum hic [(1457) 1Kb] nobis putavissemus occurrere, occurrit econtrario non silere valendi omnimodis ratio. Haeresis [(1458) 1Kb] namque ex antiquis quaedam hic apud nos, cum exhausta ubique crederetur, consopita potius apparuit, quam mutuato a Graecitate vocabulo Anthropomorphitarum etiam Latinitas appellare consuevit. Nudius enim tertius quidam nostratium retulit nobis presbyteros Vicentinae dioecesis, nostros utique vicinos, putare corporeum Deum esse; hac siquidem occasione inductos, quod in Scripturis legatur: Oculi Domini super justos, et aures ejus in preces eorum (Psal. XXXIII, 16); et: Manus tuae fecerunt me (Job X, [Col. 0705C] 8); et: Faciamus hominem ad imaginem et similitudinem nostram (Gen. I, 26); cum utique haec similitudo, vel dissimilitudo, non ad corpus, sed ad solam pertineat animam, quae est utique spiritus, quanquam circumscriptus et comprehensibilis spiritus, et hujuscemodi in Scripturis alia [subaudi legantur], non intelligentes stultissimi, quod tam inexcogitabilis, tam inscrutabilis, tam ineffabilis, tam incomprehensibilis est Deus, ut nihil proprium effari de eo humanae locutionis valeat usus.

30. Quis enim audeat solummodo cogitare (ut hoc unum proferamus de multis) quod per naturam Christus fuerit vermis aut scarabeus? Et tamen per quamdam similitudinem ipse de se, quamvis figuraliter loquens, veraciter dicit: Ego autem sum [Col. 0705D] vermis, et non homo (Psal. XXI, 7); et per prophetam: Scarabeus de ligno clamabit (Habac. II, 11 ex LXX). Quod cum nos non modice permovisset [(1459) 1Kb] , proh nefas! nobis commisso gregi eamdem adeo comperimus perfidiam inhaesisse, ut facto de periculo in populo sermone, et spiritum esse Deum, incorporeum, 594 invisibilem, intractabilem, et inaestimabilem, Scripturarum testimoniis approbato, [Col. 0706A] quidam, heu dolor! nostrorum murmurando dicerent etiam sacerdotum: Quid modo faciemus? Usque nunc aliquid visum est nobis de Deo scire; modo videtur nobis quod nihil omnino sit Deus, si caput non habet, oculos non habet, aures non habet, manus non habet, pedes non habet. Ad quod uni eorum istud praebemus responsum: Stolidissime ergone anima tua, vel mea nil tibi esse videtur pro eo quod eam videre non vales? Quale vero caput habet anima tua, quas manus, quos pedes, quae alia membra? Monstra mihi saltem si vales colorem ejus; si non vales, ego ejus tibi demonstro valentiam. Statue mihi hic duo corpora, unum cum anima, aliud sine anima. Quod ex illis duobus videbit, audiet, loquetur, ambulabit? illud quod est cum anima, an illud in [Col. 0706B] quo non est anima? Non dubium, quin illud quod habet animam, respondebis. Ego econtra: Quare non illud quod animam non habet? nimirum quia deest illi ipsa vis, ipsa potestas, ipsum inaestimabiliter melius atque validius, quod illud regebat, ut aliquid faceret, sine quo nihil omnino facere poterat: nihil enim esse visibilium, quod non ab invisibili regatur, ratio docet.

31. Ecce invisibilis anima quam potentior sit, quam visibile corpus. De ipsa vita animae quid tibi videtur? Nonne ipsa invisibilior multum, quam ipsa est anima? Quid autem ipsa valeret anima, imo quid ipsa esset anima sine vita? Absque dubio nihil: legitur enim ita: Factus est primus Adam in anima vivente, secundus in spiritu vivificante (I Cor. XV, 45). Si ergo [Col. 0706C] anima, quae utique spiritus est, tantum valentior est corpore, ut sine illa se saltem non possit movere; vita vero animae, quae utique invisibilior est, tantum potentior anima, ut sine illa saltem possit nec esse spiritus vivificans, qui utique Deus est; et quo Deus invisibilior, eo omnibus interior adeo spiritus, si regulariter ita dici valeret, invisibilissimus omnium spirituum spritus, et spiritus spiritissimus omnium appellari possit spirituum: et quo omnibus spiritibus invisibilior, eo omnibus interior; et quo interior, eo magis credendus omnium rector, inspirator, motor, vivificator spirituum, sicut anima omnium corporum, imo sicut vita omnium viventium, et tanto praestantius, quanto ineffabilius atque potentius.

[Col. 0706D] 32. Sicut enim anima nihil esset si non esset vita, ita omnis creatura sive visibilis, sive invisibilis, sive corporea, sive incorporea, nihil omnino esset, si non esset Deus omnia utique, ut ita dicatur, animans, sicut vivificans Spiritus, qui quo omnibus interior, eo est invisibilior; sicut et spiritus in corporibus eo interior, quo invisibilior, eo invisibilior, quo usque ad ineffabilitatem [Col. 0707A] interior, ac per hoc usque ad omnipotentiam 595 ita potentior, ut quidquid est, per ipsum sit; quidquid vivit, per ipsum vivat, quidquid movetur, per ipsum usque ad ineffabilitatem iterum moveatur. Usque ad ineffabilitatem vero protulimus, quia recolimus motus homicidarum, furum, adulterorum, qui utique nisi a Deo ipsum habent, quo pessime abutuntur miseri, motum, cum a seipsis malae motionis habeant vitium.

33. Tanta igitur vis, tanta potestas, tam inaestimabilis, tam impenetrabilis natura, tam inscrutabilis substantia, tam incomprehensibilis deitas, tam immensurabilis magnitudo, tanta de se ipsa universa irradians pulchritudo, tam cuncta visu intimo penetrans aspectus, tam omnia continens invisibilis [Col. 0707B] manus, tam universa illuminans claritas, tam omnia supereminens proceritas, tam cuncta concludens profunditas, tam omnia faciens operatio, tam nihil inaccessibiliter inaccessum relinquens immobilis motio, tam omnia nutriens sapida dulcedo, tam cuncta discernendi non impotens flatus, tam subtilis universorum non modo voces [(1460) 1Kb] , sed intentiones a longe cognoscens, cui tacendo Moyses utique clamasse refertur, auditus. Et ne in infinitum ducamus, quem finire omnium qui fuerunt, sunt aut erunt, non valuerunt, valent, valebunt loquendo sermones; illud ineffabile, illud inexcogitabile omnibus esse; ille ad postremum incircumscriptus, ubique totus, nusquam minor, nusquam major, qui coelorum continet thronos, et abyssos intuetur, [Col. 0707C] montes ponderat, terram palmo concludit, cui coelestia, terrestria, et inferna genuflectunt omnia, spiritus, qui est utique Pater, et Filius, et Spiritus sanctus, unus Deus, singillatim spiritus, indivisibiliter spiritus, qui est super omnia et per omnia, et in omnibus benedictus in saecula Deus. Nil tibi videtur, eo quod non habeat, quod videre valeas, corpus? Nec legendo discere, aut a legentibus sciscitari curasti, qui sint illi super justos oculi Domini? (Psal. XXXIII, 16) quae aures ejus in preces eorum? quis vultus ipsius super facientes mala, ut perdat de terra memoriam eorum? (Ibid., 17.) quae manus, qui pedes? sed omnia haec fabrili revolvens insipientissime cogitatu dixisti, non in corde solum, sed multo vesanius in me: Non est Deus; imo turpius: [Col. 0707D] Nihil est Deus, si non habet pedes et manus. Cum potius eo ipso quo rationalis es conditus, deberes ex ratione colligere eum qui te condidit, eo magis Deum esse, quo minus eum vales conspicere. Quem nimirum, ut beatus ait Gregorius, jam videre est, jam rationem illius ratiocinando conspicere; cujus tunc aliquid quasi ex parte cognoscimus, quando eum nos digne cognoscere non posse sentimus; [Col. 0708A] tunc eum quasi ex parte videmus, cum a nemine videri eum posse non ignoramus.

34. Consideravimus, inquiunt, et non erat aspectus, 596 unde nec reputavimus eum (Isai. LIII, 3). Quod quidem illi tui complices de incarnata pro nobis Dei sapientia leguntur dixisse: tu vero insanius de tota Trinitate, imitatus utique eos, qui dum Moyses tardaret in Sinai monte, dixerunt ad Aaron fratrem ejus: Fac nobis deos qui praecedant nos; Moysi enim nescimus quid contigerit (Exod. XXXII, 1). Ita et tu cum te fastidisset de Aegypto, id est, de tenebris ignorantiae ad lumen cognitionis invisibilis Dei adduci; quoquomodo idola tibi in corde coepisti stultissime fabricare, immensitatisque Dei oblitus, magnum quemdam quasi regem in throno aureo [Col. 0708B] videlicet sedentem depingere, militiam angelorum quasi quosdam homines alatos, ut in parietibus soles videre, vestibus albis indutos ei assistere; cum et illi spiritus sint, et pro sua natura invisibiles, et cum hominibus apparent, non in sua natura, sed in specie, quam illis Deus aut ex isto aere corporeo licet tenuissimo dare vult, aut unde vult, aut si ei, ut [subaudi placuit.] in primordio omnigenae creationis, placet, ex nihilo, uti videri corporalibus oculis possint, apparent, vocemque ex aere eodem aereis, ut ita dicatur, ipsi labiis et faucibus ac gutture nobis incomprehensibiliter, sed tamen his, quibus divinitus hoc videre, vel audire conceditur, cognoscibiliter reddunt.

35. Secunda, inquiunt, feria Michael archangelus [Col. 0708C] Deo missam celebrat. O caeca [(1461) 1Kb] dementia! Quae tibi enim videtur causa, quae apud nos primam vel secundam facit feriam? nonne solis ortus et ejus occubitus? Et quis est sol alius in coelo, nisi Sol justitiae, cum Patre et Spiritu sancto, Christus? An adeo insanis, ut putes noctem esse in coelo, cujus illuminatio crastinam faciat diem? Quomodo ergo lux illic aeterna, si obscuritas eam interpolat ulla? In quali templo canit sanctus Michael missam, cum Joannes in Apocalypsi dicat: Templum non vidi in ea? (Apoc. XXI, 22.) Dominus, ait, in templo sancto suo: Dominus in coelo (Psal. X, 15). Vis de illo templo tibi quod nunc cordi occurrit, respondeam? Dominus in utero matris virginis non relicto [Col. 0708D] Patre in coelo, uno utique eodemque momento et in coelo, et in Virginis utero: sed in coelo intemporaliter, in matre ex tempore: Sedes super thronum, ais, dicit Psalmista, qui judicas aequitatem (Psal. IX, 6). Nos quoque qui sedes super cherubim. (Psal. LXXIX, 2) saepe cantavimus; et intelliximus cherubim plenitudinem scientiae interpretari, et quod thronum hoc, hoc idem cherubim appellari, hoc est, angelicum spiritum, imo [(1462) 1Kb] legiones utraque [Col. 0709A] haec angelorum. Super quem autem angelorum non sedet Dominus, cum et de anima justi legatur, quod sedes sit sapientiae, sapientia vero Dei Patris Deus Filius sit? Quo vero sedet sapientia sine eo, cujus est sapientia?

36. Verum quia haereticum hoc proprium est, ut confutari oppido, vinci vero non leviter 597 valeant; tota ista allegatione, non quid sit Deus, sed quid non sit, si possimus persuadere, id est, quod nec corporeus, nec visibilis, nec aestimabilis sit, utpote spiritus spirituum, invisibilissimus omnium spirituum; confutatos veritatis inimicos gaudeamus. Vos autem, o filii, quibus loquimur, hoc admonemus, ut abjectis hujusmodi nugis atque mendaciis, illius monentis non immemores; Altiora [Col. 0709B] te ne quaesieris, et profundiora te ne scrutatus fueris (Eccli. III, 22), multi enim sunt, qui, dum discipuli fieri dedignantur veritatis, magistri fiunt erroris, non intelligentes scilicet, neque quae loquuntur, neque de quibus affirmant (I Tim. I, 7), ad illum magni consilii Angelum vos conferatis, qui ait: Ego sum via, veritas et vita (Joan. XIV, 6); et: Nemo venit ad Patrem, nisi per me (Ibid.): consequenter enim nec ad Spiritum sanctum. Ipse enim, cum Philippo respondisset roganti ut ostenderet illis Patrem, respondit: Qui me vidit, utique interioribus illis oculis, quibus Deus potest utcunque videri: Beati enim mundo corde, quoniam ipsi Deum videbunt (Matth. V, 8), vidit et Patrem (Joan. XIV, 9), et adjecit: Non credis, quia ego in Patre et Pater in me est? (Ibid., [Col. 0709C] 10.) Quod totum nisi ad invisibilem deitatem Patris et Filii referas, stare non potest. Non enim qui vidit in carne, quam pro nobis assumpsit, Filium, consequenter vidit et Patrem. Alioquin et Judaei persequentes illum vidissent, quibus voce Dominica dicitur: Neque me scitis, neque Patrem meum. Si me sciretis, forsitan et Patrem meum sciretis (Joan. VIII, 19), id est, si invisibilem et incorpoream divinitatem meam in me latentem agnovissetis, et cor mundum ad hanc contemplandam habuissetis; consequenter et Patrem meum in me manentem, et in Patre sciretis. Ipse ergo, qui hujusmodi introductione nos cognoscere fecit, quod Pater ipse, idemque qui hoc dicebat Filius et Spiritus sanctus, unus esset Deus: Euntes, ait, baptizate omnes gentes in nomine Patris, et [Col. 0709D] Filii, et Spiritus sancti (Matth. XXVIII, 19) ipse, inquam, qui carneis labiis ab interiore Deo motis hoc discipulis praecepit, ipse nobis dicat quid sit Deus. Spiritus, inquit, est Deus (Joan. IV, 24); et post resurrectionem dubitantibus apostolis ait: Palpate et videte, quia spiritus carnem et ossa non habet, sicut me videtis habere (Luc. XXIV, 39).

37. Si ergo carnem et ossa non habet spiritus; unde caput habet, quod utique ex carne et ossibus constat? Unde manus, unde brachia, postremo unde labia, unde linguam, unde guttur, unde pulmones, unde illi sunt arteriae, unde palati concavitas, unde quatuor anteriores dentes, quibus proculdubio [Col. 0710A] omnibus et vox formatur, et locutio agitur, quibus Michael missam canere dicitur? Tu econtra qui supra: Gloria in excelsis Deo (Luc. II, 14), quis primus cecinit? Angeli, respondemus. Quomodo? Ut Deo placuit illis hoc, quod pastores audire vel intelligere possent, praestare, quia in spirituali natura hoc nullo modo poterant facere, et hoc in aere, qui percussus vocem facit, utique et coelum appellatur, unde et volucres coeli dicuntur; non in aethere, non in coelo, [(1463) 1Kb] ubi nullus indiget 598 strepitu aliquid vocis, nedum Deus, qui omnia novit, cognoscere. Vox enim in coelo angelorum nihil est aliud, nisi admiratio perpetua claritatis et ineffabilitatis Dei sine motu linguae, sine strepitu vocis. Nam et in terra hoc magis delectat Deum, qui, ut paulo superius [Col. 0710B] protulimus, ait: Spiritus est Deus, et eos qui adorant eum, in spiritu et veritate oportet adorare. (Joan. IV, 24). Et quia missa dum canitur, corporis et sanguinis Domini participatione ipse qui canit, reficitur; monstra mihi panem et vinum unde hoc agitur. Panem coeli dedit eis (Psal. LXXVII, 24), scriptum est, respondes: Panem angelorum manducavit homo (Ibid., 25). Quis est alter panis coeli, nisi Dominus Christus? unde coelestia spiritualem escam accipiunt, et delectatione inaestimabili perfruuntur. Et panis angelorum recte dicitur Christus, quia revera illius laude pascuntur. Neque enim corporalem panem manducare angeli credendi sunt. De vino quid facies? Non bibam. respondes, amodo de genimine vitis usque in diem illum cum illud bibam vobiscum novum in regno Dei (Marc. [Col. 0710C] XIV, 25) Nihil te juvat ad hoc. Regnum enim Dei dicit Ecclesiam, in qua cum coepisset, ut Psalmista canit, a ligno regnare (Psal. XCV, 10 ex LXX), et novo vino, id est, sanguine suo, cum pane carnis suae ejusdem incolas regni potare, apostolis post resurrectionem suam per quadraginta dies apparens, loquensque de regno Dei, et convescens (Act. I, 3), consequenter et bibisse cum eis non est penitus dubitandus. Ecce tu miser, qui de media lente tuum illum corporeum Deum uno anno, Belis sacerdotibus stultior aestimande, pascebas (Dan. XIV, 7). Noster Deus verus, invisibilis, incorporeus, intractabilis, immensus, incircumscriptus, omnium creator quae fuerunt, quae sunt, quae erunt, omnium rector, dispositor; oculi omnia contuentes, aures interiora etiam cordium [Col. 0710D] penetrantes, brachia omnia continentia, manus omnium operatrices, pedes immobiliter per omnia discurrentes, quae utique omnia Spiritus est Deus, Pater utique et Filius et Spiritus sanctus, unitas cujus in Deitate, Trinitas in personis consistit: noster, inquam, Deus cum magno tremore et reverentia recolendus, eam maxima dilectione amplectendus, noster, inquam, hujusmodi Deus, unde suos angelos aeternaliter pascat, tandem aliquando, et si non a nobis, saltem ab Augustino convictus, et utinam conversus adverte. Nam de locutione Dei ad angelos, et illorum ad Deum, abunde te docet, si requiras in Moralibus, Gregorius.

[Col. 0711A] 38. Et quia, ut cernitur, nullatenus a carnali vales intellectu divelli, tene te saltem ad illam quam pro nobis Dei sapientia suscipere dignatus est carnem. Illa enim in coelis ad dexteram, id est, aequalitatem Patris, qui ubique dexter, nusquam sinister, utpote incircumscriptus spiritus Deus, cum ossibus, quae spiritus omnino non habet, absque dubio sedet [(1464) 1Kb] . Ejus divinitati incorporaliter astant incorporei spiritus, angeli utique sancti, animae quoque felices, sanctorum corpora quoque, ut nonnullis visum est, quae 599 cum Domino surrexerunt (Matth. XXVII, 52), cum animabus justorum. Neque enim hujusmodi es meriti, ut dicere cum Apostolo possis: Et si cognovimus secundum carnem Christum; sed jam nunc non novimus (I Cor. V, 16) Ejus tamen si [Col. 0711B] divinam indagare utcunque cupis substantiam, ab eodem intentissime audi: Philippe, inquit, qui me vidit, vidit et Patrem (Joan. XIV, 9), id est, neque me ullus in divinitate, quam si cerneres, hoc nullatenus diceres: Ego enim, et Pater, unum sumus (Joan. X, 30) neque illum vidit. Vides me in carne, quam sumpsi pro te; non vides in divinitate, qua sum unum cum patre; et ideo si vis Patrem videre, munda illum oculum cordis, qui considerare quoquomodo valeat invisibilem Deum; et me conspiciens videbis, et illum non lumine attingendo, corporali, sed contemplando pro modulo spiritali. De ejus cibo si sollicitaris, audi eumdem: Meus cibus est, ut faciam voluntatem ejus qui misit me (Joan. IV, 34); et: Non in pane solo vivit homo, sed in omni verbo [Col. 0711C] quod procedit de ore Dei (Matth. IV, 34); et: Esurivi, et dedistis mihi manducare (Matth. XXV, 35), de pauperibus utique dicens.

39. Verum quia de sacerdotibus nostris conquesti tatia protulimus, suggerendo eosdem nobiscum monemus, ut in lege Dei die noctuque meditantes, scrutentur Scripturas melius quam usque modo fecissent: Caecus enim si caeco ducatum praestet, ambo in foveam, ut ait Dominus, cadent (Matth. XV, 14). Quae praecepit Deus, illa cogitent semper, hoc super omnia prae oculis praeceptum, quoniam quidem magnopere expedit, incessanter habentes. Non enim semel in anno, sed quotidie eos necessitas cogit pascha Domini celebrare. Renes vestros accingetis (Exod. XII, 11), id est, castitati operam dare studebitis; et: Mundamini [Col. 0711D] qui fertis vasa Domini (Isai. LII, 11): Omne enim quod tetigerit immundus, immundum erit (Num. XIX, 22), dicit non mentiens Dominus. Si mundi sunt, ait quidam, pueri, maxime a mulieribus (I Reg. XXI, 4), [Col. 0712A] de panibus propositionis, qui nostrum figurabant sacrificium, utique agens. Et cum ita sit, qui miseri cogitare valemus de nobis, quid aestimare, quare scilicet sacerdotes vocemur, qui tam immunda praecordia gerimus? Potestne quod damus vocari vel sanctum, pollutissimis manibus nostris tractatum? Estne benedictio, quam illecebroso saltem osculo, praeter alia, fundimus ore polluto? Vae nobis miseris, pro talibus scilicet, ac millies vae fuerat quidem olim praedictum: et: Erit sicut populus, sic sacerdos (Isai. XXIV 2); sed utinam et honestiores quilibet in populo Dei, sic saltem sacerdotes essent hujusmodi. Suademus praeterea eis, ne adeo sint a 600 Deo extranei, ut se ipsos primitus, dehinc alios mortifere decipientes, mentiri potuisse putent Spiritum sanctum [Col. 0712B] per os Apostoli dicentem: Nequa adulteri, neque fornicatores, neque ebriosi regnum Dei consequentur (Gal. V, 21); et: Hoc autem scitote intelligentes, quod omnis fornicator, aut immundus, aut adulter, aut avarus, quod est idolorum servitus, non habet haereditatem in regno Christi et Dei (Ephes. V, 5). Sed ne ad desperationem eos sermo iste verissimus trahat, noverint non de his dici qui olim fuerant adulteri, fornicatores, et avari, sed illos notari, qui usque in finem in talibus durantes, neglexerunt ad Deum converti; qui utique, si concederetur, eis in aeternum vivere, non desinerent in aeternum peccare, et ideo juste in aeternum poenas debent, quia digni sunt, luere. Comperimus namque nostri temporis quemdam (talem perfungi si est destinatum, quem cognovisset [Col. 0712C] hominum utinam nullus) hisque his [(1465) 2Kb] deplanximus adeo insolubiliter irretitum, ad ipsum fere cum proximaret miserrimus senium, ut conscientia remordente, nec ipsum Evangelii librum, nec eum osculari auderet, qui communicaturus esset presbyterum, contaminari suo miser osculo pensitans illum, ad mentem utique, Quod tetigerit immundus, immundum erit (Num. XIX, 22), recolligens dictum ita utique se judicans indignum, pro eo scilicet maxime, quod os illecebroso cum manibus et brachiis haberet complexu pollutum, ut formidaret saltem attingere ipsum vas quod tantae dignitatis tetigisset mysterium; et tamen emendationis nullum in ejus erat obdurissimo corde vestigium. Pro quo duplex nobis visa est non silendi occasio, id est, ut ejus primum [Col. 0712D] cavere studeamus exemplum; dehinc ut pro eo Dei misericordiam eo amplius supplicemus, quo amplius eum indigere cognoscimus.

40. Nam talis amare nullatenus [(1466) 1Kb] , licet eum [Col. 0713A] irrationabiliter metuat, convincitur Deum, quem tam moribus suis sentit adversum.

41. Nec contraria isthic illa est Domini promissio, qua dicitur: Qui crediderit, et baptizatus fuerit, salvus erit (Marc. XVI, 16). Quia videlicet etiamsi [(1467) 1Kb] credat in Deum talium quis, non credit Deo, qui praecepta ejus non custodit, nec sacramentum vivendo tenet quod fide percepit, sed eamdem fidem, quam verbum astruit, moribus destruit. Pater noster, qui es in coelis (Matth. VI, 9) cum caeteris fidelibus, concesso Domini, dicit, sed omnium corrupte viventium diabolus pater est, Zeno beatus ille econtrario ait (S. ZEN. De Juda, tract. 14, lib. II, n. 4). Quod a nobis avertere pietas dignetur 601 illius, qui in hunc mundum venit peccatores salvos [Col. 0713B] facere, Jesus Christus Dominus noster, qui cum Patre et Spiritu sancto vivit et regnat Deus, per omnia saecula saeculorum. Amen.


Appendix apologetica contra reprehensores sermonis ejusdem [(1468) 1Kb] .

1. Non dicit Ratherius Veronensis episcopus quod Deus Dei Filius, Dominus noster Jesus Christus, hoc est incarnata pro nobis Dei sapientia, non habeat caput oculos, manus, et pedes, caeteraque humani corporis membra, cum anima rationali, [(1469) 1Kb] Deo plena; dum veraciter credat eum cum corpore et anima in coelum ascendisse, quo nunquam defuerat divinitate, et in eodem corpore, angelis docentibus, didicerit eum venturum ad judicandos vivos et mortuos (Act. I, 11). Sed dicit Ratherius episcopus [Col. 0713C] quod Deus, id est, divinitatis substantia, non habet corpus, nec est corpus, quod palpari possit et videri, quia Spiritus est Deus (Joan. IV, 24), sicut dixit Dominus Jesus Christus; et: Spiritus carnem et ossa non habet (Luc. XXIV, 39), sicut idem dicit in Evangelio Christus.

2. Non dicit Ratherius episcopus, quod malum faciat qui vadit [(1470) 1Kb] ad ecclesiam sancti Michaelis, aut audit missam sancti Michaelis; sed dicit Ratherius episcopus, quod mentitur ille qui dicit quod conveniat alicui melius in secunda feria ire ad ecclesiam sancti Michaelis, vel missam sancti Michaelis audire, [Col. 0714A] quam in alio die. Dicit Ratherius episcopus quod mentitur ille qui dicit quod sanctus Michael missam cantet, cum nulla alia creatura missam possit cantare, nisi homo solum, quia ille, cum sit rationalis, habet carnem et ossa, sine quibus missa non valet cantari. Spiritus autem, sicut Dominus dicit, carnem et ossa non habet, licet valentiore quam homo, polleat ille qui est angelicus et non apostaticus spiritus, ratione. Michael vero spiritus est et angelicus spiritus, et in conspectu Dei semper assistit sine carne et ossibus: et illum incessabiliter laudat sine libro, cum quo solet missa cantari, sine pane 602 et vino, de quibus solet in missa corpus et sanguis Domini confici.

3. Si autem quaeris quid sanctus Michael cantet? [Col. 0714B] Labora, dicit Ratherius episcopus, cum Dei adjutorio, ut post mortem coelum conscendas; illic audies quid cantet. Quod si vis ad ecclesiam sancti Michaelis ire, sapias, dicit Ratherius episcopus, quod non libentius te recipit in secunda feria sanctus Michael quam in alia. Si vis eum rogare, sapias, dicit Ratherius episcopus, quia non clementius te exaudit sanctus Michael in secunda feria, quam in prima, quam in tertia, quam in quarta, quam in quinta, quam in sexta, quam in septima feria. Hoc cum ita sentiat, dicat atque astruat Ratherius episcopus; qui volet, valet et audet; eum non prohibet imo postulat nam ipse, refellat.



SERMO III. [(1471) 1Kb] IN COENA DOMINI.
[Col. 0714C]

1. Nemo est fidelium, fratres, qui possit ambigere quia, si ex toto corde ad Dominum conversi, hanc humilitatem in corde habetis quam [(1472) 1Kb] in habitu praetenditis, quin majus sit gaudium hodie coram angelis Dei super uno ex vobis quam supra nonaginta novem justos, qui opus non habent poenitentia (Luc. XV, 7; Matth. XVIII, 13), sicut ait ipsa Veritas atque Redemptio nostra. Sed advertite, quaeso, quod praeposui, si ex toto corde, inquiens, conversi. Nam si ex toto corde non convertamur ab his, pro quibus Domini indulgentiam petimus, inaniter Deum rogamus ut auferat a nobis quae nos ipsi dimittere nolumus; [Col. 0715A] imo iram Domini tanto nobis gravius accendimus, quo non solum in peccatis remanemus, sed etiam ficto corde coram hominibus conversionem peccatorum mentimur. Ait enim Job sanctissimus: Simulatores et callidi provocant iram Dei (Job XXXVI, 13). Provocant, inquit. Quam graviter [subaudi timendum], si solummodo merentur dixisset? Nunc vero cum provocant dixerit, quis non extremiscat? quis non pene hoc tonitruo spiritum, ut ita dicam, exhalet? Non extremiscit merito, cui nulla inest simulatio; sed in quo aut aliqua, aut omnimoda est, quomodo ante 603 vocem hujusmodi fragoris subsistere potest? An quia non modo sopore, sed etiam morte consopitus jacet? Expergiscatur, quaeso, resurgat, postulo (forsitan enim mihimetipsi dico): audiat [Col. 0715B] clamantem puellae: Tibi dico: Surge (Marc. V, 41); aut certe propter molem lapideae consuetudinis: Lazare, veni foras (Joan. XI, 43). Nam superior significatio ad jacentem refertur in cogitatione mortem; inferior ad miserrimam consuetudinis assiduitatem. Veniat licet ligatus foras, absolvet enim eum benigna Dei misericordia, si per confessionem se demonstraverit, et revelabit faciei ejus lucem, qua carebat, dum Dominum quam graviter offenderet, imo provocaret, minime cernebat.

2. Et rogo, frater, quicunque talis es, mei utique similis, si inimicum haberes tibi infestissimum, si utique totius honoris, ipsius etiam vitae tuae insidiatorem nequissimum, et ego tunicam tuam auferrem et illi tribuerem: nonne acrius irascereris pro [Col. 0715C] eo quod ego illi haberem datam, quam pro eo quod a te ablatum? Ita itaque, ita Omnipotens gravius fert, credito mihi, si quod Dei est diabolo impenditur, quam si nec sibi nec diabolo redderetur. Jejunia quippe, orationes, eleemosynae, et caetera hujusmodi Deo soli debentur, ejus solummodo amore agi debent vel timore. Qui ergo simulato corde pro laude humana vel mundi hujus vana gloria ea exsequitur, quid aliud nisi rem Dei diabolo largitur? Ideo deprecor repetens, iterumque commoneo, ut quod in habitu demonstratis, in corde potius exhibeatis, ut remissionem peccatorum vestrorum impetrare possitis. Ipsa autem remissio quae sit, et qualiter nobis proveniat, audite: Si averterit se, inquit, impius ab impietate sua, et fecerit judicium et justitiam, vita vivet [Col. 0715D] et non morietur (Ezech. XVIII, 27). Vita, inquit, vivet; qua vita? temporali? non; moriuntur enim et justi aeque ut injusti; sed justi temporaliter, impii autem moriuntur aeternaliter. Non utique et ipsi [subaudi morientur aeternaliter] in carne, resurgent enim in novissima die; in anima denique aeternaliter moritur quisquis in peccato moriens, in praesenti saeculo resurgere per confessionem, poenitentiam et Dei misericordiam non meretur. Aversus es igitur ab iniquitate? Fac judicium et justitiam, et vita vives nec morieris, id est, non recides iterum in peccato. Quid est quod dico? Declina a malo, et fac bonum, et inhabita in saeculum saeculi (Psal. XXXVI, 27). Nam si declines a malo, nec bonum facis, audi: Omnis arbor, [Col. 0716A] quae non facit fructum bonum, excidetur et in ignem mittetur (Matth. III, 10). Et de spiritu immundo: Et veniens, inquit, invenit domum vacantem, scopis mundatam et ornatam; tunc vadit et assumit septem alios spiritus nequiores se, et ingressi habitant ibi, et fiunt novissima hominis illius pejora prioribus (Matth. XII, 44). Solet enim recidiva frequentius quam prima interficere febris. Si autem bonum inchoas, nec perseverando in saeculum saeculi illud inhabitas, cave ne ex improviso audias: Quomodo cecidisti de coelo, Lucifer? (Isa. XIV, 22.) Quoniam quidem, si qui in bonis operibus perseveraverit usque in finem, salvus erit, (Matth. XXIV, 13), absque dubio qui non perseveraverit perditus erit.

3. Assistentes igitur in conspectu Dei, misericordiam [Col. 0716B] et remissionem peccatorum postulantes et exspectantes, moneo ut solerter duo haec cogitetis: hinc scilicet quid egeritis, hinc quid pro actis recipere, nisi Christi clementia subveniat, 604 debetis. Interroget unusquisque seipsum, videat in quantis se deprehendere poterit reum. Cum enim certissimum sit, omni homini sanum caput habenti, cuncta Deo displicere quae diabolo constat placere, sciendum quia nunquam melius possumus colligere quis cuivis deserviens vitio quid mereatur, quam cogitet, cujus particeps in opere habetur; ait enim Veritas, in extremo messis tempore agricolam messoribus dicturum esse: Colligite primum zizania, et alligate ea fasciculis ad comburendum (Matth. XIII, 30); quod dicere quid aliud est, nisi consimiles in scelere pari [Col. 0716C] etiam vindicta copulate? Qui igitur superbia tumidus incedens caeteros despicit, quid aliud quam cum illa principali superbia illi se conferre, si posset, ambit, qui jure Dominus et creator omnium cuncta superexcellit? Qui vero invidia tabescit, nonne eumdem ipsum, atque membra illius, Judaeos scilicet perfidos livoris sui participes adsciscit? Qui vero avaritiae atque cupiditiae aestibus anhelat, quid aliud quam ipsum, qui similis esse Altissimo (Isai. XIV, 14) nimis avide ambivit, et Judam avaritiae inebriatum veneno, quo avarius ditari desiderat, tanto amplius in suo opere repraesentat? Et qui luxuriae facibus inardescit, quid nisi cum his qui cum Mohabitarum filiabus petulantissime coeuntes (Num. XXV, 1) animadversione vindictae coelestis interierunt, futurae [Col. 0716D] ac perpetuae conflagrationis rogum sibi comportat? Qui vero publice in tali opere insaniunt, Sodomitarum concordare clamori contendunt; qui autem sub pallio castitatis a conspectu hominum suam libidinem contegunt, ad Pharisaeorum similitudinem, de quibus dicitur, pertingunt: Vae vobis, qui estis quasi sepulcra dealbata, interius ossibus mortuorum repleta (Matth. XXIII, 27). In cujus vero ore, sicut, heu dolor! in plurimis hodierni saeculi hominibus magis mendacium abundat quam veritas, diaboli eis rectissime adaequatur falsitas, qui mendax semper exstitit, et pater mendacii (Joan. VIII, 44). Qui vero fratribus detrahunt, nonne Pharisaeis sese consimiles reddunt, de quibus dicitur: Sagittae infantium [Col. 0717A] plagae eorum (Psal. LXIII, 8); et: Intenderunt arcum rem amaram, ut sagittent in occultis? (Psal. X, 3.) Et qui gratis eos, solo quod subsistunt bene operantes, odiorum insectatione afflictitant, eosque a bonis, in quantum possunt, impediunt, quid aliud quam illorum perfidiae concordant, de quibus dicitur: Cum loquebar illis, impugnabant me gratis? (Psal. CXIX, 7.) Nam quibus ipsa eorum bona actio intolerabilis existit, iidem sunt ipsi qui in libro Sapientiae loquuntur sibi: Gravis est nobis etiam ad videndum (Sap. II, 15). Qui autem et contradicunt, qui alii quam persecutores Christi existunt? Etenim quasi eradere nititur nomen Christi, cum sive praedicanti, sive laudanti, contradicit nomen Christi. Fures quos, nisi Philisthaeos? praedones dicam, nisi Babylonios? nam [Col. 0717B] licet sit hujusmodi Dei flagellum, verumtamen flag. . . . . . . . . . quia disrumpitur, dum filius castigatur. Quilibet vero homicida quid . . . . . . . . . . . fratris videlicet pessimus computatur lanista? Nam si verum est, quod dictum, quia . . . . . . . . . Christiani alicujus interfector excusari se fratrem non interfecisse nisi Christum . . . . . . . . . Si vero caput Ecclesiae Christus, et membrum ejus quilibet Christianus . . . . . membrum non abscidisse, qui autem corporaliter aut animaliter aliquem . . .

605 4. Ex his, fratres charissimi, paucissimis in compensatione innumerabilium, in quibus humana delabitur mortalitas, satis evidenter potestis colligere quantum vitia detestanda, quantumque Dei [Col. 0717C] sunt amplectenda praecepta. Nam sicut prava agendo pravorum acquiritur participatio, ita et bona exsequendo sanctorum consortium lucramur e diverso; imo filiorum Dei nobis cum re provenit nominatio, ita enim dicit: Estote misericordes, sicut et Pater vester coelestis misericors est (Luc. VI, 36). Unde quia ad relaxationem merendam facinorum hodie huc convenistis, considerate, quaeso, quid quaeritis, et tanto attentius consistite in precibus, quo vos peccasse cognoscitis gravius. Clamate vocibus, vociferate cordibus, Tibi, Domine, dicentes, peccavimus. Nemo se non peccasse excuset, nemo circumveniatur; inultum enim, ut Job asserit, Deus abire nil patitur (Job XXIV, 12). Audite Apostolum, legitur enim hodie: Si nosmetipsos dijudicaremus, non utique judicaremur [Col. 0717D] (I Cor. XI, 31). Judicemus itaque nos ipsi nosmet, fratres, in praesenti et condemnemus, ne in futuro judicemur. Simus nostri tortores, ut inferni non sentiamus carnifices. Et quid amplius dicam? Coena Domini vocatur ista dies. Coena autem a communione vescentium dicitur; nulla autem communio ubi discordiae divisio. Quisquis itaque odii in corde retinet venenum, non accedat ad istud charitatis convivium. Qui luxuriae inquinamentum per aliquantulam non lavit poenitentiam, hanc immundo ventre non recipiat coenam. Adest in proximo, imo hodie incipit Pascha; Pascha vero transitus interpretatur. Exhibeamus igitur in opere, quod intelligimus in nomine; si enim consepulti sumus Christo [Col. 0718A] mortificatione vitiorum, resurgemus utique et cum ipso exhibitione virtutum; si autem nullum in nobis per emendationem obruimus vitium, quod Pascha, id est, quem agimus transitum? Et si fermenti veteris nulla est expurgatio (I Cor. V, 7), nova in nobis quomodo erit conspersio? Audite, quaeso, praecipientem, et credo, quod me non despicietis monentem, et, ut verius dicam, commonentem; quod enim vobis suggerere videor, mihi ipsi utique loquor. Ait itaque: Sic comedetis eum: renes vestros accingetis, calceamenta habebitis in pedibus, tenentes baculos in manibus, et comedetis festinantes (Exod. XII, 11). Renes namque accingere, luxuriam est refrenare; calceamenta in pedibus habere [subaudi est] sanctorum, qui carne mortui sunt, exemplis se munire, [Col. 0718B] ne scilicet aut spina vitiorum mentis debilitet gressum, aut morsu inficiatur operum venenatorum. Cujus enim cor luxuria stimulat, ut spina pedem claudicare, ita et ipsa desiderium pii operis compellit frigescere; cujus animus vero invidia tabescit, nonne grassantis veneni livore pallescit? Tenere manibus nobis est baculum, rigore disciplinae coelestis illicitum cohibere appetitum; et ne in lubrico viae praesentis noxium incurramus lapsum, quoddam timoris Dei manu operationis gestare sustentaculum; pastorali quoque officio nobis ipsis praesidere, 606 Deum animae, animam carni praeficere.

5. Hoc si solerter peragimus, Pascha Dominicum rite celebramus festinantes isto pertingere, ubi Christum in dextera, hoc est aequalitate, Patris novimus [Col. 0718C] sedere; hoc enim phase, id est, transitus Domini vocatur. Et si de vitiis ad virtutes, de terrenis ad coelestia conversione saluberrima transmigramus; quod cum indesinenter conveniat . . . . . agi, hoc sacratissimo tempore moneo tanto intentius perfici, quanto . . . . mysterium dignius compellitur celebrari. Miserrime . . . . . . . quadragesimali inchoatur tempore. Paschali transacta . . . . . . post ad vitia redeat, quasi non pro Dei, sed pro illius solummodo diei . . . . . discessum, sed aliquantulum sit intermissum; quod agere quid est aliud . . . . . . . . . Quousque enim Pascha Christianorum debet pertingere, Psalmista centesimo decimo septimo psalmo, qui totus in laude hujus diei canitur, declarat dicendo: Constituite diem in condensis, sive, ut alia editio habet, in confrequentationibus [Col. 0718D] usque ad cornu altaris (Psal. CXVII, 27). In condensis enim est in occultis mentis; in confrequentationibus autem, in usu vel consuetudine sive continuatione. Pascha enim nostrum, id est, Christus, a corde nunquam debet recedere, hoc indesinenti veneratione debemus frequentare usque ad cornu altaris. Quod autem istud est altare? Christus utique, qui sacerdos, altare simul exstat, et hostia, quem donec videamus, a quaerendo nequaquam cessemus. Quale est autem in vigilia solemnitatis jejunare, et in ipsa solemnitate crapula distendi? in Coena Domini pedes pauperum lavare, et in ejus octavis mortem alicujus Christiani moliri? in Parasceve unum denarium largiri, post Parasceven autem [Col. 0719A] centum auferre? Psalmis, hymnis, et canticis spiritualibus in Quadragesima insistere, in Pascha vero otiositati, imo, quod pejus est, rixae vel detractioni operam dare? [(1473) 1Kb] a propria uxore tunc continere, in Pascha maculari etiam fornicatione? in Quadragesima proprium panem non edere, post Pascha victum alterius diripere? quid pejus? quid excogitari valet inconvenientius?



607 SERMO IV. [(1474) 1Kb] DE PASCHA I.

1. Paschales, fratres charissimi, hodie dapes sumpturi, vobisque pro debito ministraturi, hoc est, Agni illius sacrosanctam refectionem, quem [(1475) 1Kb] digito ejusdem Praecursor demonstrans clamavit: Ecce Agnus Dei, qui tollit peccata mundi (Joan. I, [Col. 0719B] 29) (nimirum quia typicus ille (Exod. XII, 3) istum tantummodo figurare, non vero peccata poterat relaxare, quod solus iste in deitate, quae illi una cum Patre et Spiritu sancto individua est, valet singulariter agere); hujus itaque Agni corpus et sanguinem solemnius hodie tractaturi, vestraeque dilectioni propinaturi, postulamus, ne moleste vestrum aliquis ferat, si lactucarum agrestium aliquantulam [(1476) 1Kb] interponemus partem, cum et hoc per ipsius faciamus Domini jussionem. Eorumdem sane olerum cum nemini noceat adeo speciem corpoream ignorare, non parum officit, si non spiritalem intelligentiam quis agnoscere ac mente valeat retinere illorum. Natura equidem oleris istius sumentis fertur oculos in lacrymas fluere facere, dentes purgare [Col. 0719C] [(1477) 1Kb] ; sed natura illius quod significat, facit corporis et cordis intuitum in planctum salubrem excitari. Dicunt quoque, qui de physica quasi videntur tractare, quod aquila acumen, quo plurimum pollet, si perdiderit occasione qualibet, visus; gustu illud recuperet herbae istius. Percongrua, fratres, similitudo consilii, ut qui videlicet caliginem interioris visus contraxit assiduitate culparum, gustu eumdem recuperare (al. reparare) studeat talium lactucarum.

2. Sed jam nunc ornemus quam promisimus mensam. Haec dies, fratres charissimi, quam fecit Dominus, ait Propheta sanctissimus; exsultemus et laetemur in ea (Psal. CXVII, 24). Nunquid, fratres, non et hesternam diem similiter Dominus fecit? [Col. 0719D] Plane, sed illam jejunio, istam laetitiae consecravit; illa discipulis luctum, haec maximum intulit gaudium. Quid ergo, fratres, agendum? Nimirum, ut [Col. 0720A] ratio docet, si heri luximus cum apostolis, gaudeamus hodie cum illis, et omnibus sanctis. Neque vereamur, ne nobis dicatur: Vae vobis qui ridetis nunc, quia lugebitis ac flebitis (Luc. VI, 25), cum propter praeteritam abstinentiam atque tristitiam, ejusdem refoveamur consolatione dicentis (ut apostolis vero ante passionem, ita nobis ante resurrectionis 608 Dominicae diem): Et vos igitur nunc quidem tristitiam habetis; iterum autem videbo vos, et gaudebit cor vestrum, et gaudium vestrum nemo tollet a vobis (Joan. XVI, 22). Hoc dictum est apostolis, hoc dicitur [(1478) 1Kb] et nobis; luxerunt apostoli pro morte, quanquam illis nimium necessaria, Christi, de cujus resurrectione gaudio inaestimabili, et immensa sunt gratulatione laetati; imitati sumus hesterno luctum [Col. 0720B] illorum, imitemur hodie gaudium. Sed si eos volumus imitari, ab eisdem normam sumamus, moneo, gaudii. Dic igitur, sancte Apostole, post omnes quidem vocate, sed usque ad tertium coelum modo quem ipse melius nosti divinitus rapte; dic, inquam, satisfac interrogantibus, unde debeamus gaudere. Pascha, inquit, pascha nostrum immolatus est Christus (I Cor. V, 7). Non ob aliud? Immolationem nam nos ipsam intellexeramus eamdem, quam apostoli luxerant mortem, quorum et hesterno sumus imitati moerorem. Rogamus igitur, prosequere quid debeamus hodie vel qualiter agere. Subjungit atque ait: Itaque epulemur, id est, carnem Domini manducemus, et sanguinem ipsius bibamus: Non in fermento tamen veteri, neque in fermento malitiae et nequitiae; [Col. 0720C] sed in azymis sinceritatis et veritatis (Ibid. 8). Et veritatis, inquam. Quare hoc? Quia et alibi idem dicit Apostolus: Consepulti sumus Christo per baptismum in mortem; ut quomodo surrexit Christus a mortuis per gloriam Patris, ita et nos in novitate vitae ambulemus. Si enim complantati sumus similitudini mortis ejus, simul et resurrectionis erimus (Rom. VI, 4, 5). Hoc igitur sensu, fratres charissimi, si servamus operando quod credimus, in Christo renati, in Christo passi, in Christo mortui, in Christo sumus a mortuis suscitati, ac per hoc maxima nobis est ratio gaudi. Hanc ergo diem non sibi solum, sed et nobis quia fecit Dominus, fratres, exsultemus et laetemur in ea.

[Col. 0720D] 3. Ecce hae sunt paschalis festi decentissimae, quas vobis promisimus, dapes, nunc vobis monstratae [(1479) 1Kb] , post modicum ministrandae. De lactucarum [Col. 0721A] agrestium sed quid facimus [(1480) 1Kb] , filii, promisso? Veniant et ipsae, purgent rheumata dentium, hoc est impedimenta de facinorum congerie mentium [(1481) 1Kb] ; comedere qui veniunt Agnum, fluere ex oculis rivulos cogant aquarum. Non in fermento, inquit, veteri, hoc est, inflatione anterioris peccati, vel affectu idem vel aliud perpetrandi, id est, ut ne ejusdem vitii hodie sitis, quod heri fuistis. Neque in fermento malitiae et nequitiae; quasi utique dicat: Malitiam praeteritam bonitate mutate; nequitiam relinquite, si 609 Agni Dei [al., Dominici] carnem vultis comedere, et ejus sanguinem bibere. Sequitur: sed in azymis sinceritatis et veritatis. Intelligite, fratres, imo intelligite [(1482) 1Kb] , si qui hic forsitan mei estis consimiles, malitiosi utique, [Col. 0721B] nequitia pleni. Si vultis salubriter gaudere, in Domino gaudete, non in jocis superfluis, non in fabulis otiosis, non in turpiloquiis noxiis, non in tactibus illecebrosis, non in crapula et ebrietate, non in cantuum vanitate. Si cupitis exsultare, servite Domino in timore, et exsultate ei cum tremore (Ps. II, 11). Si desideratis pascha legitimum celebrare, in azymis celebrate. Quae sunt vero si requiratis azyma; sinceritas respondeo [al., respondebo] et veritas. Fermentum enim pessimum est simulationis duplicitas; fermentum noxium est falsitatis voluntas. Fermentum enim cum a fervore sit nominatum; ipsam malitiam, ipsam nequitiam, ipsam veteris Adae cum universam nominari valeamus intelligere consuetudinem, nullam magis valemus conjicere, [Col. 0721C] quam contrariam sinceritati et veritati magistram decipiendi proximum fallaciam; qua utique inexstinguibiliter fraudulentorum aestuat animus. Ipsa itaque cum maxime nitatur malum quodlibet perpetrandi voluntas; abstineat tanto ab ea, id est fallacia, vestra, suggerimus, fraternitas, quanto hac magis offenditur divina majestas, et deturpatur paschalis honestas. Nisi enim ita esset, nequaquam Apostolus et contrariorum prohibitione, et ipsarum praeceptione easdem duas insolubiles virtutes, id est, sinceritatem et veritatem, in paschalis festi epulis tantopere commendasset, diversis vocabulis eadem repetendo atque dicendo: Itaque epulemur non in fermento veteri, neque in fermento malitiae et nequitiae, sed in azymis sinceritatis et veritatis (I Cor. V, 7). [Col. 0721D] Nedum enim paschalem nullam celebrat festivitatem, qui in corde malam habet voluntatem; sed nec [(1483) 1Kb] gloriam in excelsis cum Deo, nec veram in terra cum hominibus quis habet pacem, nisi qui bonam possidet voluntatem.

4. Hanc, fratres charissimi, mordacissimam veracitatem, [Col. 0722A] et veracissimam mordacitatem, lactucam appello agrestem, quae utique, flagito, cordium et corporum nostrorum, spiritali gustu percepta, qualitatem commutet: cor videlicet ad suspiria, corpus dum provocat ad lamenta, utraque haec ad malae voluntatis relinquenda molimina. Quod absque dubio credimus proventurum, si etiam quod Dominus per Decalogi nobis mandat de Pascha celebrando ministrum [id est Moysen], ad naturam earumdem referre satagimus lactucarum. Sic autem, inquit, comedetis eum: renes vestros accingetis, calceamenta habebitis in pedibus, tenentes baculos in manibus, et comedetis festinantes (Exod. XII, 11). Quid austerius, fratres, quid 610 acrius dici potuit illi, qui ista intelligens, Pascha praeteritum se meminit eisdem observatis [Col. 0722B] nullo modo celebrasse? Qui enim non obaudivit Psalmistae dicenti: Accingere gladio tuo super femur tuum, potentissime (Psal. XLI, 4), id est fortiter; sed enerviter sese luxuriae dedens, ad Agni Dei [al. divini] sumendum corpus et sanguinem est ausus accedere; qui non secutus est exempla sanctorum qui jam in Christo obierunt Patrum; qui non se baculo regiminis defendit contra rugientem leonem, id est, quaerentem se devorare diabolum; qui pio desiderio non festinavit, id est, non optavit dissolvi et esse cum Christo: qualiter hodie sine gemitu atque suspirio corpus et sanguinem Domini praesumat accipere, non video; nisi quia aut desperatione mortifera induratum, aut falsa spe deceptum hujusmodi credo. Sed ne faciat suggero; ne se desperet [Col. 0722C] moneo; ne falsa spe sese decipiat amplius rogo. Intendat quod sequitur, suspiret et gemat: Est enim phase, id est transitus Domini. Quasi dixisset: Transit a diabolo ad Christum, qui renes a luxuria restringit; qui sanctorum exemplis gressus operum munit; qui baculo regiminis a diabolo sese defendit; qui desiderando festinat ad patriam coelestem pertingere. Huic itaque soli conceditur Pascha Domini celebrare, et tamen nec huic sine lactucis agrestibus, id est memoria praeteritorum facinorum, et effusione utilissima lacrymarum.

5. Sed jam nunc ad Apostolum redeundum, tantum qui conficiat quod proposuimus, obliti impossibilitatis nostrae, qui valet utique, negotium: Pascha, inquit [(1484) 1Kb] , pascha nostrum immolatus est Christus. [Col. 0722D] Quod fuit utique, ut remur, dixisse: Ideo pro nobis immolatus est Christus, ut ipse noster esset transitus ad seipsum, et ipse nostrum esset solummodo gaudium. Sic ergo, sic unusquisque nostrum postulet, suggero: Exsultemus et laetemur in eo. Ipse est enim pax nostra, ipse lux, ipse dux, ipse dies, ipse [Col. 0723A] sol, ipse salus, ipse vita, ipse resurrectio, ipse gaudium verum, ipse beatitudo perpetua, ipse felicitas aeterna, ipse laetitia indeficiens, postremo ipse dies, quem gignendo, non operando fecit Dominus, et hoc ineffabiliter vero, exsultemus et laetemur in eo. Laetitia quoque mensae nostrae pertingat [(1485) 1Kb] ad pauperes Christi: nostra abundantia illorum suppleatur inopia. Ipsi quoque pauperes sese invicem adjuvent. Quod uni deest, det alter, si habet; si non habet, optet saltem dedisse, ut per omnia et in omnibus de nobis gaudeat qui pascha nostrum immolatus est Christus. Et haec sit dies [(1486) 1Kb] quam fecit Dominus, ut et nos exsultare et laetari in ea nunc et sine fine possimus; corpus quoque et 611 sanguinem ipsius ita percipere, ut non ad judicium [(1487) 1Kb] , ut, [Col. 0723B] proh nefas! multis, sed ad remedium sempiternum nobis, ut felicibus evenit, hoc provenire contingat. Adjuvet ad hoc desiderium nostrum, et sanctificet actum, qui pro nobis in morte dedit unicum Filium suum, qui cum ipso et Spiritu sancto vivit et regnat in saecula saeculorum. Amen.



SERMO V [(1488) 1Kb] . DE PASCHA II.

1. Cum omnes in hac die Propheta exsultare praecipiat atque laetari (Psal. CXVII, 24), reprehensionis non parum metuo notam, si more meo tristitiae aliquam sermoni meo interpono particulam. Sed absit reprehensor; nam me non tristari consiliarius vetat interior. Ut enim Tobias angelo, ita cuilibet me laetari suadenti respondere ipse nec incongrue [Col. 0723C] valeo: Quale mihi, ait enim ille, gaudium erit, qui in tenebris sedeo, et lumen coeli non video? (Tob. V, 12.) Ut enim lumen coeli ipsam nostram appellare non disconveniat festivitatem, de qua scilicet dicitur: Laetentur coeli, et exsultet terra (Psal. XCV, 11): non illa vero terra, de qua serpenti illi, malitiae suasori, est dictum: Terram comedes cunctis diebus vitae tuae (Gen. III, 14), sed illa potius, de qua dictum antea fuerat: Germinet terra herbam virentem (Gen. I, 11), etc., quae secundum litteram satis sunt bona, secundum vero mysticum intellectum oppido meliora. Hujus diei gaudium qua temeritate me frui jure pronuntio, qui tamen lumen [(1489) 1Kb] coeli, id est, ipsum, qui coelum illuminat, peccatorum nebula circumvallatus videre non valeo? [Col. 0723D] Nam, dum ad hoc institutos illos, qui jam praecesserunt quadraginta noverimus dies, ut in eis purgatis [Col. 0724A] per poenitentiam mentibus, sanctum ipsum diem novorum videre et cum gaudio celebrare possemus; cum hoc minime fecerimus, quale gaudium, quam exsultationem, quam laetitiam habere valemus? Ait enim in commendationem ejusdem gaudii sanctus, ut legi audistis, Apostolus: Itaque epulemur (I Cor. V, 7). Quid dixit? Itaque corpus 612 et sanguinem ipsius, qui pro nobis immolatus est, Christi cum exsultatione sumamus. Faciamus ergo.

2. Sed quid erit, si facere digne ac juste nequimus? Subjungit namque [(1490) 1Kb] , et ait: Non in fermento veteri, id est, tumore anterioris peccati, neque in fermento malitiae, malitiae utique alicui Christiano malum inferre cupiendi, nequitiae hoc facere etiam injuste conandi. Sed qualiter? In azymis sinceritatis [Col. 0724B] et veritatis. Sinceritas vero puritas est, hoc est, quod nihil habet, nisi quod monstrat. Veritas vero quid esset cum Pilatus interrogasset (Joan. XVIII, 38), non exspectavit audire, ideo de illa non meruit exsultare. Qui ergo nec in ore veritatem, nec in corde possidet puritatem, Christi quomodo ausus sit pensandum comedere carnem [(1491) 1Kb] , cum praesertim Apostolus apertius hoc interdicat, nulla scilicet circuitione usus, dicendo: Quicunque manducat corpus Domini indigne, judicium sibi manducat (I Cor. XI, 29). Et, oh! quam valet hodie exsultare et laetari, loco salutis judicium sumpturus, loco vitae interitum! Istud, istud, inquam, est istud, quod tota ista pene quadragesima me compulit clamare, ut deponentes omnem malitiam, omnem dolum, et simulationem, [Col. 0724C] et invidiam (I Petr. II, 1), omnes ad Christi, id est, veram studeremus nos convertere pacem [(1492) 1Kb] , et quia hoc facere plurimi nesciunt, quasi normam quamdam vobis praefigens suadebam, ut qui aliquem se laesisse meminerunt, recordarentur dicentis: Si offers munus tuum ad altare, et ibi recordatus fueris quod frater tuus habeat aliquid adversum te, relinque ibi munus tuum ante altare, et vade prius reconciliari fratri tuo, et tunc veniens offeres munus tuum (Matth. V, 23, 24). Qui vero ab aliquo laesi fuissent, et ille veniam veraciter postulasset, non obliviscerentur dicentis: Cum statis ad orandum, dimittite si quid habetis adversus aliquem, ut et Pater vester coelestis dimittat vobis peccata vestra; quod si vos non dimiseritis, nec Pater vester coelestis dimittet [Col. 0724D] peccata vestra (Marc. XI, 2).

3. Hujus sed, proh dolor! consilii in tantum contemptores [Col. 0725A] quosdam conspexi, et utinam non illos praecipue qui debuerant aliis bonum exemplum praebere, ut etiam ipsi [(1493) 1Kb] qui panem sanctum eis mittebat in ore dicendo, [(1494) 1Kb] Corpus Domini nostri Jesu Christi prosit tibi in vitam aeternam, 613 non cessarent perditionis laqueos tendere, et quasi Pilato diebus eisdem: Crucifige, crucifige (Joan. XIX, 6), clamare; non recordati dicentis: Vae impio proditori, vae complicibus hodieque in Ecclesia ejus. Quorum quibusdam hodie per vicem Domini nostri mandavi, ut hoc facere quiescerent; et si fecerint, sibimetipsis faciant. Dicit enim sapientissimus perlepide Hieronymus: Semel errasse sit casus; cur prudenter erratur, et crebro? Nam nisi caverint, verendum ne illis contingat quod [Col. 0725B] illis, de quibus dictum est, contigit: Adhuc escae eorum erant in ore ipsorum, et ira Dei ascendit super eos (Psal. LXXVII, 30): et quod pridie de Juda lectum Domini est traditore, cujus imitatores adhuc in Ecclesia esse, sanctus ille, cujus verba modo meminimus, non dubitavit proferre: Et post buccellam tunc introivit in eum Satanas (Joan. XIII, 27), utique per pravi operis effectum, qui jam in eo per malignae voluntatis erat affectum. Cum utique si Apostolo credidissent dicenti: Probet autem seipsum homo, et sic de pane illo edat, et de calice bibat (I Cor. XI, 28), hoc est, discutiat in qua sit voluntate, peccandi utique, an emendandi, nocendi aliquem, an adjuvandi, in odio, an in amore fraterno: si, inquam, talia salubriter cogitassent, de manu saltem illius, [Col. 0725C] quem oderant, sacra sumere devitassent, ne Judae scilicet tam publici imitatores existerent. Sed quia apud Deum non est difficilis aut tarda conversio, non se desperet talis, moneo, hominum portio; quoniam quidem Judaeorum Pascha certo tempore, Christianorum omni est tempore, praecipue vero in Dominica, communicationis atque conversionis ad meliora de pejoribus die. Pascha enim cum transitus interpretetur, quocunque tempore, quacunque die, quacunque hora, quocunque ad postremum [Col. 0726A] momento quis transit a diabolo ad Christum, a vitiis ad virtutes, de tenebris ad lucem, paschalem agit veraciter solemnitatem. Dicente enim Psalmista Domino: Reliquiae cogitationis diem festum agent tibi (Psal. LXXV, 11), solemne Domino Pascha quilibet agit, qui relinquens quod male cogitavit, illud agere satagit quod Deus ipse praecepit.



614 SERMO VI. [(1495) 1Kb] DE OCTAVIS PASCHAE.

1. Antequam comedam suspiro (Job III, 24), Job legitur beatus dixisse. Causa subjuncta: Quia timor, inquiens, quem timebam, evenit mihi, et quod verebar accidit (Ibid. 25). Quod ut ad me referam tantum ab illo, quantum aereum ab aethereo distat coelo, distantem, doleo vestrum nonnullis, fateor, accidisse, quod [Col. 0726B] [(1496) 1Kb] timens Dominica protuli die. Quibusdam enim, proh dolor! contigisse nonnihil formido, quod Psalmista de Judaeis olim cantaverat, dicens: Adhuc escae eorum erant in ore ipsorum, et ira Dei ascendit super eos (Psal. LXXVII, 30). Quia videlicet cum post buccellam introisset in eos Satanas per operationem malignam, qui ante in eis jamdiu per intentionem fuerat pessimam, quasi audissent ab eo, qui eis eamdem porrexerat buccellam: Quod facis, fac citius (Joan. XIII, 27): abhinc non cessaverunt quantocius exsequi, quod jam antea, praecipue tota ista Quadragesima, fuerant machinati: [(1497) 1Kb] quando scilicet Deo et laesis fratribus reconciliari, et reconciliari veraciter optantes non aspernari, verbo atque exemplo instanter fuerant moniti; illos saltem, [Col. 0726C] qui non in die festo (Matth. XIV, 2) quondam dixerant, non imitari dignati, contra eumdem scilicet, quem me fore nemo utinam sciret, omnia insidiarum molimina, omnes falsissimas concinnationes in palam per quoscunque valuerunt mittentes, taliaque de eo fingentes, qualia nemo posset credere, nisi cui aut eadem, aut similia multa contigisset fecisse: corruptis quoque pecunia [(1498) 1Kb] duabus patriae dominantibus, ut fertur, personis (quarum [(1499) 1Kb] una nobilitate, et nomine utinam esset illa, de qua jam [Col. 0727A] dixeram saepe, ut jam me illum qui talia patior apertius proferam esse: Qui liberavit Israelem de manu Pharaonis (Exod. XVIII, 10), etc., satis ideo cognoscibilia, quod sub ejusdem terminatione declinationis illorum cadant vocabula) [(1500) 1Kb] per totam Ecclesiae domum eas circumducentes, mutata significatione 615 verborum, de passivo genere activum non erubescentes miseri et mendacissime agere, quod ego scilicet dolentissimus patior, fingentes me perpetrare, quasi propter hoc necessarium illis fuerit saepe: Crucifige, crucifige (Joan. XIX, 6), aliis licet verbis, clamasse. [(1501) 2Kb] Nam dum quadraginta fere libras in restauratione ejusdem domus episcopalis ut ferunt qui ad hoc ministri fuerunt, hoc triennio expenderim; me ab eadem ab eisdem fugato, [Col. 0727B] cum sine habitatore remansisset; [(1502) 1Kb] iidem qui hoc mihi ingerunt, ut congruentia innuit, furto; hospitantes vero inibi vi et potestate non cessent illam destruere; me non valente scilicet illorum alicui resistere, furibus quidem, quia longinquus, hospitantibus, quia longe impar viribus videor esse, imperiali cum constet eos de exercitu praesertim redire, vel ad illum venire; me mendacissimi conductis consideratoribus accusant eamdem destruere; quasi possit esse credibile, ut quod ego tanto mei construxi dispendio, aut destruam ipse, aut destrui patiar sponte. In tantum vero illam hospitantes in ea destruunt potestative, ut si aliquis, cujus scilicet refert, illuc consideratum veniat famulorum, statim eum comprehendant, et gravissime flagellatum loris [Col. 0727C] constringant.

[Col. 0728A] 2. Ita omnia cum dolentissimus patiar, versa verborum, ut dixi, natura, agere me quod potius suffero, isti maledici cum omnibus, quae fingere de aliquo ullus mendacissimorum valuit unquam, fatentur. Sed, o vesana perfidissimorum dementia! o falsitas inconvenientissima! o diaboli per serpentes [f., per serpentem] et jam loqui non ignorans astutia! Si enim imperator non meus dominus esset, et ego illi in potentia similis essem; defendere contra ejus [(1503) 1Kb] fideles domum meam et 616 opus utcunque valerem. Nisi quoque [(1504) 1Kb] isti me de domo eadem sua perfidia pepulissent, praesentissimus cum essem, eam custodire die noctuque ab eorum furtis valerem. Nunc vero cum et ille meus dominus sit, et pugnare contra domini mei fideles, etiam si valerem, [Col. 0728B] non solum perfidum, sed et, ut ita loquar, apostaticum sit; recedit namque a Deo, qui dato sibi ab eo terreno rebellis est domino: dictum est enim, quod qui potestati, utique a Deo sibi praelatae, resistit, Dei ordinationi resistat (Rom. III, 2); [(1505) 1Kb] isti vero exemplo diaboli non cessent elaborare, ut etiam absque sui aliquo commodo aliquid, quod me noceat, meque conturbet, possint efficere; quid contra haec duo tam impossibilia valeo agere? O vero utinam cum sacram talibus manu, quam excisam optabant, praebebam buccellam dicendo: Corpus Domini nostri Jesu Christi prosit tibi in vitam aeternam; clamasset caeteris, quod ille quondam lapidatoribus sancti clamaverat Jacobi apostoli, qui frater dictus est Domini, ut fratres hodieque dicuntur [Col. 0728C] consanguinitate propinqui: Parcite, inquiens, [Col. 0729A] quid facitis? pro vobis orat justus hic quem lapidatis. Justus enim eram quantum ad illos, reatus licet illis incognitos Deus cognosceret meos: cum bona ego illis pro malis, mala illi contra mihi meditarentur referre pro talibus et innumeris bonis, absque debito utique illis persaepe impensis. [(1506) 1Kb] Quod si de injuria, quam eis intuli aliqua dicerent, non erat multum mirandum; quanquam et ex hoc conveniri humiliter ante, secundum judicium debueram canonum.

3. De illis vero, quae ad eos nil pertinent, causari, taliaque de me dicere, quae non inoffenso quis posset Deo credere, omnibus mihi 617 derogare facere, bona in me si qua sunt significatione mala corrumpere, mala sive sint, sive fuerint, indagatione [Col. 0729B] studiosa disquirere, et aliis studiosissime demonstrare, quid est aliud nisi apertissime testari quod non solum mihi, sed et, qui me illuc [(1507) 1Kb] eleemosynaliter instituit, piissimo Caesari sint omnino perjuri? Et heu, ait quidam, heu dira furoris conditio! Qui vim patitur, magis ille ligatur. Fluvius enim malignae operationis illorum ab eis ad me decurrit, et ego illum turbare agni illius exemplo fabularis accusor (PHAEDR. l. I, Fab. 1). Quidam rex juvenum cum haberet exercitum, et multitudinem sapientum; dumque [subaudi juvenes] nequirent, quod juvenibus competebat, sapientibus stultitiam eorum reprimentibus, agere; inierunt consilium, ut quisque illorum patrem interficeret proprium. Actum est: unus sed illorum non tolerans tantum admittere [Col. 0729C] scelus, dixit uxori suae: Si patrem meum interficio ne consilio pereamus perdito, non modice metuo. Consensit uxor ad servandam soceri vitam, atque alendum in suo eum cellario secretius locat. Imperat sane filio pater, ut interrogatus a rege de quovis consilio, non antea responderet, donec ad se illud referret. Obtemperans igitur tam industrius regis est consiliarius factus, ut inviderent illi omnes socii ejus. Adeuntes itaque regem, interminati sunt, quod nisi eum interficeret, eos omnes absque dubio perderet. Tristissimus rex consensit; quaesivit tamen ab eis qua occasione id facere posset. Praecipue, aiunt, illi, ut cras veniens non secum ducat nisi unum servum, unum amicum et unum inimicum. Territus hoc dicto ille, patrem ex hoc sciscitaturus adivit. [Col. 0729D] Pater vero: Ne contristeris, inquit, sed valde bonum praepara nobis obsonium, optimum de me accepturus consilium. Post prandium igitur dixit illi secretius pater: Habes optimum asinum, illum pane, vino et [Col. 0730A] carne duc tecum onustum; habes caniculam ad tua defendenda pervalde paratam, illam tecum habeto; uxorem quoque adhibens tecum, asinum pro servo, canem pro amico, uxorem offeres pro inimico. Egit, asinum assumpsit, canem secum pariter duxit, uxorem nec liquit. Regem adiit tristissimum, considerare, quae detulerat, flagitans illum: Iste, inquiens, qui astat onustus, meus est servus, ille alter meus amicus, tertia meus est, quo infestiorem habere me spero neminem, inimicus. Audiens illa, super ignem ait accensa: Inimicumne me tuum esse pronuntias? Merito, inquam, quae contra regis praeceptum tuo servavi patri, tibi obediens, vitam. Adolescens ad regem conversus: Videturne vestrae majestati 618 inimicam hanc esse mihi? Valde, respondit ille; sed [Col. 0730B] utrum verum sit, volo ediscere. Verum est, ait. Gratias Deo laetissimus ille respondit. Curre igitur, curre, et mihi festina eum reducere. Actum est. Consiliarius regi optimus redditur, adolescens a mortis instante periculo liberatur; uxor est non amare juvenem, ut videbatur, detecta, quae fore utique amicissima putaretur, nisi taliter probaretur. Hoc ipse exemplo si non istos aliquantulum commovissem, non tam probabiliter eos cognoscere valuissem, licet istam in eis semper fiduciam habuissem. Adhuc tamen eos Deus, quaeso, dignetur convertere, et viam eis verae pacis et charitatis ostendere, et ambulare, praestare, ne simul nobis pro talibus contingat, quod absit, periisse, vindicta nos subito occupante, milvus scilicet ut ranam cum mure fabulose [Col. 0730C] legitur rapuisse.

4. Tota vero ista allegatio cum non praedicatio, sed magis contra insidiantes vitae et commodis meis videri possit invectio, subsedenda est, credo, et ad omnes communiter monendos, tam amicos scilicet quam inimicos, pastoralis jam nunc dirigenda intentio. Primum sane competit, quanquam non semel jam actum sit, demonstrare, unde discordia inter nos et ex quo ista contigerit. Ad ultimum vero breviandi causa primum respondeam, non modo exortam, sed a die ordinationis meae inter nos fuisse certum est ortam. Est vero nunc ideo in palam deducta, quod fiducia imperialis nil aliud quam quod justum est decernentis praesentiae, et synodi congregandae [(1508) 1Kb] . . . . Unde dissentiamus crebro non [Col. 0730D] solum verbis, sed [(1509) 1Kb] et scriptis, hac vice monstratum. Summa vero ipsius, cum verba sint plura, ipsa esse monstratur, quod ego legem Dei, illi traditiones hominum et consuetudinem iniquorum sequenda [Col. 0731A] decernant. An non ille est enim vere iniquus, qui quod mihi et illi est datum communiter, [(1510) 1Kb] ita partitur, ut ego inde pauperrimus, ille locupletissimus fiat? Hoc ego si tacendo, imo laudando consentiam, [(1511) 1Kb] unae propter eam quam mecum habere optarent amicitiam, veritatem relinquens, Deum negasse convincar. Qui mihi nam suadet metuere, inimicus animae meae convincitur esse, nedum ego is debeam fore.

5. Hoc ergo succincte monstrato, mecum vos admoneo, fratres, ut disquirat unusquisque nostrum a seipso, qualiter Pascha illud sanctum, id est, octo istos dies exegerit, et utrum ita exegerit, ut tuto amen responderit, cum presbyter dixit: Praesta, quaesumus, omnipotens Deus, ut qui paschalia festa venerando [Col. 0731B] peregimus, haec te largiente 619 moribus et vita teneamus. Interroget ergo se quisque, si de illo verum dixit sacerdos, hoc est, si in azymis sinceritatis et veritatis corpus et sanguinem Domini sumpsit, id est, si in corde nulli aliquod in Pascha machinatus est malum; si non de operibus alicujus se sciente nisi quod esset verum protulerit; si non, dum adhuc esca Christi corporis in ore esset ipsius, aut per odii, aut invidiae, aut per cupiditatis, vel avaritiae, aut per luxuriae vitium iram Dei super se ascendere fecit; si post buccellam introire Satanam in suam animam minime sivit, id est si malum quod ante cogitavit, ad effectum ducere non maturavit; postremo si in die festo, hoc est in istis octavis et quousque cantatum est: Haec dies quam fecit Dominus, [Col. 0731C] aut per adulterium, aut per immunditiam aliquam non se polluit, vel fratrum aliquem nequiter laesit: et si nil horum in se invenit, Paschae Domini festa se venerando egisse gratulatus, humiliter amen respondeat; et ut moribus et vita haec illum tenere Dei pietas dignetur concedere, manu, lingua et corde non cesset rogare. Quod si aliter in se, ut metuo, invenit, quod non saltem illos studuerit imitari, qui non in die festo dixerunt, tristetur: id est ut sicut illi tumultum veriti sunt, si Dominum comprehenderent, populi; [(1512) 1Kb] ita iste iram veritus, si festivitatem violaret sanctissimam, Domini, vel his saltem octo diebus se cum Dei adjutorio ab hujusmodi illecebra continere, et a laesione fraterna reprimere, conari studeret [f., studuisset]. Hinc demum [Col. 0732A] quod Judae traditoris exemplum secutus, et damnationem adeptus sit, doleat, sed non ut Judas ad laqueum desperando, imo ut Petrus ad lacrymas poenitendo sese convertat; et relictis quae male cogitavit, diem festum Domino agere, dum vacat, festinet. Ita enim et Pascha perditum, transitum utique faciens bonum, recuperare, et iram poterit Dei placare, ipso adjuvante, qui cum Patre et Spiritu sancto in saecula saeculorum non cessat Deus regnare.



620 SERMO VII. [(1513) 1Kb] POST PASCHA.

1. De ore tuo te judico (Luc. XIX, 22), se ait Dominus in supremo dicturum, serve nequam, judicio. Sed cui? Demonstrat subjungens: Sciebas quod homo [Col. 0732B] austerus essem, etc. [(1514) 1Kb] Scienti hac ergo sententia, quam nescienti, certum esse valet majus instare judicium. Verendum ergo bona scientibus, et mala patrantibus valde: verendum, inquam, verendum, bona praesertim eadem si quoque dicunt. Quidam enim bona dum dicunt, quid dicant, nedum vero dicant, ignorant: ut sunt verbi gratia plurimi, qui Evangelia, apostolos pro officio sibi credito recitant. Qui dum quod sibi injectum est quomodocunque actitant, non doctoris, [(1515) 1Kb] sed obauditoris ministerium implent. Nae ex ore suo, cum quid dicant ignorent, judicantur, sed nisi faciant arguuntur. Miseri ergo utrinque saeculo dati doctores; miseri, inquam, et infelices, si aut nesciunt docere, aut quod non agunt docentes, suo tantum judicantur ex ore. [Col. 0732C] Si enim gehennae poenas agnoscunt, et aliis non innotescunt; rei omnium, quos docere debuerant, si per ignorantiam in eis inciderint, erunt. Si vero aliis eas innotuerint, et ipsi eas non caverint; quid eis miserius, quid rogo est stultius? Et si monstrato aliis vitae fonte ipsi pereunt siccitate, quis eos debet dolere? [(1516) 1Kb] Clamavimus cum Apostolo nuper, clamavimus, et utinam non et pro eo, ut pro multis, ore proprio potius judicandi, quam, ut propheta quondam promiserat, liberandi. Clamavimus nobis et vobis, sed non inutiliter clamasse nos Dei pietas tribuat omnibus nobis. Clamavimus attamen, clamavimus cum Apostolo, fratres, clamavimus: Pascha nostrum immolatus est Christus (I Cor. V, 7). Sed utinam ut pro eo, ita pro nobis fuerit immolatus: [Col. 0733A] [(1517) 1Kb] pro eo enim, ut condignas ei gratias referenti; cavendum ne a nobis beneficio, quod absit, tanto ingratis: hoc enim innuit, qui dicit: Quicunque manducaverit corpus Domini indigne, reus erit corporis et sanguinis Domini (I Cor. XI, 27), id est, imputabitur ei culpa effusionis sanguinis Jesu Christi, si ausus fuerit bibere sanguinem, quem Judaei fuderunt, indigne: hoc est, si quales 621 illi fuerunt ad fidem, talis ipse extiterit ad operationem.

2. Subjunximus demum atque protulimus: Itaque epulemur non in fermento veteri, neque in fermento malitiae et nequitiae, sed in azymis sinceritatis et veritatis (I Cor. V, 8). Adeo ista omnia sed [(1518) 1Kb] enucleavimus, ut puerulis ipsis nos satisfecisse putavissemus. [Col. 0733B] Sed utinam quod alios monuimus ipsi fecissemus, et malae voluntatis, vel noxiae operationis fermentum, quod ante habebamus, per reconciliationem non fictam, et fructuosam poenitentiam abjecissemus. Diximus ironice: [(1519) 1Kb] Quam optime valeat exsultare hodie atque laetari, loco salutis judicium, loco vitae sumpturus interitum. Psalmistae adhibentes ad hoc testimonium, de Judaeis quidem tunc, sed utinam non modo de nobis, prolatum: Adhuc escae eorum erant in ore ipsorum, et ira Dei ascendit super illos (Psal. LXXVII, 30). Quia cum post buccellam introierit in Judam, ut Evangelium utique loquitur, Satanas (Joan. XIII, 27), per operationem vero malignam, qui ante buccellam in eo per voluntatem jam fuerat pessimam; timendum [Col. 0733C] ne simile nobis quiddam contigerit. Videlicet [(1520) 1Kb] ut scelus aliquod omissum, propter sanctum quod sumere in Pascha debebamus sacrificium, sumpto sacrificio, ante diem maturavissemus quoque perpetrare octavum, non in die festo ab ipsis etiam comprehendere Dominum conantibus obliti clamatum. Et, o impatientia perimbecillis, nimiumque insana, nec injurias utique inimicorum, nec stimulos tolerare valida vitiorum! In quolibet enim horum si nos excidere coegisti, Pascha Domini nos, proh dolor! violare pestifera compulisti. Sed instaurati contra nos testes Dei debuerant considerari, qui et ab adversariis gravissima supplicia, et a carne propria longissima fortissime pertulerunt sexu in utroque tentamina. Quos sequi, non nos deserere anticipans [Col. 0733D] Dei gratia, sed propria inhibuit ignavia, et illecebra corpori laxius ministrata, commovens insuper nos manus peccatoris per superbiam ventilata; [Col. 0734A] ibique cecidimus, iniquitatem hujusmodi operati, ob inanem gloriam a gratia Dei expulsi, nec potuimus in bono persistere miseri, ut hoc etiam confiteri sit nobis a Deo ore nos proprio judicari. Cum et hoc certissime novissemus, et vitare infelicissimi, praeponderante timorem Dei superbo nostro contemptu, dedignati essemus, ut perditioni utique nostro merito, non Dei neglecto, traditi, et a nobis ipsis damnati, in aeternum, nisi nobis ocius Dei pietas succurrat damnandi.

3. Sed quid agimus si ita est, fratres? Est vero est, proh dolor! est. Reddite vicem nobis 622 quaesumus, si potestis, consilii, reddite. Dicite saltem quod diximus, proferte quod protulimus; suadete quod suasimus; aliud enim quod faciamus minime [Col. 0734B] invenimus: videlicet ut quia in talibus Judae similes exstitimus; exemplum deinceps caveamus illius, non festinantes utique cum illo ad desperationis mortiferum laqueum, sed magis cum Petro ad conversionis vitale lamentum. Rogantes scilicet Domini clementiam, ut meritis ejus adjuti faciamus quod fecit, obtineamus quod obtinuit, conversione utique ad nos Domini ab eo clementer respecti, ad illum flendo ut valeamus converti, quatenus gratiam ipsius recuperare utcunque, et Pascha Domini verius, quam unquam fecerimus, celebrare quandoque possimus; transireque a diabolo ad ipsum inconvertibiliter deinceps auxilio valeamus illius. Quod nobis indignissimis dignetur praestare, qui Pascha nostrum ideo dignatus est esse, ut reconciliaret nos Deo Patri [Col. 0734C] per sanguinem suum (Rom. V, 10), et erutos de potestate tenebrarum faceret sibi acceptabilem populum, sectatorem bonorum operum. Qui vivit et regnat cum Patre et Spiritu sancto Deus in saecula saeculorum. Amen.



SERMO VIII. [(1521) 1Kb] DE ASCENSIONE DOMINI [al., II].

1. Meminisse optaremus dilectionem vestram percupide, fratres, [(1522) 1Kb] laborem hoc tempore nostrum hujusmodi ad terminum devenisse, ut conducta ex orthodoxorum testimoniis Patrum copia fandi, [(1523) 1Kb] insinuaremus collegio vestro quid, cur, qualiter in praecedente resurrectionem Domini Quadragesima nobis esset agendum, qualiter in Pascha [Col. 0734D] exsultandum atque laetandum; post Pascha, imo [(1524) 1Kb] in Quinquagesima Paschae, quod a jejuniis quidem cessandum, alleluia die noctuque canendum; [Col. 0735A] [(1525) 1Kb] ad vitia vero jejuniis, orationibus et eleemosynis, cooperante gratia Dei, ut desperare nullatenus debuissemus, exhausta minime redeundum: ne hoc utique foret Aegypto relicta, agno comeso, mare Rubro transito, manna coelesti gustato, carnium Taphniticarum, peponum atque ceparum [(1526) 1Kb] desiderio Aegyptum relictam repetere, promisso patriae lacte et melle manantis fraudari, cumque his, quorum in deserto plurima perierunt millia, perditionis aeternae damnationem subire. Ad quod 623 suadendum nil aptius valuimus invenire, quam ut alleluia cantaremus die noctuque, id est, ut Laudate Dominum alter alteri clamaremus, omnesque hoc sine intermissione agere studeremus. Re enim vera, quis peccato est locus, ubi laudis Dei est nullus defectus? [Col. 0735B] Quod si [(1527) 1Kb] B. Gregorio primum, postea B. Mamerto Viennensium archiepiscopo pro consimili necessitate quasdam litanias infra hanc Quinquagesimam visum est instituere; quid obest ad Dominicum illud quod continetur suasum: Nunquid possunt filii sponsi lugere, quandiu cum illis est sponsus (Matth. IX, 15), [(1528) 1Kb] cum litanias rogationes innuere latinitas aestimet? Quo vero tempore rogatur solemnius Deus, quam festivitatis diebus? Sobrie vero, juste et pie si vivitur in Pascha, quid nocet ad hoc quod suadet Apostolus, cum Pascha nostrum ipsum dixisset esse Christum, subjungens atque dicens: Itaque epulemur; cum crapulae et ebrietati (I Cor. V, 8), caeterisque vitiis famulantes denotans, adjungat: Non in fermento veteri, id est, [Col. 0735C] tumore non abdicati delicti, et voluntate transacta crimina repetendi, vel alia committendi: Neque in fermento malitiae et nequitiae, sed in azymis sinceritatis et veritatis; si igitur a crapula et ebrietate cessamus, si a coitu etiam licito, consensu parili, hoc triduo, [(1529) 1Kb] dilecto abstinemus divino; si a jocis atque lascivia, si a cantuum vanitate atque ludorum, postremo ab omni opere servili, id est, famulatu diaboli cessantes, ut in Quadragesimae Dominicis [Col. 0736A] jure fecimus diebus, Deo servire his tribus diebus curamus; paschali gaudio quale damnum ingerimus, cum et in his resurrectionis Dominicae cultum non omnimodis omiserimus, si tamen fecimus quod debuimus? Cum vero, ut non semel diximus, corpore et sanguine Domini reficiendis necesse sit parasceve, id est, praeparationem aliquam facere, ne tanti sacramenti munus sumant indigne; et ob hoc inventas putare [(1530) 1Kb] possimus praeclaras, quae praecedunt solemnitates, vigilias; quid nocet; si in tanta festivitate, vigiliarum loco hoc triduo usi, si quid in his paschalibus commisimus gaudiis, diluamus, ab alleluia vero canendo, semperque in Domino exsultando atque laetando 624 nequaquam cessemus? Dicente sane Jacobo apostolo: Quia in multis [Col. 0736B] offendimus omnes (Jac. III, 2), quis ausus sit gloriari in tot diebus ac noctibus se nihil commisisse, quod egeat satisfactione diluere, ut tantam festivitatem digne possit excolere?

2. Hucusque, fratres charissimi, cum nostra processerit communis causa nostrae salutis [(1531) 1Kb] enisio, adest infra hanc alleluia sine intermissione cantandi, exsultandi quoque atque laetandi Quinquagesimam; ipsaque nos silere non patitur gloriosissimae Ascensionis Dominicae dies. Silere enim quomodo possumus reminiscentes omnium miraculorum, si, ad hominem solum intendas, mirabilioris miraculi, quod videlicet homo, non angelico, ut Elias quondam subvectus, non pennigero, [(1532) 1Kb] ut poeticus ille, volatu, sed corporali ipsa mole perfecti, [Col. 0736C] id est annorum, triginta circiter trium, hominis, ut Apostolus nobis spondet proventurum quandoque: Donec occurramus, inquiens, omnes in virum perfectum in mensuram aetatis plenitudinis Christi Domini nostri (Ephes. IV, 13), videntibus idoneis testibus loquens elevatur, nubeque suscipitur, angelis astipulantibus, quod ita sit reversurus ad judicandos hic relictos ab initio, usque in finem saeculi vivos et mortuos omnes? Quis hoc effari laudabiliter, quis laudare [Col. 0737A] satis effabiliter valet? Admirari enim omittimus, si Deum intus manentem, hominem, quem de nobis pro nobis assumpsit, gestantem pensamus. Gratias, si possemus, solummodo ipsius misericordiae referre deberemus condignas. Caetera enim melius silendo quam loquendo, ineffabilia sunt quia depromimus. Ad promissum tantum inenarrabilis ipsius clementiae oris nostri obsequium deflectamus [(1533) 1Kb] quod modo ex Evangelio audivimus: Qui crediderit, inquit, et baptizatus fuerit, salvus erit (Marc. XVI, 16), Deo gratias, universitas clamat; credimus enim, et baptizati sumus in nomine Patris et Filii et Spiritus sancti. Omnes hoc dicimus; omnes per hoc nos salvandos speramus; sine isto nullum salvari posse veraciter credimus et confitemur. Sed [Col. 0737B] de quibus dicit qui hoc audierat Petrus? Petrus, inquam, cui fuerat specialius cum caeteris dictum: 625 Euntes in mundum universum praedicate Evangelium omni creaturae (Marc. XVI, 15). [(1534) 1Kb] De quibus, inquam, si est ita, fatetur Apostolus: Melius fuerat eis non cognoscere viam veritatis, quam post agnitionem retrorsum converti? (II Pet. XII, 21.) De illis, ut conjici veracissime valet, de illis, de quorum credulitate Jacobus apostolus quid sentiat audiamus: Fides, inquiens, si non habet opera, mortua est in semetipsa (Jac. II, 17). Itemque: Qui confitentur se nosse Deum, factis autem negant (Tit. I, 16). Hi nimirum sunt, qui fidem, quam verbis astruunt, moribus destruunt. Verendum enim omnino, ne de talibus quoque dicatur a Domino: Cum [Col. 0737C] immundus spiritus exierit ab homine, ambulat per loca inaquosa, quaerens requiem, et non inveniens, dicit: Revertar in domum meam, unde exivi. Tunc vadit, et assumit secum septem alios spiritus nequiores se, et ingressi habitant ibi; et fiunt novissima hominis illius pejora prioribus (Luc. II, 24-26). Haec tam veracia si in nullo caderent illorum, qui se credere profitentur et sunt baptizati, ubi esset sententia Domini illa, qua continetur: Multi enim sunt vocati, pauci vero electi (Matth. XX, 16); et: Non omnis qui dicit mihi, Domine, Domine, intrabit in regnum coelorum? (Matth. VII, 21.) Qui enim sunt vocati, nisi per baptismum Ecclesiam ingressi? [(1535) 1Kb] Qui pauci electi, nisi qui sacramentum vivendo tenuerunt, quod fide perceperunt? Qui non electi, nisi [Col. 0737D] qui non servaverunt quod promiserunt? Quid autem promiserunt? Recurrat quis cogitando ad id, quod aut promisit, aut est vice illius promissum, antequam baptizaretur. Modicum est, recordari leviter valet. Si illud observat, securus de salute sua gaudeat [(1536) 1Kb] . Si autem peccavit, quiescat primum, id est, desinat peccare; hinc demum poenitentiam agat. Appropinquat enim, et huic dicendum, regnum [Col. 0738A] coelorum (Matth. III, 2); id est transeuntibus, imo fugientibus terrenis omnibus, propinquant coelestia, illis tamen, qui cooperante gratia Dei, operatione sedula illa meruerint adipisci.

3. Qui vero sint isti, subjungens piissimus idem promissor demonstrat. Cum enim dixisset: Qui vero non crediderit, condemnabitur (Marc. XVI, 16), ut indiciis quibuslibet credentes a non credentibus secerneret, subjecit: Signa autem eos qui crediderint, haec sequentur: in nomine meo daemonia ejicient, linguis loquentur novis, serpentes tollent, et si mortiferum quid biberint, non eis nocebit; super aegros manus imponent, et bene habebunt (Ibid. 17-18). Quid hoc est, fratres? quis enim corporaliter ista hodie efficit signa? Nemo, dilectissimi, nemo. Nullus ergo [Col. 0738B] credit? Absit. Credunt enim, Deo gratias, tanti, ut illis illud congruat psalmographi: Annuntiavi et locutus sum; multiplicati sunt super numerum (Psal. XXX, 6). Quomodo itaque credunt, cum qui haec signa faciunt, illi tantummodo credere dicantur; isti vero ea non faciunt? Faciunt plane, faciunt quidam, sed non corporaliter 626 faciunt, sed tanto utilius, quanto a corpore discernitur spiritus. In nomine enim Christi daemonia ejiciunt, qui in virtute ipsius vitia, quae daemones ingerunt, a cordibus suis repellunt: linguis loquuntur novis, cum, praviloquio relicto, laudem Dei lingua resonat ipsorum, utilia sermo depromit: serpentes tollunt, cum quod suggerit serpens ille antiquus, minime agunt; cumque suggestionem diabolicam interius sentiunt, sed quod [Col. 0738C] suggerit, minime faciunt, mortiferum quidem est quod bibunt, sed non eis nocebit. Omnes enim, ait Apostolus, astabimus ante tribunal Christi, ut referat unusquisque propria corporis, prout gessit, sive bonum, sive malum (Rom. XIV, 10). Super aegros manus imponunt, ut bene habeant, qui peccata, quae commiserunt, bonae operationis studiis, ut ad meliora proficiant, compensare festinant. Ecce apodixis, ecce conjectura, ecce indicium credentium, et non credentium, fratres. Qui ex his ergo in se cognoscit aliquid signis, credere se dicat; qui non, ad credendum se potius suadeo praeparet, quam semet credere jactet.

4. Ubi quoque a Domino dicitur caeco: Tu credis in Filium Dei? (Joan. IX, 35.) cum praepositione [Col. 0738D] utique. Et Samaritanae: Mulier, crede mihi (Joan. IV, 21), [(1537) 1Kb] sine praepositione: cum hic absolute dicatur, qui crediderit, neque scilicet addito in Deum, neque Deo (Marc. X, 16), conjici valet duo exposci, id est, ut credamus in Deum, et credamus Deo. In Deum vero credit, qui catholice credit: Deo credit, qui hortamentis illius obtemperat. Qui utrumque [(1538) 1Kb] itaque agit, et orthodoxo est baptismate lotus, [Col. 0739A] maximam nobis affert, Deo gratias, securitatem. Salvus enim absque dubio talis, si tamen perseveraverit, erit. O vero nullus in hac nostra plebe inveniretur, qui non crederet verum esse, quod Joannis in Evangelio audit, hoc est: Omnia per ipsum facta sunt, et sine ipso factum est nihil (Joan. I, 3). Increduli enim ad caetera, dum istud unum non credunt, fatentur [(1539) 1Kb] tempestatem ab homine fieri posse, cum evidentissime Psalmista proclamet: Ignis, grando, nix, glacies, spiritus procellarum, quae faciunt verbum ejus (Psal. CLXVIII, 8), id est Domini. Et in alio psalmo de Deo: Qui dat nivem sicut lanam, nebulam sicut cinerem spargit. Mittit crystallum suam sicut buccellas, ante faciem frigoris ejus quis sustinebit? (Psal. CLXVII, 16.) etc. Quomodo ergo in Deum [Col. 0739B] credit, qui Deum omnium creatorem esse non credit? Quomodo Deo credit, qui ipsi clamanti atque dicenti surdissimum auditum apponit? Videte, videte quod ego sum solus, et non sit alius Deus praeter me. Ego occidam, et ego vivere faciam; percutiam, et ego sanabo; et non est qui de manu mea possit eruere (Deut. XXXII, 39). Intendat charitas vestra: contra enim eos qui dicunt, quod homo malus, vel diabolus tempestatem faciat lapides grandinum spargat, vineta atque campos devastet, fulgura mittat, jumenta et pecora, ipsosque homines 627 interficiat; contra illos, inquam, valet quod dicit: Ego occidam, et vivere faciam. Contra illos vero qui dicunt, quod ipsi per incantationes suas ipsas tempestates avertant, valet quod dicit: Non est qui de manu mea possit [Col. 0739C] eruere [(1540) 1Kb] . Quod si Elias triennio oratione pluviam avertisse, oratione rursum legitur eam, cum voluit, reddidisse; ignem de coelo super impios impii regis ministros misisse; Samuel aestivo tempore tonitrua contra naturam mugire fecisse; plerique etiam alii sanctorum sive in Veteri, sive in Novo Testamento quaedam leguntur signa de coelo, de terra, de mari monstrasse; non fecerunt ea ipsi, sed Deus per ipsos; fecit hoc fides ipsa, de qua ipse Dominus loquitur ad apostolos ita: Si haberetis fidem sicut granum sinapis, diceretis huic monti, Tolle te, et mittete in mare, et obediret vobis (Matth. XVII, 19). Non potest hoc facere diabolus, non membrum ejus quilibet malevolus. Facit hoc per servos suos, cum ei placuerit, Deus, et, cum sit summe bonus, benigne [Col. 0739D] ut bonus.

5. Sed redeamus ad Ascensionis Dominicae festum. Cum haec dixisset, ait operis tanti relator egregius, videntibus illis elevatus est, et nubes suscepit eum ab oculis eorum. Cumque intuerentur in coelum euntem illum, ecce duo viri astiterunt juxta illos in [Col. 0740A] vestibus albis, qui et dixerunt: Viri Galilaei, quid statis aspicientes in coelum? Hic Jesus, qui assumptus est a vobis in coelum, sic veniet, quemadmodum vidistis eum euntem in coelum (Act. I, 9-11). Hic pauxillum, auditor, rogo, attende. In Galilaea resurgens Christus primum videtur, viris Galilaeis ascendens Christus tantum monstratur, illis reversurus promittitur. Galilaei vero qui sunt, fuerunt, vel erunt, nisi qui Galilaeam incoluerunt, incolunt [(1541) 1Kb] , vel incolentes futuris temporibus erunt? Galilaea vero, ut a majoribus accepimus, transmigratio facta interpretatur, et hoc quare agnovimus? [(1542) 1Kb] Bis hoc factum est, imo ter actum est subsedendum, et quia vetus de primo, de duobus tertio juncto dicamus: Transmigraverunt filii Zebedaei de patre suo ad Christum, [Col. 0740B] Christus resurgens a sepulcro ad ipsos; ipsi demum de Galilaea ad montem ubi constituerat illis, eisque videntibus inde est elevatus in coelum. Illuc eum qui desiderat sequi, transeat de diabolo ad ipsum; consideret eum pro se mortuum ac sepultum; gaudeat ejus resurrectione se resuscitatum, ascensione in coelum evectum, si tamen in hoc figat suum firmissime desiderium. Elaboret ergo unusquisque nostrum, charissimi, ut quomodo hodie Christus cum corpore nostro coelum conscendit; ita, quomodocunque, valet spe conscendat, desiderio migret, operatione illuc pervenire nitatur. Mirum enim dictu, etiam per vitia nostra coelum possumus conscendere, si videlicet studeamus ea calcare: scalam quippe de illis quodammodo nobis facimus, si emendatione [Col. 0740C] illa deprimimus. Elevant nos, si fuerint 628 subtus nos; deprimunt nos, si fuerint supra nos. Caro nostra in Christo coelum conscendit; sequatur eam desiderio anima nostra. Anima Christi illo transferri cupit animas nostras, cooperemur desiderio ejus. Deus est qui gestat eam; omnipotens misericordia viget et gratia; non diffidamus de possibilitate, si non deficimus voluntate. Virtutes vult tantum loco sumptuum nobiscum portemus. Vitia ut egestatem mortiferam famemque perpetuam, contrarietatem utique ascensus nostri pernoxiam, hic relinquamus: hic etiam demorantes a festinando illic nunquam cessemus: absque dubio enim ubi Christus cum carne nostra est, perveniemus, si a desderando ipso minime cessaverimus, [Col. 0740D] ipsius adjuvante clementia, qui cum Patre, etc.



SERMO IX. [(1543) 1Kb] DE ASCENSIONE DOMINI II [al., I].

1. Cum pene in omnibus ab antiquorum studiis Patrum tam vitae nostrae discrepet qualitas quam [Col. 0741A] doctrinae; in hoc quoque, fateor, non parum discordat, quod in talibus, ut est ista, solemnitatibus illi primitus de Evangelii tractatu sermonem cudentes, ad considerationem ejusdem solemnitatis auditorum post animos incitabant; hinc demum admonitiuncula, quo magis valebant, succinctim aperta in fine prolata, ut a malis se cohiberent, et beneplacitis Deo insisterent, sollicitius eosdem, quos allocuti fuerant, commonebant: nobis contra in ipsis loquendi primordiis observare conveniat quod Psalmista suadet: Praeoccupemus, inquiens, faciem Domini in confessione (Psal. XCIV, 2) (subaudiri ut liceat, peccatorum nostrorum) et quod alter: Dic tu, inquit, prior iniquitates tuas, ut justificeris (Isai. XLIII, 26): ut justificeris, inquam, non judiceris. Si [Col. 0741B] nosmetipsos enim dijudicaremus, ait Apostolus, non utique judicaremur (I Cor. II, 31), id est, si nos ipsi veraciter accusaremus, non a Domino damnaremur. Veraciter nam se accusat, qui non de se aliud dicit quam quod egisse se meminit, et qui de eo quod se accusat, nulli alii, si de se hoc idem dicat, succenset; si malum quod confitetur exsecratur, et emendare pro viribus nititur; si repetere ultro veretur; si de eo salubriter confunditur. Nam si aliter, voce Dominica ejus animae dicitur: Quam vilis facta es iterans vias tuas (Jer. III, 36). Quod facere utique taliter ei interdicitur quoque: Ne iteres verbum in oratione tua (Eccle. XIX, 17), id est, ne confessum iteres, ut sit necesse tibi iterum confiteri illud peccatum. Cum enim peccasse nos graviter et recognoscimus [Col. 0741C] et dicimus; poenas etiam, quas subire propter 629 hoc debitores sumus, insuper referimus. Si earum saltem metu a malis non compescimur perpetrandis, clamari ex obliquo ipsi compellimus nobis: De ore tuo te judico, serve nequam (Luc. XIX, 22). De corporali vero si hoc facimus maxime delicto, oblata consecrare interdicimus ipsi nobis omnino, nosse nos nisi dissimulamus, quod [(1544) 1Kb] Neocaesariensi continetur concilio cap. 9.

2. Quod cum ita sit, quid de nobis dicere, quid saltem possumus cogitare? Si locuturi enim vobis in confessione faciem Domini praevenimus (Psal. XCIV, 2), hoc est, si antequam ad ejus judicium veniamus narrandum, ipsi vos veraciter accusamus, panem vobis porrigendum qua licentia consecramus? Si hoc [Col. 0741D] non facimus, quod loquendi exordium facimus, imo quid vobis unquam pro debito dicimus? De gaudendo quippe nobis non aliud dicere possumus, nisi quod Tobiam angelo respondisse comperimus: Quale enim, ait ille, quale mihi erit gaudium, qui in tenebris sedeo, et lumen coeli non video? (Tob. V, 12.) In [Col. 0742A] tenebris enim quod sedeamus, ipsi nobis testes sumus, [(1545) 1Kb] qui obscuratis mentis obtutibus, ad ignem nos pergere, non, ut opus fuerat, cernimus. Lumen vero coeli est claritas Christi, qua scilicet supra angeli, infra illuminantur homines sancti, illi ad tenendum, isti ad desiderandum, uterque ad socialiter quandoque fruendum. Qui ergo non illuminatur nunc ad desiderandum, putas eum illuminari posse tunc ad tenendum? Quale vero hujusmodi in qualibet solemnitate gaudium valet habere, nisi omnino inane?

3. Maxima ista sed hodie est, fratres, festivitas maxima; sed lumen coeli considerare neque valentibus, neque volentibus, nulla, nulla, inquam, nulla. [(1546) 1Kb] Sit tamen cum veraciter Ascensionis Domini [Col. 0742B] festivitas hodie, maxime episcopalis vocabuli quomodo silere sinitur, etsi desit facundia, saltem garritio pauxillum perita? Sed cujus est Domini ista, rogo, festivitas? Christi utique, et ex eo utique Christi, quod Christus pro nobis dignatus est effici. Dilexisti enim justitiam, et odisti iniquitatem (canit de eo Psalmista). Propterea unxit te Deus, Deus tuus, oleo exsultationis prae participibus tuis (Psal. XLI, 8). Quam justitiam? Scilicet illam, qua justum censuit esse, ut creatura ei, qui se creaverat, deserviret. Quam iniquitatem? Qua videlicet homo serviebat diabolo, qui ad serviendum conditus fuerat Deo. Propterea igitur unxit eum Deus oleo laetitiae, id est, misericordia ipsa induit eum, quae laetificaret angelos de reconciliatione generis humani 630 a suo consortio [Col. 0742C] diabolica fraude seclusi. Et quia eadem misericordia ex filiis diaboli quidam filii Dei erant per adoptionem futuri, qui utique participes existerent ei, qui non per adoptionem, sed per naturam erat Filius Dei; prae participibus suis dicitur unctus, quia caeteris ad mensuram est data eadem Spiritus sancti gratia, in ipso autem habitat omnis plenitudo divinitatis corporaliter (Coloss. II, 9), id est pleniter, dum utique ipsum, quod pro nobis corpus assumpsit, Deus adeo totus replevit, ut sicut [(1547) 1Kb] mente ejus, ita et carne Deo repleta, ex duabus et in duabus naturis non duo sed unus sit Dominus Jesus Christus, verus, ut Pater et Spiritus, per omnia Deus, cumque illis non tres sed unus vivens in saecula Deus. Nisi igitur Deus carnem nostram misericorditer induisset, [Col. 0742D] eam in coelum minime levasset: nisi eam in coelum levasset, hanc diem nobis minime dedicasset. Christi ergo est ista, fratres, solemnitas, sed non sine participibus suis; hos enim secum vexit in coelum mirum dictu! etiam necdum natos in terra

4. Omnes ergo festivitatum decursiones cum pro [Col. 0743A] Christo et participibus institutae sint Christi, qui vult in quavis illarum partem habere, studeat quod fecit et ipse facere. Sed, heu dolor! negleximus agere. Exhortati enim cum vos fuissemus non semel [(1548) 1Kb] in praecedentibus festivitates istas diebus, ut solliciti servare unitatem spiritus in vinculo pacis (Ephes. IV, 3), donaremus nobis invicem, si quis adversus aliquem haberet querelam (Coloss. III, 13), ut Agni Dei carnes comessuri, non in fermento malitiae et nequitiae Pascha Domini, sed in azymis sinceritatis et veritatis (I Cor. V, 8) celebrasse probaremur. Hoc ipsi qui monuimus, non eo studio quo diximus, fecimus. Ventum est ad coenae Dominicae sacratissimam diem, lectum est quod Apostolus dixit: suggessimus observandum quod monuit, videlicet ut non in judicium [Col. 0743B] corpus Domini sumeremus. Non defuerunt, sed proh nefas! qui de ea manu, quam truncatam optarent, buccellam sanctam perciperent: non defuit, qui defuisse quibus daret, optaret. Et heu quam lethifero utrique tumebant fermento! Cumque ab ipso legitimo quosdam hortati fuissemus continere in quadragesima ista concubitu, ut sacrificium Domini in Pascha purificati mererentur accipere, vae illis qui sumpto sacrificio ab adulterino nequiverunt usque saltem in octavas Domini abstinere. His enim certificamur congruere, quod in Psalmo cantavimus saepe: quia videlicet cum post 631 buccellam, ut in Juda, introierit in eis Satanas (Joan. XIII, 27), id est, spiritus immundus, septeno sed capite (Luc. XI, 26), qui solus per jejunium credebatur expulsus (Marc. [Col. 0743C] IX, 28). Adhuc escae eorum cum essent in ore ipsorum, ira Dei ascendit super eos (Psal. LXXVII, 30); [(1549) 1Kb] violatores tantae festivitatis, non cultores dum fuisse sint miserrimi deprehensi. Eligant ergo quid faciant. Si enim desperantes sese, obdurantur, idem utique frequentando, Judae a se ipsis laqueo strangulantur. Si Petri lacrymas imitantur, veniam consequuntur; si veniam consequuntur, Christum in coelis uti nunc affectu, ita post effectu ipso sequuntur. Si neutrum ex his duobus merentur, festivitatem istam Deo et angelis, bonaeque voluntatis, ut cantatum est, hominibus noverint esse, se vero ab illa omnino expertes existere.

5. Sed ne lenocinentur sibi sententiae prolatione illius Dominicae, qua dictum est: Qui crediderit et [Col. 0744A] baptizatus fuerit, salvus erit (Marc. XVI, 16), noverint, quia, cum sit verissimum utpote veritatis ore prolatum; illis tantum est, quibus congruit, verum; Signa enim, ait, eos qui crediderint, haec sequentur: In nomine meo daemonia ejicient (Ibid., 17), etc. Quae nimirum si quis frugaliter intellecta in se recognoscit, de salvatione sua securus gaudeat: qui minime, suggero, contremiscat; et, ut [(1550) 2Kb] credere non solum in Deum, sed et Deo nisi studeat, non sibi sufficere sciat. [(1551) 1Kb] De ore tuo te judico, serve nequam (Luc. XIX, 22), at ne matures, rogo, Christe, proferre; differ ictum, precor, misericors; suspende vindictam piissime; [(1552) 1Kb] dimitte illam et hoc anno, usque dum fodiam circa illam, et mittam stercora (Luc. XIII, 8), succisoribus vitae, [Col. 0744B] supplico, misericors dicito meae; fortassis enim meliorari tua quandoque gratia valebo. Qui adhuc ingratitudine mortifera incorrigibilis exsto, dum non oculos utique conversionis lacrymis imbuo, sed guttur mentis mortiferae dilationis, pessimaeque in dies deteriorationis criniculis stringo; in infernum vivens, id non ignarus, ut multi, sed sciens, insuperque nec celans, descendo. Indeque mihi: De ore tuo te judico, serve nequam, cum his qui bona dicunt, et pessima gerunt, non inaniter clamari formido. Austeritatem quippe tuae animadversionis aliis innotesco, praesentissimum te 632 ubique non nescio, et dicere, vel facere, quae tuam considerationem dedecent, non horresco. Sed quid, Domine, facio? Fugerem, si quovis valerem: quod quia nequeo, a te, [Col. 0744C] Augustini veriloqui tui suasu, ad te, id est, a justitia ad misericordiam tuam pavens confugio. Ut consideras itaque indecentia tibi, ita, Domine, considera necessaria, deprecor, mihi, me ab impatientia liberans mortifera, quae transgredi me tam immaniter tua compellit praecepta. Nisi enim ab ea citius eruor, perditionem aeternam praestolor, ignarus licet dispositionis de me, Domine, tuae. Non sunt enim hominis viae illius, sed tuae potestatis solius; qui non damnas impie, quos creasti benigne. Vos autem, fratres, quod de nobis per nos audistis, de vobis quoque metuite. Mala, quae usualiter facitis, quantocius relinquite: ad inusitata vos bona, dum vacat, conferte: infernum cavete; coelum desiderio scandite: ubi Christus est in dextera Dei sedens, ipsius [Col. 0745A] adjutorio nixi festinare contendite; instare horam vobis aut illuc conscendendi, aut deorsum ruendi, hic vero non diutius morandi sedulo cogitate, ne ex improviso, quod absit, vos rapi contingat, et illuc pertrahi, ubi nemo vobis valeat auxiliari. Quod a nobis omnibus dignetur avertere, qui in hunc mundum peccatores venit salvos facere, Jesus Christus Dominus noster, qui cum Patre et Spiritu sancto vivit et regnat Deus in saecula saeculorum, Amen.



SERMO X. DE FESTO PENTECOSTES [(1553) 1Kb] .

1. Eia quid facio, fratres? Si taceo, reipsa, quae per me fuerant dispensanda, defraudo; vobis fraudis ejusdem reus existo, et quae sit dies ista, vel quanta, mihi ipsi quoque abscondo. Loqui si gestio, magnitudini [Col. 0745B] rei ipsius, de qua loqui volo, ne succumbam formido. Sed facio quod possum: debitorem enim amplius considero nullum. Pentecostes completur hodie, 633 fratres. Quid dixi? Quinquagesima Paschae hodie terminatur. Quid inde? Dicat qui novit: Melior est, ait, finis orationis quam principium (Eccle. VII, 9). Intendat qui valet: Qui enim perseveraverit, ait Dominus, usque in finem, hic salvus erit (Matth. X, 22). Felices qui hos quinquaginta dies, ut colendi sunt, coluerunt, ab alleluia morali nullatenus cessaverunt, dormientes quoque eam minime dimiserunt. Salvi tamen tales si cupiunt esse, hodie devotionem perseverantiae demonstrent, suggero, suae. Quinquagesima est hodie dies a Resurrectione Domini, ab Ascensione decima. Magnum mysterium, et inenarrabile [Col. 0745C] donum! Dies est hodie quinquagesima, ex quo in Christo resurreximus; decima, ex quo cum illo coelos conscendimus. De quibus dico? De illis nimirum, quibus audacter dicit Apostolus: Si consurrexistis cum Christo, quae sursum sunt quaerite, ubi Christus est in dextera Dei, id est aequalitate, Patris sedens; quae sursum sunt sapite, non quae super terram. Mortui enim estis, peccati videlicet immunes, et vita vestra abscondita est cum Christo in Deo. Cum enim Christus apparuerit vita vestra, tunc et vos apparebitis cum ipso in gloria (Coloss. III, 1). Felices, qui ejusmodi sunt; infelicissimi, qui ab istorum collegio perpetualiter decidunt: illi enim non cum Christo in gloria, sed cum diabolo apparebunt in damnatione perpetua.

[Col. 0745D] 2. Praesumentes tamen nos adhuc de illorum societate existere (Nescit enim homo, ait quidam, utrum odio an amore dignus sit, sed omnia in futurum servantur incerta [Eccle. IX, 1]), dicamus non desperantes de nobis, quia hodie est quinquagesima dies, ex quo in Christo resurreximus; decima, ex quo cum Christo coelos ascendimus. Hodie quid [Col. 0746A] praestolamur. Dona nimirum, divisiones gratiarum, charismata beatitudinum omnium. Quae sunt vero illa? Depromat Apostolus: Charitas, inquit, Dei diffusa est in cordibus nostris per Spiritum sanctum, qui datus est nobis (Rom. V, 5). Sed ad quid datus est? Pignoris absque dubio loco. Sicut enim non habemus hic manentem civitatem; ita nec securam beatitudinem. Unde autem novimus, quod pignoris loco Spiritum sanctum acceperimus? Dicente videlicet Apostolo: Qui dedit nobis pignus spiritus (II Cor. V, 5), ecce habebimus de pignore accepto. Quod hodie illud acceperimus, quomodo scimus? Historiographus dicat, Lucas medicus fateatur: Cum complerentur, inquit, dies Pentecostes, erant omnes discipuli pariter in eodem loco (Act. II, 1). In quo loco? Cumque intuerentur in coelum euntem illum [Col. 0746B] (praetulerat idem) ecce duo viri astiterunt juxta illos in vestibus albis, qui et dixerunt: Viri Galilaei, quid statis aspicientes in coelum? Hic Jesus, qui assumptus est a vobis in coelum, sic veniet, quemadmodum vidistis eum euntem in coelum. Tunc reversi sunt Jerosolymam ad montem, qui vocatur Oliveti, qui est juxta Jerusalem Sabbati habens iter; 634 et cum introissent in coenaculum, ascenderunt in superiora, ubi manebant Petrus et Joannes, Jacobus et Andreas, Philippus et Thomas, Bartholomaeus et Matthaeus, Jacobus Alphaei ei Simon Zelotes, et Judas Jacobi. Hi omnes erant perseverantes unanimiter in oratione cum mulieribus, et Maria matre Jesu, et fratribus ejus (Act. I, 10). Cum igitur in eodem loco essent, factus est repente de coelo sonus tanquam advenientis [Col. 0746C] spiritus vehementis, et replevit totam domum, ubi erant sedentes, et apparuerunt illis dispertitae linguae tanquam ignis, seditque super singulos eorum; et repleti sunt omnes Spiritu sancto, et coeperunt loqui variis linguis, prout Spiritus sanctus dabat eloqui illis (Act. II, 2 seq.).

3. O quam hic abyssus Veteris Testamenti abyssum invocat novi! O quam antiquiora recentioribus concinunt! Quinquagesimo die post occisionem agni, et maris transitum Rubri, in Sina monte Moysi decalogus datur. Quinquagesimo post Resurrectionem Christi die Spiritus sanctus apostolis mittitur. Quinquagesimus remissionis est annus; dies noster quinquagesimus gratiae est consecratus. Illo die Deus [Col. 0746D] Dei Filius in monte descendit; isto sed nostro Deus Patris et Filii Spiritus sanctus igneis linguis demonstratus advenit. Utraque vero ista Trinitas adimplevit. Pater illic Filium Moysi destinavit; Spiritus sanctus a Patre et Filio missus atque procedens, apostolis isthic potestate spontanea sese infudit. Ibi tonitrua et voces, mons quoque fumans; hic inflammati [Col. 0747A] linguis variis homines, apostoli utique, ignis divini ardoribus aestuantes. Ad postremum Dominicae resurrectionis iste est quinquagesimus dies, quem patriarchae omnes atque prophetae, cum a Pascha usque ad istum caeteros omnes venerationi debitae deputarent, istum prae omnibus celebrabant. Monstrat hoc Tobias videntissimus caecus: monstrat hoc Apostolus ad coeli tertii sublimiora conductus [(1554) 1Kb] : Ibam, inquit ille [supple. ad] Pentecostes diem festum nostrum, qui est sanctus a septimanis (Act. XX, 16). Beatus vero Paulus festinasse legitur diem istum Jerosolymis celebrare, quod sciret illum prae omnibus eminere. Sanctus, inquit, a septimanis; non perfunctorie, inquam, computa: nam a Pascha usque ad Pentecosten istam nostram sanctissimam [Col. 0747B] diem non nisi septem, nisi fallor, hebdomadas invenies. Lege prophetam, et septiformem Spiritum super florem de radice Jesse ascendentem requievisse comperies (Isa. I, 1).

4. Quis est autem ille Spiritus, nisi qui super Dominum in columba, super apostolos in igne descendit? Quare vero super Dominum in columba, super apostolos vero in igne apparuit? nisi quia mansuetus veniens Dominus, mansueto signo se demonstrari voluit hominibus; apostolos vero judicium suum annuntiaturos missurus [subauditur voluit demonstrare], cum quo terrore judicaturus adveniet. Qui ne judicaretur mansuetus, advenit sonitu 635 vehementiore demonstratus. Linguas vero quare igneas demonstravit? nisi ut servos suos et [Col. 0747C] charitate ferventes, et sermone promptissimos fore debere monstraret: qui utique (quod modo ex Evangelio auditum est) ea veritate depromerent, qua dictum cognoscerent (quid hoc vero est, fratres?): Dixit, inquit evangelista, Jesus discipulis suis: Si quis diligit me, sermonem meum servabit, etc. (Joan. XIV, 23). Quis linquam habens igneam istud sophistica tergiversatione confundere audeat? Apertum est, aperte disseratur. Nihil medium. Aut diligimus Dominum, aut non diligimus. Si diligimus, quod praecipit facimus. Si non diligimus, quod jubet minime custodimus. Si diligimus eum, ab eo diligimur: si non, quamvis eum irrationabiliter [(1555) 1Kb] metuamus, diligi tamen non praesumptuose putemus. Quod possit vero fieri, minime desperemus [Col. 0747D] [(1556) 1Kb] . Canitur enim de eo: Misereris omnium, Domine, et nihi. odisti eorum quae fecisti. Nihil verius. Non odit Dominus quod in te fecit, sed odit quod tu ipse in tui ipsius praejudicium facis; et ideo [Col. 0748A] tam pius, tam misericors, tam est facilis ad ignoscendum conversis, ut noverimus eum nostram non odio habere, quam condidit, substantiam, sed malignitatem exsecrari potius nostram. Quod si ipsius auxilio immutari gestimus; probemus et nos, cum nobis invicem succensemus, non nos propterea invicem odisse, sed malum, quod in nobis alterutrum recognoscimus, exosum habere. Convertibiles itaque ad invicem cum nostri sint amores, ut odia; Deum tanto inconvertibilius et perseverantius diligimus, quanto voluntatem ipsius idem esse, quod ipsum [f., ipse, et subaudi est], cognoscimus. Unde in ipsius amore nulla nobis imponitur mensura; in nostro vero ea ponitur conditio, ut sic diligamus proximos, sicut nosmetipsos, id est ut praeter alia [Col. 0748B] quales nos existere debuissemus, tales et illos desideremus existere. Haec de lectione tantum tetigisse sufficiat Evangelica.

5. Ad solemnitatis hodiernae praeconia convertamur. Sicut, fratres, Canticum canticorum, et Rex dicitur regum; sic ista dies solemnitas est solemnitatum. Ad hoc enim Christus natus est, ut pateretur; ad hoc mortuus, ut resurgeret; ad hoc resurrexit, ut carnem, quam de nobis pro nobis sumpserat, in coelum levaret; ad hoc eam illuc transtulit, ut immortalem semperque felicem efficeret. Quod quia nisi dono Spiritus 636 sancti non poterat fieri (nisi enim baptismo regenerati novi homines efficeremur, in vetustate manentes salvari nullatenus potuissemus: baptizari vero nullo modo nisi in [Col. 0748C] Spiritu sancto (Matth. III, 11) et igne poteramus; Spiritum sanctum nobis hodie in linguis igneis misit, ut baptizati scilicet, et loquentes de Deo, et amore illius et proximi ferventes, illo quandoque transferremur, quo sine charitate transferri nullo modo poteramus. Si quis enim, ut ait Apostolus, Spiritum Christi non habet, hic non est ejus. (Rom. VIII, 9). Qui autem non est ejus, consequens est, ut non sit particeps regni illius. Spiritus autem possessio conjectura cum sit charitatis ipsa, [(1557) 1Kb] eodem dicente Apostolo, quia charitas Dei diffusa est in cordibus nostris per Spiritum sanctum, qui datus est nobis (Rom. V, 5); tanto certius de quolibet, utrum Spiritum sanctum habeat, valemus agnoscere quanto ferventiorem esse cernimus in charitate. Qui vero, [Col. 0748D] ait Apostolus, habuerit substantiam mundi, et viderit fratrem suum necesse habere, et clauserit viscera sua ab eo, quomodo charitas Dei manet in eo? (Joan. III, 17.) Quod cum ita sit, probatio absque dubio charitatis [Col. 0749A] exhibitio est, ut ait Gregorius, operis; exhibitio vero operis est Spiritus sancti monstratrix, quem hodie in apostolis accepimus, ut est in psalmo ita cantatum: Ascendens in altum captivam duxit captivitatem (Psal. LXVII, 19), id est captivatam quondam a diabolo nostram cum anima carnem; dedit dona hominibus (Ephes. IV, 8) id est [(1558) 1Kb] , charismata sancti apostolis hodie Spiritus, qui cum Patre et eodem Spiritu est per saecula benedictus. Amen.



SERMO XI. DE MARIA ET MARTHA [(1559) 2Kb] .

1. Reminisci utinam dignaremini, fratres, praeterita sanctae Dei genitricis Mariae solemnitate in oris nostri obsequium vestro persolvisse collegio, quo [Col. 0749B] ex evangelica lectione monstraremus, non minus beatae Dei Genitrici illud convenire, quod ei ita est prolatum in fine: Maria optimam partem sibi elegit, quae non auferetur ab ea; quam ei, cui hoc vox ipsa deprompsit Dominica. Cumque ex eadem evangelicae serie lectionis vestrae filiationi nostrae facundiae, quod 637 potuit, protulisset inopia; quasi nil prolatum fuisset austeri, ita incommotos vos, proh nefas! omnes, consideratis quorumdam vultibus vidi. Nihil illic lacrymarum est visum, nulla suspiria, pectorum contusio sonuit nulla. Verissime verum tunc constitit fore, quod Augustinum legimus non semel dixisse: quia videlicet Nisi ardeat qui docet, accendere auditorem minime valet: simulque illuc dum consideravimus, nos non multum amari, [Col. 0749C] et ob hoc vilipendi, illud verissimum perpendimus fore Gregorii: Difficile est, ut quamvis recta praedicet doctor, qui non amatur, libenter audiatur; itemque: Cujus vita despicitur, restat ut et praedicatio contemnatur. Isti attamen nostrae querelae illud ad prophetam longe quamvis incompatibiliter dictum vidimus convenire: Domus Israel nolunt audire te, quia nolunt audire me (Ezech. III, 7): et illud Domini: Si sermonem meum servaverunt, et vestrum servabunt (Joan. XV, 20). Nos, etiam ait ille, ad cujus aestimationem non possumus aspirare, nos, inquam, ait, quid sumus? nec contra nos est murmur vestrum, sed contra Dominum (Exod. XVI, 7, 8). Cum enim in innumeris, proh dolor! simus reprehensibiles; dum non vituperat quis vestrum, quae [Col. 0749D] fuerant jure in nobis carpenda, sed carpit jure laudanda; probat se hoc agere non justitiae dilecto [id [Col. 0750A] est dilectione], sed odio illorum, quae nollet audire ullo modo. O autem qui tales in vobis existunt, utinam tam captiose intenderent seria quam avide a nobis prolata intendunt, non modo inutilia sed etiam noxia; et tam animarum suarum profectum, quam illarum intendunt, dum conniventes utique illis loquimur, damnum!

2. Sed jam nunc dicendum, quid a nobis illic fuerit dictum. Ut ante nos saepius fuit prolatum, duo in his duabus matronis diximus vivendi genera designata. Unum, quod ab actu dicitur , hoc est actuale; alterum, quod a visu, vel otio [otio scilicet, quo quis spectando otiatur], id est contemplativum vocatur. Nimirum enim nemo amplius videnda interius exaggerat, quam qui ab [Col. 0750B] opere amplius cessat. [(1560) 1Kb] Hos autem duos ritus vivendi cum veteres secutus duas has beatas significare dixissem sorores; innuit illarum devotio verissimum fore, cum una satagere, id est studere vel laborare dicta sit circa frequens ministerium, id est non quod tunc primitus incoeperit, sed actuandi frequentia in morem converterit; scilicet ut Domino, uti multimode fecerat, de sua facultatula ministraret: altera pedibus assidere Domini maluisse narretur, non illa otiositate tamen, quae inimica est animae, sed illa, de qua clamat per Psalmistam Dominus ipse: Vacate et videte, quoniam ego sum Deus (Ps. XLV, 11); sedula vero et haec, ut illa in ministrando, 638 ita in audiendis, quae de ore procedebant Dominico. Et revera nemo in Ecclesia nisi [Col. 0750C] haec duo agit, cum quod debet facere facit. Nullus hic fornicationis locus, adulterium procul, ebriositas longe, falsitas nusquam, et, ne in infinitum nostra procedat locutio, omnis a talibus abest prorsus nequitiae plenitudo. Sed unum saecularibus, alterum congruit spiritalibus: unum illis, qui sunt audituri: »Venite, benedicti Patris mei, percipite regnum, quod vobis paratum est ab origine mundi (Matth. XXV, 34),« qui esurivi, sitivi, hospes fui, infirmus, et in carcere (in membris tamen haec omnia meis), et similia multa perpessus, et a vobis sum relevatus: alterum eis, qui jam in ipsis et cum ipsis audierunt apostolis: »Amen dico vobis, quod vos, qui reliquistis omnia, et secuti estis me, in regeneratione, cum sederit Filius hominis in sede majestatis suae, [Col. 0750D] sedebitis et vos super sedes duodecim judicantes duodecim tribus Israel (Matth. XIX, 28).«

[Col. 0751A] 3. Quid modo, fratres? Istis taliter constantibus nullus intra septa quatuor istorum invenitur murorum, qui tundere jure debeat pectus, suspirare, gemere? Ubi ergo mei consimiles? Hic non auditur de illis, qui taliter agunt, alia sors, conditio alia, quam possit tamen suspicare scelerositas nostra, nisi: Discedite a me, maledicti, in ignem aeternum, qui paratus est, non hominibus, sed diabolo et angelis ejus (Matth. XXV, 41); scilicet vel his, qui cum eo de coelis ruerunt, vel his, qui ei in hoc saeculo assiderunt; angelus enim quasi aggelus [agchelus a Graeco , prope], id est juxta stans dicitur, qui idem utique, quod isti jam dicti felices Deo, hoc miseri illi exhibuerunt diabolo, ministrantes utique illi quod quaerebat, hoc est flagitiorum acta multigena, assidentes [Col. 0751B] jugiter, et suggestiones ejus libentissime amplectentes, et opere exsequentes. Nullus talium Mariam, nullus imitatus est Martham; nullus Liam, [(1561) 1Kb] nullus Rachelem duxit uxorem, nemo talium unam illarum dilexit, alteram toleravit, id est amore Dominum videndi, bona quae potuit fecit. [(1562) 1Kb] Dicat ergo qui volet, et mihi, si valet, quod Dominus non promisit, sperare persuadeat, hoc est ut perpetrans mala, recipiat bona, et nec ut Martha Deo deserviens actualiter nec ut Maria illi assidens contemplanter, praemium illis solis, qui unum eorum fecerint, exspectent promissum; cum contra ille proclamet: Omnis arbor, quae non facit fructum bonum (Matth. VII, 19), utique unum illorum, quem aut Maria fecit, aut Martha, excidetur, et in ignem [Col. 0751C] mittetur: et de cogitatione solum inutili vae nobis [(1563) 1Kb] ipse promittat (Mich. II, 1); de otioso vero saltem sermone rationem in die judicii reddituros (Matth. XII, 36) nos dixerit 639 quoque. [(1564) 1Kb] Et cum circumspecta istius multitudine ambitus nullum istarum imitatorem hic inveniam prorsus; me quoque loquendi ut statum, proprietatis causa, hic mutavisse non disconveniat multum; cum, ut dixi, illarum isthic aemulatorem invenire valeam nullum, et [Col. 0752A] illarum exortem me cernam prae omnibus ipsum; (quis) continere me hortetur ab eo, qui me vexat, rivaliter quamvis, pavore? [(1565) 1Kb] Num me enim [subaudi pavore] eo beatum confido futurum, vitium propter hunc scilicet abdicans nullum; licet in poena semper mea sit conscientia (Sap. XVII, 10), utpote rei dicit fore Scriptura?

4. Et heu quam non dissimilis ego Siculo illi tali in sorte tyranno! Cum enim eo, quo indignus addolor [id est aggravor] officio, debitorem me utriusque fore non nesciam, sic id est ut et Domino in menbris suis, hoc est sanctae matris Ecclesiae debeam filiis ministrare, ob hoc tamen a contemplando eo nunquam cessare, sed in lege ejus meditari die ac nocte (Psal. I, 2); et neutrum horum me prospiciam [Col. 0752B] agere, sed contra non me solum, sed et omnes mihi commissos, praecipue vero magis necessarios corrumpendo, eum die noctuque (quamvis in eum nulla cadat passio) ad iracundiam provocare: [(1566) 1Kb] quid de me dicere, quid valeo cogitare, (et ut turpia subsidens [f., subsilens], honesta solum, prohibita licet, depromam) si in lege Dei, ut debitorem me fore non nescio, die (non) meditor ac nocte; Catullum nunquam antea lectum, Plautum quando jam olim lego nec lectum; musicam quando saepe rogatus expono, cum nequeam primo arithmetico scilicet . . . . . . auxilio; milites [(1567) 1Kb] quando etiam meos ad praelium ob Caesaris cogo praeceptum; quando illos mitto venatum? hic enim nullum colludium, nulla conceditur requies; sed absolute beatus ille [Col. 0752C] asseritur esse, qui in lege Domini meditatur die ac nocte. O sed miserrimus ego, qualiter in talibus, et, proh dolor! detestabilioribus in infernum vivens descendo, id est non ignorans, quod in infernum ob talia, si remota pietate judicer, absque dubio pergo! Cum vero neque laicos meos neque clericos satagere circa frequens, id est usitatum, Domini video ministerium, siquidem illos opera christianitatis non exsequi, istos canonicae legi usque [(1568) 1Kb] ad nuptum publicum [Col. 0753A] penitus cerno aversos; nec monachos meos contemplandi Dominum amore a saeculi 640 actibus se facere alienos velle ullo modo ita tenus cerno, ut insuper istum, cui astamus, anachoretam transitoria considerem non penitus abdicasse: ubi Martham, ubi sororem ejus Mariam, ubi Liam, ubi miser habeo Rachelem, cum a me infelicissimo de vobis omnibus requisiturus in die judicii sit Dominus, utpote de commissis ovibus, rationem? Ubi ille postremo in his aedibus diaboli est supplantator, qui dum unam, id est contemplativam, desiderat, utrasque sortitur, sic Christo ministrando transiens per bona temporalia, ut non amittat aeterna?

5. Austera nimium haec, atque a nobis inventa cavillatoribus [(1569) 1Kb] possent, qui nimium abundant, [Col. 0753B] nostris videri, nisi austeriora ex dictis hodie hausissem Gregorii. Qualia vero sint et ista, et illa, utinam sensus nostri capere atque discernere utiliter valuisset duritia. Ubi enim ille nostram denotans ait cohortem, cum repente conati fuissemus docere quae magis meditatione, quam opere didicissemus, et hoc agere opitulatione alterius cujuslibet gestiremus; incidimus in illum de Evangelio ipsius sermonem, ubi visa civitate Jerusalem, refertur Dominus flevisse atque excidium illius denuntiasse: quem sic non piget totum percurrere, ut valens omnino perpendere, utrum illi lugendum sit necne, nobis desinat succensere. Considerata nempe ego tota sermonis ejusdem serie, dum plus eam contemplor aleos, quam [Col. 0753C] mellis habere, coepi satagere, an ibi aliqua consolatio inveniri valeret, quae titubantem formidine quamvis inutili, quia inconvertibilem, animum refoveret. Quippe cum pervenissem ad illum tremendissimum locum, ubi habetur ita descriptum (GREG. lib. II in Evang. hom. 39, n. 8): »Unde curandum nobis est, et cum magnis quotidie fletibus cogitandum, quam severus, quam liber, quam terribilis sua in nobis opera requirens in die nostri exitus princeps mundi hujus veniet (Joan. XIV, 30), si etiam ad Dominum carne morientem venit, et in illo suum aliquid quaesivit, in quo invenire nil potuit. Quid itaque nos miseri dicturi, quid acturi sumus, qui innumera mala commisimus? Quid requirenti adversario, et multa sua in nobis invenienti opera [Col. 0753D] dicemus, nisi solum quod nobis est certum refugium et solida spes, quia unum cum illo facti sumus, in quo princeps hujus mundi et suum aliquid requisivit, et invenire minime potuit? quoniam solus est inter mortuos liber (Psal. LXXXVII, 5). Et a peccati 641 jam servitio veraci libertate solvimur, quia ei, qui vere est liber, unimur. Constat enim, nec negare possumus, sed veraciter fatendum quia princeps hujus [Col. 0754A] mundi nabet in nobis multa; sed tamen mortis nostrae tempore jam nos rapere non valet, quia ejus membra effecti sumus, in quo non habet quidquam.« Istud [(1570) 1Kb] dum Pauli putaveram deceptissimus mihi non modice suffragari, cum magis ille hoc de se suisque diceret similibus; sed dum sequentia [(1571) 1Kb] legi, idem mihi contigit, quod solet saepe contingere. Nam cum audio gaudium esse in coelo super uno peccatore, quam supra nonaginta novem justis (Luc. XV, 7); si absolute hoc, ut hic est positum, diceret, ad me putarem aliquid pertinere: sed dum addit poenitentiam agente quantum nigrum ad candidum, tantum hoc attinere ad me cerno poenitentiam nunquam agentem, semperque poenitenda coacervantem misellum. Ita et hic dum idem infert sanctissimus doctor, [Col. 0754B] et dicit: Sed quid prodest, si fide illi jungimur, et ab eo moribus disjungimur? (GREG. ubi supra, n. 9.) Ipse enim dicit: Non omnis qui dicit mihi: Domine, Domine, intrabit in regnum coelorum; sed qui facit voluntatem Patris mei, qui in coelis est, ipse intrabit in regnum coelorum (Matth. VII, 21); a non jure pavendo me prorsus extraneum cerno [(1572) 1Kb] .

6. Quae est autem voluntas Patris, nisi quod aut Martha, aut faciebat soror ipsius Maria? Nil quippe nobis aliud praecipitur, nisi ut aut ministremus Christo in membris ipsius, aut assideamus Christo in contemplanda voluntate ipsius. Inde aliquid si negleximus, suspiremus, plangamus, pectora nostra tundamus, poenitentiam agamus, frequens ministerium Domini aut repetamus, aut vacantes orationibus et [Col. 0754C] desideriis coelestibus, a pedibus benigni Jesus nullatenus divellamur, donec ad illud unum, quod solum est necessarium, perveniamus, hoc est eumdem, qui nobis solus sufficit, Dominum. Dicis econtra (sic enim est consuetudo dicta . . . . . . humana): Licet non tanta quanta debeo faciam bona, facio aliqua; et perfecte in Deum credens, spero quae Dominus suis fidelibus praecepit speranda. O utinam haec duo fiderem re, fratres [f., te, frater], habere! Certus profecto de tua essem salute, videlicet ut in Deum perfecte crederes, et illa tantummodo, quae praecepit speranda, sperares. Dicit vero Psalmista: Spera in Domino (Psal. XXXVI, 3). Respondes, spero. Fac bonitatem (Ibid.), sed dicit ille. Si ergo speras in Domino, suggero: Fac bonitatem, et non inaniter speras, [Col. 0754D] promitto. Dicente enim Jacobo: Quid prodest, fratres, si fidem quis habeat, opera vero non habeat? Nunquid poterit sola fides salvare eum? (Jac. II, 14.) Una sola audiri ista potest sententia. Si perfecte credis in Deum, et aliud non speras, quam quod ille te sperare praecepit, videlicet si opera habes bona; consequenter de remuneratione, si ita tamen perseveraveris, non 642 est tibi opus dubitare perpetua. [Col. 0755A] Quae sunt autem bona opera, nisi illa quae ex charitate procedunt: quam solam si non habes, nec in fide, dico tibi, confidas; nec quod suis promisit Dominus fidelibus, speres. Fides enim si non habeat opera, mortua est in semetipsa (Jac. II, 17); et: Spes non confundit, quia charitas Dei diffusa est in cordibus nostris per Spiritum sanctum, qui datus est nobis (Rom. V, 5). Si ergo charitatem in corde non habes, spem inutiliter habes. Si Spiritum sanctum non habes, Christi non es; dicitur enim: Si quis Spiritum Christi non habet, hic non est ejus (Rom. VIII, 9). Quam vero habet erga Dominum saltem nunc temporis quilibet charitatem, cum ne dicam diligere, saltem timere eum nullatenus probetur, dum eo praesente non timet adulterium (ut hoc solum ex innumeris [Col. 0755B] proferam) perpetrare? Si enim praesentem cum non credit, quomodo in eum nedum dicam perfecte, saltem aliquantulum credit? Si autem hoc credit, nonne Domino perspicue rebellis existit, in cujus conspectu perpetrare tam foeda miser et sui interemptor ipsius praesumit? Quid ad hoc nostrum aliquis dicit? Perit, dico, perit; ad ejus illico misericordiam vere poenitendo nisi forte confugit. Recentiora enim citius quam vetustiora vulnera usus docet curari, quod innuere scilicet probat qui dicit: Sol non occidat super iracundiam vestram (Ephes. IV, 26). Mea forte haec quis dicat existere? Quae Jacob dicit et Paulus, sunt, charissimi, mea?

7. Sed ne forte ad desperationem me vos dicatis velle compellere, fateor quod non solum Martham, [Col. 0755C] sed etiam quae optimam elegit partem, si vultis, et quandocunque vultis, imitari valetis cum adjutorio Dei Mariam. Illa enim qualis fuerit antea, sapitis, si tamen sapienda cognoscitis: qualis vero post Dei misericordiam facta sit, agnoscere, si libet, valetis; neque de vobis id quoque fieri posse desperare quomodocunque debetis. Fac itaque, dico, quod fecit, et spera quod meruit. Oh! quam vero nullum talium usquam putarem [(1573) 1Kb] , desperatissimus gentium me ipsum considerans, esse, si non promissum tenerem: Ecce ego vobiscum sum omnibus diebus usque ad consummationem saeculi (Matth. XXVIII, 20)! In quibus enim est nobiscum, nisi in iis, quos de suis habet nobiscum? Si non est enim mecum pro mea malignitate, est mecum pro illius qui mecum est [Col. 0755D] bonitate. Sic enim promisit dicendo: Ubi duo vel tres congregati fuerint in nomine meo, ibi sum in medio eorum (Matth. XVIII, 20). Quod utinam et diabolus non potuisset de suis nobiscum versantibus dicere; profecto enim nulli nostrum probaretur Dominum dixisse: Propterea vos non auditis, quia ex Deo non estis (Joan. VIII, 47): et utique illi neque surdi, neque absentes erant, quibus hoc dicebatur; sed [Col. 0756A] voluntate aberant, odio surdescebant, dum iis quae dicebantur consentire nolebant. Quod etsi admiranda, 643 amplectenda, et glorificanda est patientiae longanimitas Dei, tremenda tamen propter illud, quod de ea dicit Apostolus, nec irritanda, nec ad iracundiam provocanda, roganda vero et importunissime supplicanda: ex se namque metitur Domini iram, qui postquam eum gravissime offendit, ut nos miseri saepe, timet ad illum laudandum accedere: procul dubio enim ita et ipse dedignaretur ab eo, qui eum dehonestasset, eadem hora laudari. Sed non faciendum suadet qui dicit: Si ascenderit super te spiritus potestatem habentis (Eccle. X, 4), id est ille Dei [supple spiritus malus], qui Saulem vexabat (I Reg. XVIII, 10), praevalescente videlicet tibi [Col. 0756B] ipsius usque ad mortiferum consensum callidissima suggestione; locum tuum ne dimiseris (Eccle. X, 4); id est illum statum bonitatis, in quo tunc eras, quando in facinus illud, quod ille tibi suggessit, decideras; ne relinquas, subjungens causam, quia curatio, inquit, id est poenitentia vel Dei clementia, cessare faciet delicta (Ibid.). Unde et egregie Augustinus, ut Augustinus, omnia, ait, quae timentur rationabiliter declinantur. Deus autem solus ita timendus est, ut ab ipso ad ipsum confugiatur. Ex infantissimo vero Dominum metitur, qui putat eum adeo pium, ut non curet quantum a quovis laedatur, sed absque satisfactione debita non solum veniam, sed etiam praemia immeritis largiatur. Si enim ita esset, amatorem mali Dominum existere opinari homo, [Col. 0756C] falso licet, valeret. At justum injustitiam diligere non sequitur posse.

8. Consiliarium sed ad hoc habemus perutilem ita dicentem: De propitiato peccato noli esse sine metu: et ne adjicias peccatum supra peccatum dicens: Misericordia Dei magna est, multitudinis peccatorum meorum miserebitur: misericordia enim et ira ab illo cito proximant, et in peccatores respicit ira illius (Eccli. V, 5-7). Itemque: Da misericordiam justo, et ne suscipias peccatorem; quoniam et Altissimus odio habet peccatores, et misertus est poenitentibus, et peccatoribus reddet vindictam, custodiens eos in die vindictae (Eccli. XII, 3, 4). Rursumque: Benefac humili, et non dederis impio; prohibe panes illi dari, ne in ipsis potentior te sit; nam duplicia mala invenies in omnibus [Col. 0756D] bonis, quoniam et Altissimus odio habet peccatores, et impiis reddet vindictam (Ibid., 6, 7). O quam ergo sine metu peccator debet existere [(1574) 1Kb] , si ita est, 644 vel ad modicum nullus, nedum nostri consimilis ullus! Sapientiae sed particulariter libro, qui hoc cantat ipse, videndum ei, si possit aliquid, quod non sit credendum, inesse: Ipsa vero est Sapientia, quae in Evangelio dicit: Ego sum veritas (Joan. XIV, 6); [Col. 0757A] Cumque fuerit concessum non posse, inferat quid potest veritati contraire tantae. Dictu vero mirabilius aliquid utrum possit existere, dicat quilibet. Nam cum jam publice nobis resultet omnium pene [(1575) 1Kb] contradictio vestrum; non desunt tamen ex vobis qui dicant: Quare talia et talia fieri consentit episcopus? Ad quod responsum reddere non immoramur. Praecipiente in persona Timothei Apostolo nobis atque dicente: Argue, id est reprehende; obsecra, hoc est in amore Dei contestare et roga; increpa (II Tim. IV, 2), id est etiam conviciis, excommunicationibus, verberibus, si competit, quoque, non neglecta vero charitate commissos fatiga. Dum [(1576) 1Kb] reprehensio jure reprehendendorum nostro nil facta proficiat ore, et obsecratio nec nostri, nec [Col. 0757B] Dei respectu quidquam obtineat; ad increpationem si fuerit ventum, poenitebit, sero licet, alicui jure fatemur utilimum se dicentis olim non attendisse consilium: Noli quaerere fieri judex, nisi valeas virtute irrumpere iniquitates, ne forte extimescas faciem [Col. 0758A] potentis, et ponas scandalum in aequitate tua (Eccli. VII, 6).

9. Verum his alio reservatis, dicendum quod jam diximus, lectionem utique hanc hodie ideo lectam, quia quod Maria haec tunc temporis faciebat, quando pedibus Domini assidebat, aequivoca ejus Mater Domini a die ortus sui facere coeperat, optimam utique partem eligens; id est, quod optimum in existentibus est, utique Dominum visceratim desiderans, quem quia prae omnibus dilexit, in tantum prae omnibus eo perfrui meruit, ut eum prius mente, postea et mente gestaret et ventre. Quae pars scilicet neque ab ea est unquam ablata, nuque in aeternum auferetur ab illa; quandoquidem virgo fuit ante partum, virgo in partu, virgo mansit post partum. Quae nobis [Col. 0758B] piissimis suis precibus placatum suum dignetur efficere Filium, Dominum nostrum Jesum Christum, qui cum Patre et Spiritu Sancto vivit et regnat in saecula saeculorum. Amen



AD RATHERII OPERA APPENDIX.



[DOCUMENTA.]




[Col. 0757]
ADMONITIO IN DUO SEQUENTIA DOCUMENTA.

645 646 I. Duo apocrypha documenta ad Ratherium pertinentia in hac Appendice primum proferenda sunt. Unum est sententia, seu potius Notitia sententiae Rodoaldi patriarchae Aquileiensis pro exemptione rerum capituli cathedralis Veronensis a potestate episcopi, quam ex archivo laudati capituli eductam, anno 1754 typis dedimus Veronae in opere, cui titulus: Conferma della falsità di tre documenti publicati nell' Ughelli a favore del capitolo di Verona pag. 101 et seqq. Alterum est ejusdem sententiae compendium, quod ab Ughellio vulgatum fuerat tom. V Italiae sacrae in episcopis Veronensibus col. 737. Et si hujus posterioris documenti imposturam deteximus in libro De privilegiis et exemptione capituli cathedralis Veronensis impresso Venetiis an. 1753, et luculentius confirmavimus in epistola quinta memorati operis Italice inscripti Conferma; alterius vero falsitatem in eadem epistola quinta fuse demonstravimus; cum tamen eadem documenta in Ratherianorum operum editione omitti nequeant, et in hac Appendice opportunum locum habeant; potiores criticas notas, quibus eorum falsitas potissimum declaretur, brevius, quoad fieri possit, in hac Admonitione indicare sufficiet. De sententia ipsa, seu Notitia ipsius sententiae patriarchae Rodoaldi in primis dicendum est.

II. In hac notae chronicae invicem pugnant. Anno 968 sola indictio XI convenit: caeterae omnes ab eodem discordant. Etenim mense Maio anni ejusdem non secundus, sed tertius Joannis XIII summi pontificis annus decurrebat; nec annus nonus, sed septimus imperii Ottonis I, nec tertius regni Ottonis filii, sed imperii ejusdem primus; nec lunae aetas, quae in similibus documentis non solebat designari, pridie Idus Maii erat vigesima tertia, sed duodecima. Multo autem magis in anno repugnat tempus, quod in ipsa Notitia enuntiatur. Res enim gesta traditur statim post synodum Ravennatem. Haec autem synodus habita est medio Aprili anni 967. Igitur Rodoaldi judicium, si illico post eamdem synodum Maio mense colebratum fuisset, in annum 967 referendum esset, non vero in annum 968. Adde quod instante Paschate anni 968, quo Ratherius Apologeticum scripsit, apostolicae litterae allatae fuerant, quibus sub anathematis poena [Col. 0759] praecipiebatur, ne ille, seu alius quispiam ejus successor in res et bona canonicorum cathedralis ecclesiae sese intromitteret, ut in eodem Apologetico n. 7 traditur. Post editam in hoc supremo tribunali sententiam ante Pascha, quod anno 968 incidit in diem 19 Aprilis, Rodoaldi patriarchae, judicis utique inferioris sententiae eadem super re nullus patebat locus mense Maio anni ejusdem.

III. Neque vero quispiam existimet, errore aliquo amanuensis scriptum fuisse annum 968 pro anno 967, cui Rodoaldi sententiam affigendam statim post synodum Ravennatem ipsa Notitia docet. Quamvis enim annus 967 cum ejusdem Notitiae contextu videatur conciliari; cum caeteris tamen chronologicis notis, et cum historia rerum gestarum Ratherii, quae ex ejus operibus certo elicitur, omnino pugnat. Enimvero anno 967 mense Maio non congruit indictio, quae esse deberet decima; non annus imperii Ottonis I, qui erat sextus; non annus filii ejus Ottonis, qui eo mense nondum evectus ad imperium, annum regni sextum agebat, non tertium; non aetas lunae, quae pridie Idus Maii erat prima, non vigesima tertia. Unus, vel alter error amanuensis oscitantia in quibusdam legitimis documentis aliquando detegitur; tot autem errorum congeries librario tribui nequit, sed impostori, qui documentum multo post compingens, annos recte computare, et tot chronicas notas a suo aevo remotas conciliare nequivit, quas probe sciunt notarii quicunque etiam minus periti, dum actum sui temporis scribunt.

IV. Multo autem evidentius Ratherii operibus ipsa Notitiae historia repugnat. Haec enim praefert, in Ravennati concilio imperatorem audita canonicorum legatione praecepisse Ratherio 647-648 episcopo, ne ullo modo sese in eorum res et possessiones intromitteret; Rodoaldo autem patriarchae mandasse, ut Ravenna Veronam proficiscens, causam inter episcopum et canonicos statim cognosceret. Additur Rodoaldum illico Veronae convocatis episcopo atque canonicis, inspectis documentis, quae canonici produxerunt, contra Ratherium tulisse sententiam, cui episcopus ita assensus traditur, ut sese anathemati subjecerit, si quid contra tentasset. »Ad haec conticuit episcopus, et silens inde permansit, et dixit: Qui aliter egerit, anathema sit.« In Ratherii vero operibus nullum aliud imperatoris praeceptum Ravennae editum declaratur nisi de tollenda mulierositate, quod ut Ratherius exsequeretur, statim post Ravennas concilium Veronae synodum dioecesanam coegit, in qua presbyteris et diaconis idem mandatum publicavit. »Celebrata,« inquit in epist. XII ad Ambrosium num. 1, »mediante Aprili universali synodo Ravennae, reversus convocavi ex omnibus nostrae dioecesis plebibus presbyteros et diaconos, relaturus ex praecepto serenissimi imperatoris quae inibi constituta sunt.« Praeceptum autem imperatoris respexisse exsecutionem decreti de mulierositate dimittenda, non solum manifestant, quae ibidem subjicit, sed illa etiam Discordiae num. 6, ubi de laudata dioecesana synodo loquens ait: »Illud me maxime nuper commovit, quoniam quidem, cum de dimittenda mulierositate Augustalis intonuisset adversus illos (clericos) voluntas, omnium pene excusatio exstitit, non posse propter inopiam hoc ullo modo fieri; potuisse vero utcunque, si stipendium debitum ex rebus habuissent ecclesiae.« Duo hic notanda. I. Imperatoris mandatum non circa res, et possessiones canonicorum, sed circa mulierositatem fuisse versatum; II. hac de causa statim post Ravennas concilium a Ratherio celebratam synodum dioecesanam, non vero a Rodoaldo patriarcha convocatos episcopum et canonicos, ut de rebus et bonis capituli cognosceret ac judicaret.

V. Porro Ratherius intelligens causam a pluribus clericis allatam, ob quam mulierositatem se non posse deserere venditabant, fuisse inopiam, qua ob minus aequam bonorum ac reddituum ecclesiasticorum distributionem afflictabantur; ut omnem excusationem ipsis adimeret, aequiorem eorumdem reddituum divisionem instituendam persentiens. »Hujus rei gratia,« addit in eadem Discordia loco laudato: »Volui agnoscere omnia, quae sive ab antecessoribus meis concessa, sive a Deum timentibus viris sunt eis collata.« Itaque falsum agnoscimus, quod in supposititia sententiae Rodoaldi Notitia traditur, imperatorem in concilio Ravennate, et ipsum patriarcham statim post idem concilium interdixisse, ne Ratherius in bona canonicorum sese ullo modo intromitteret, et huic patriarchae judicio episcopum praebuisse consensum, atque anathemate idem judicium confirmasse; quin potius hoc tempore idem episcopus, ut imperialis mandati de mulierositate tollenda exsecutionem promoveret, inopiae impedimentum, quod opponebatur, sublaturus, in dioecesana synodo cum canonicis egit, ut aequiorem eorumdem bonorum distributionem induceret.

VI. Huic vero distributioni iidem canonici toto nisu restitere. »Hoc tam fortiter recusaverunt,« subdit loco citato Ratherius, »ut mori se antea malle proferrent, quam hoc factum viderent.« Quid ad haec episcopus? »Monstravi illis,« inquit eodem in opere num. 7 »auctoritatem canonum,« qua scilicet haec bonorum ecclesiasticorum dispositio episcoporum potestati atque judicio subjicitur: illi contra consuetudinem usitatam. Si imperiale interdictum, et patriarchae sententia praecessissent; haec potissimum a canonicis opponendas fuerant. Tum Ratherius: »Mandavi eis adjurando per fidelitatem, quam mihi non semel juraverant, ut si aliquam authenticam rationem inde haberent, non mihi celarent, ne cum in synodum veniremus, verecundiam mihi facerent, si me injustum exigere aliquid probavissent.« Haec est illa synodus congreganda, quam Ratherius cum imperatoris praesentia duobus in locis conjungit: tunc scilicet congreganda, cum imperialis praesentiae occasione Veronae, patriarcha Rodoaldus et caeteri comprovinciales episcopi ibidem convenire debebant, uti ostendimus ad hunc locum Discordiae in not. In hac autem synodo id negotii proponere meditabatur Ratherius, et aequiorem eorumdem bonorum distributionem, quam instituendam putabat, a patriarcha et episcopis confirmandam confidebat, nisi canonici aliquam authenticam rationem, id est documenta seu privilegia legitima, inde haberent, quae id impedirent: eaque propterea ne sibi nunc occulerent petiit, ne in provinciali synodo verecundiam sibi facerent, si authenticis documentis atque rationibus se injustum aliquid exigere probavissent. Qui autem in hoc cum canonicis tractatu habito aliquanto post Ravennas concilium, id est mense circiter Junio vel Julio anni 967, nullam authenticam rationem ei 649-650 aequiori bonorum capitularium divisioni inducendae contrariam noverat, sperabatque fore ut nihil inde obsistente, in concilio provinciali congregando eadem divisio a patriarcha et episcopis comprovincialibus confirmaretur; nonne ignorabat procul dubio patriarchae sententiam et interdictum, quod ex pluribus authenticis documentis Maio mense editum praefertur? Hoc sane si praecessisset, et si huic Ratherius praebuisset assensum; qui fieri poterat, ut tam cito ejus oblitus, eidem patriarchae et caeteris episcopis proponendum crederet, quod ille interdixisset, et confirmationem speraret? Haec omnia, quae hactenus animadvertimus, palam profecto faciunt sequentem Notitiam, quae Rodoaldi sententiam mensis Maii exhibet, nec convenire anno 967 nec anno 968 ac propterea hanc sententiam esse omnino fictitiam. Confer, si libet, epistolam initio memoratam, ubi alia praeterea congessimus, quibus eadem impostura luculentius demonstratur, ac tempus detexisse videmur, quo compacta fuit.

VII. Compendium porro ejusdem sententiae, seu Notitiae ab Ughellio productum multo evidentius suppositionem et falsitatem manifestat. Nam praeterquam quod eosdem fere imposturae characteres continet, quos [Col. 0761] in eadem Notitia explicavimus; alia quaedam addit praeter ipsius Notitiae fidem, quae imposturam imposturae additam patefaciunt. In eo enim traditur Rodoaldi sententia habita jubente Joanne pontifice, ac producta fuisse a canonicis innumerabilia fere privilegia . . . . . a pontificibus et imperatoribus obtenta: cum in Notitia mandatum imperatoris, non autem pontificis enuntietur, et unicum imperiale privilegium, nullum pontificium laudetur. Potior autem impostura in eo sita est, quod non tam bonorum capitularium, de quibus tantum in Notitia agitur, sed personarum etiam exemptio et immunitas asseratur, ac si controversia inter episcopum et canonicos non minus de bonorum, quam de personarum immunitate excitata ac definita fuerit. Ex collatione Notitiae, et compendii ejusdem agnoscitur, verba res et possessiones, quae sunt in Notitia, ab auctore compendii mutata fuisse in bona et personas; quae manifesta fraus ejusdem compendii imposturam aggravat. Vide alia plura, quae in hocce compendium animadvertimus in libro De privilegiis et exemptione capituli cathedralis Veronensis, pag. 77. Haec autem pauca indicia hoc loco satis superque esse videntur.




[Col. 0761]
NOTITIA Sententiae supposititiae Rodoaldi patriarchae Aquileiensis contra Ratherium pro canonicis Veronensibus.
(Ex vetusto exemplo archivi capitularis Veronensis.)

[Col. 0761A] Anno Dominicae incarnationis 968, domni quoque Joannis sanctae Romanae Ecclesiae, et universalis papae praesulatus ejus secundo anno, et imperii domni Othonis piissimi imperatoris Augusti nono, regni quoque domni Othonis filii ejus tertio, pridie Idibus Maii, luna vigesima tertia, indictione undecima.

Istiusmodi paginae descriptio exposita fuisse vera credatur, nullique ambigendum, qui [l. quin] domnum Ratherium prudentissimum Veronae urbis episcopum causationis querelam proposuisset adversus ecclesiae suae canonicos, dicens, quod ita sibi canonica auctoritate competeret, praediorum redditus a fidelibus et Deum timentibus delegatos hominibus disponere, quemadmodum sui episcopatus res disponere, et ordinare videbatur. Cui econtra praenominati canonici, concordes et unanimes facti, respondentes dixerunt: Jam, bone et pie pastor, ducentorum spatia annorum transacta plenissime fore videntur, ex quo nullus de vestris antecessoribus [Col. 0761B] usque in hodiernum diem se quandoque hac de causa intromisit, sicut vos facere videmini. Quidquid enim nostri praedecessores per mercedem domnorum regum et imperatorum quieto tenuerunt ordine, sub omnes vestros antecessores, qui in hac urbe fuerunt episcopi, hoc idem et nos moderno tenere cupimus tempore per mercedem istius serenissimi imperatoris. Dum vero haec altercatio sic inter utrasque dilataretur partes: ecce legationis preco domni imperatoris et domni papae Joannis missae per 664 universum regnum vociferans, ut cuncti episcopi Ravennam ad sanctam synodum concelebrandam festinarent, sicut dudum illis indictum fuerat. Ravennam igitur cum praefatus episcopus festinare videretur, praedicti canonici suam, ad mercedem domni imperatoris, confestim destinantes legationem, illius per internuntios humiliter imploraverunt clementiam, ut si idem domnus episcopus in sancta synodo de illorum canonica inter caetera altercari vellet, nequaquam ei assensus tribueretur: [Col. 0761C] sed sub suae defensionis tutela res illorum et possessiones teneret, sicut omnes sui fecerunt praedecessores. Quorum deprecatio, quia justa et rationabilis sibi esse videbatur, praecepit eidem episcopo, ut nullo modo de praedictorum canonicorum se intromitteret rebus et possessionibus, ut pacifice viventes liceret eis Deum sanctosque illius pro se et pro suorum regnorum statu exorare. Et ne amplius ab eodem, vel ab ullo quolibet Veronensi episcopo aliqua quandoque de saepe nominata possessione promoveri posset altercatio; et si promoveretur, [Col. 0762A] irrita et inanis et vacua esset, praecepit domno Rodoaldo sanctae Aquileiensis Ecclesiae reverentissimo patriarchae, ut Ravenna rediens, tandiu moraretur Veronae, donec diligenter investigare posset, quam rectitudinem frequenter dictus episcopus, aut quam crebro nominati canonici in eadem haberent re et possessione.

Cum autem venisset domnus patriarcha, et resedisset ad monasterium sanctae Mariae ad Organum vocitatum; illico, ut sibi fuerat imperatum, convocatis eumdem episcopum ejusque canonicos ait: Vos canonici, si aliquas habetis 665 firmitatis chartulas, aut ullas testamenti paginas, aut regum praecepta de vestris rebus et possessionibus, quas dicitis habere, ostendite coram nobis, et coram vestro episcopo aliisque hic residentibus, quibus rei veritatem discernere valeamus. Tunc Ambrosius archipresbyter, et Petrus archidiaconus, Joannes etiam et Petrus diaconi cum aliquantis ex majoribus [Col. 0762B] et minoribus canonicis statim surgentes e consessu, ostenderunt eorum testamentorum paginas, et regum praecepta, et dixerunt: Hae, senior, sunt testamentorum paginae, per quas res et possessiones nobis collatas defendimus. Praeceptum est, ut hae in consedentium et circumstantium legerentur auditu: et inter legendum primo lectus fuit judicatus piae recordationis Petri clerici, dehinc Giselberti, judicatus quoque Notkerii et Billongi episcoporum. Quae scripta pari et manifesta ratione testantur, ut si ullus aliquando Veronensis episcopus de ordinatione et provisione archipresbyteri et archidiaconi et sacerdotum et diaconorum potestate res et possessiones eorum removere conaretur, statim devenirent in potestatem et ordinationem parentum eorum, quicunque inveniri potuerint, et judicem habeant Deum, et anathema maranata. Lectum insuper fuit praeceptum domni Ludovici piissimi imperatoris Augusti, in quo praecipitur, quod nullus episcopus, nullaque alia magna vel parva persona se intromittere praesumat [Col. 0762C] de eadem re et possessione absque illorum concilio et consensu. Lecta etiam Ratoldi de saepius nominata re et possessione 666 concessio fuit. Ubi ostensae sunt et aliae paginae, quibus, si legerentur, non sufficeret dies.

Videns autem domnus patriarcha, quia secundum paginarum traditionem nullo modo rerum possessio canonicis concessa ad episcopi pertineret judicium, praecepit eidem episcopo Ratherio ex parte Dei omnipotentis, ut amplius de illorum possessionibus, illis a fidelibus hominibus concessis, se non intromitteret. [Col. 0763A] Ad hoc conticuit episcopus, et silens inde permansit; et dixit: Qui aliter egerit, anathema sit.

Haec sunt nomina clericorum scilicet et laicorum, qui huic interfuerunt altercationi, in quorum auribus scripturarum paginae lectae fuerunt. Penzo archidiaconus, Petrus presbyter, Rozo subdiaconus, Giso clericus, Erizo, Peredeus, et Azo cum reliquis commilitonibus: Garimbertus abbas cum suis clericis et familia loci et aliis suis fidelibus. De Veronensibus Lampaldus, qui Lanzo vocatur, vicecomes; Ermarius, qui Erizo appellatur, vicedominus; Ermimberius, Landbertus, et Azo judices; Pezo, Ernaldus, Ubertus, Valderius commilitones domni Ratherii episcopi; Azo, et reliqui plures.

Ego Isembardus, notarius, authenticum hujus exempli vidi et legi, et in eo continebatur sicut in isto exemplo praeter litteras plus minusve, et hoc exemplum scripsi.


[Col. 0764A] Compendium ejusdem supposititiae sententiae

Anno 968, 14 Maii in monasterio sanctae Mariae de Organo jubente Joanne pontifice, indict. XI, et Othone imperatore ann. 7, Rodoaldus Aquileiensis patriarcha, auditis Ambrosio archipresbytero, Petro archidiacono, Joanne et etiam Petro diaconibus cum aliis quamplurimis Veronensibus innumerabilia fere privilegia producentibus, aliaque jura ducentis ab hinc annis a pontificibus et imperatoribus obtenta, quibus ostendere conabantur, eorum jura, eorumque bona, et personas omnino a potestate Ratherii exemptas et immunes esse, qui contrarium enixe tuebatur; tandem in contradictorio judicio sancivit, et dixit et pronuntiavit quod eorum bona et personae nec per dictum Ratherium, nec per successores unquam turbentur; et Ratherius sententiae quievit, consensit, ipsamque laudavit.



[SERMO IN FESTO SS. FIRMI ET RUSTICI.]




[Col. 0763]
ADMONITIO IN SERMONEM SEQUENTEM.

667 668 In Frisingensi codice, qui aliquot Ratherii opera post tertiam ejus restitutionem in Veronensem episcopatum lucubrata continet, post ipsa opera sequitur pagella, in qua hic tantum titulus exhibetur: Praedicationes in quibusdam festis. Subjiciuntur autem sermones octo, quorum exemplum descriptum accepimus. Hos autem expendentes, omnino alienos a Ratherio reperimus. Discrimen satis indicat non solum situs, quo a caeteris Ratherii sermonibus et opusculis separantur; sed praesertim stylus, qui a Ratheriano maxime discrepat. Deprehendimus porro auctorem hos sermones fere ex Patrum testimoniis hinc inde excerptis compegisse, ac praecipue ex sanctis Augustino atque Gregorio. Veronensem fuisse ipsum auctorem non tantum ex eo conjicimus, quia sermones hujusmodi post Ratherii Veronensis episcopi opera descripti inveniuntur in codice, quem ad Veronensem ecclesiam pertinuisse arbitramur; verum etiam quia inter eosdem sermones unus est de sanctis martyribus Firmo et Rustico Veronae glorioso martyrio donatis et custoditis, quorum festum in eadem Veronensi ecclesia celebre semper fuit. Hinc eos martyres nostros auctor appellat, et sermonem in ipso die festo habitum innuit. Istum sermonem inter caeteros in hac appendice idcirco proferre libuit, quia de nostris martyribus agit; ac ex eo auctoris indoles, ac caeterorum sermonum ratio satis perspicientur. Sancti Gregorii loca, ex quibus ille sermonem ipsum connexuit, atque digessit, in notis indicabimus.




[Col. 0763]
SERMO IN FESTO SANCTORUM MARTYRUM FIRMI ET RUSTICI.

[Col. 0763B] 669 1. Venite, filii, audite me, timorem Domini docebo vos (Ps. XXXIII, 12). Accedite ad eum et illuminamini, et facies vestrae non confundentur (Ibid., 6). Volumus vos scire, fratres, quod omnipotens Dominus Ecclesiam suam sine digna administratione non deserit. Nam cum fortes ad praemium vocat, eorum vice debiles ad certamina roborat; cum illos suscipiendo remunerat, istis laborum virtutes, quas remuneret, subministrat. His roborati virtutibus sanctus Firmus pariter et Rusticus contra hostes fidei audacter pergunt ad praelium, ipsosque insurgentes patiendo despiciunt: quia [(1577) 1Kb] tales secum dux noster ad praedicationis praelium adduxit, qui despecta salute corporum hostes suos moriendo prosternerent, eorumque gladios non armis, non gladiis, sed patientia superarent. Martyres nostri, fratres, sub duce suo tribus modis venerunt armati ad praelium, tubis, lagenis, [Col. 0764B] et lampadibus. Sonuerunt tubis, dum praedicant; confregerunt lagenis, dum solvenda in passione sua corpora hostibus opponunt; resplenduerunt lampadibus, dum post solutionem corporum coruscaverunt [(1578) 1Kb] ; moxque hostes in fugam versi sunt, quia dum mortuorum martyrum corpora miraculis coruscare conspiciunt, luce veritatis fracti, quod impugnaverunt, cecinerunt. Cecinerunt [(1579) 1Kb] ergo tubis milites nostri, ut lagenis frangerentur; id est praedicaverunt martyres nostri, donec eorum corpora in morte solverentur. 670 Lagenae fractae sunt, ut lampades apparerent, id est corpora eorum in morte soluta sunt, ut miraculis coruscarent. Apparuerunt lampades, ut hostes in fugam verterentur, id est coruscaverunt miraculis, ut hostes suos ex divina luce prosternerent, quatenus nequaquam Deo erecti resisterent, sed eum subditi formidarent.

[Col. 0765A] 2. Voce [(1580) 1Kb] sanctorum martyrum Deo per Psalmistam dicitur: Humiliasti nos in loco afflictionis, et cooperuit nos umbra mortis (Psal. XLIII, 20). Umbra igitur mortis mors carnis accipitur; quia sicut vera mors est, quando anima separatur a Deo; ita umbra mortis est, quando caro separatur ab anima. Quos constat non spiritu, sed sola carne mori; nequaquam se vera morte, sed umbra mortis dicunt operiri. Locus afflictionis est vita praesens [(1581) 1Kb] . Martyres ergo nostri in hoc loco afflictionis humiliati sunt, quia in aeterna vita, id est in loco gaudii, sublimantur. In tantum siquidem sublimantur, quod certissimum est ipsos [(1582) 1Kb] cum Deo judice venire, qui nunc pro ipso injuste judicantur. Tunc eorum lux tanto latius emicat, quanto nunc manus persequentium durius angustat. Tunc reproborum oculis patescit, quod coelesti potestate subnixi sunt, qui terrena omnia sponte reliquerunt. Stimulo denique divini amoris atque timoris excitati, hic possessa [Col. 0765B] reliquerunt: idcirco culmen procul dubio judiciariae potestatis obtinebunt, ut simul tunc judices cum 671 judice veniant, qui nunc consideratione judicii sese spontanea paupertate castigant. De sanctae Ecclesiae sponso per Salomonem dicitur: Nobilis in portis vir ejus, quando sederit cum senatoribus terrae (Prov. XXXI, 23). Hinc Isaias ait: Dominus ad judicium veniet cum senatoribus populi sui (Isa. XXXVII, 14). Hinc eosdem senatores ipsa Veritas non jam famulos, sed amicos denuntiat dicens: Jam non vos dico servos, sed amicos meos (Joan. XV, 15). Ecce relinquentes temporalia, gloriam potestatis aeternae meruerunt.

3. Quid itaque in hoc mundo stultius quam sua deserere; et quid in aeternitate nobilius, quam cum Deo judices venire? Rectum quippe est, ut cum Deo de populis in judicio disputent, qui ad verba Dei praesens saeculum perfecte derelinquunt; scriptum quippe est: [(1583) 1Kb] Advocabit coelos sursum, et terram discernere populum suum (Psal. XLIX, 4). Coelos igitur [Col. 0766A] sursum advocat, cum ni, qui sua omnia relinquentes, conversationem coelestis vitae tenuerunt, ad consedendum in judicio convocantur, atque cum eo judices veniunt; terram autem sursum vocat, cum hi, qui in terrenis actibus obligati fuerant, in eis tamen plus coelestia quam terrena quaesierunt. Veraciter coelestia quaesierunt lucra, qui [(1584) 1Kb] omnia relinquentes, plus prompta devotione consecuti sunt, quam juberi generaliter audierant. Speciali jussione paucis perfectioribus, et non generaliter omnibus dicitur hoc, quod adolescens dives audivit: Vade, vende omnia tua, et da pauperibus, et veni, sequere me (Matth. XIX, 21). Si enim sub 672 hoc praecepto cunctos jussio generalis astringeret, culpa profecto esset aliquid nos in hoc mundo possidere. Sed aliud est quod per Scripturam sacram generaliter omnibus praecipitur; aliud quod specialiter paucis perfectioribus imperatur. Sicut enim non judicantur et pereunt, qui suadente perfidia legem tenere contemnunt [Col. 0766B] (Psal. XV); ita non judicantur, et regnant, qui suadente pietate etiam ultra generalia divinae legis praecepta proficiunt. Paulus vas electionis specialia praecepta transcendens, plus opere exhibuit, quam institutione permissionis accepit. Cum enim accepisset, ut Evangelium praedicans de Evangelio viveret; et Evangelium viventibus contulit, et tamen sumptibus Evangelii sustentari noluit (Thess. II, 7). Quia vero non nobis est concessum generalia, sive specialia divinae legis praecepta transcendere, idcirco studeamus istos sanctos Dei martyres, quorum hodie festa celebramus, humili prece deposcere, ut saltem quod generaliter omnibus praecipitur, ipsorum intercedentibus meritis adimplere possimus, ut cum ipsis in aeterna mercamur gaudere laetitia, qui nihil terrenum, nihil carnale concupiscentes, ad hoc pertingere meruerunt, ut Christi martyres fierent, praestante Domino nostro Jesu Christo, cui est honor et gloria in saecula saeculorum. Amen.




[Col. 0765]
VERONAE RHYTHMICA DESCRIPTIO ANTIQUA [(1585) 3Kb] SCRIPTA CIRCA, AN. DCCXC
(Apud Muratori, Script. Ital. tom. II, p. II, p. 1095.)
[Col. 0765]

[Col. 0765D] 1094 Magna et praeclara pollet urbs haec in Italia, inpartibus Venetiarum, ut docet Isidorus, quae Verona vocitatur olim antiquitus.

Per quadrum est compaginata, murificata firmiter; [Col. 0766D] quadraginta et octo turres praefulgent per circuitum; ex quibus octo sunt excelsae, quae eminent omnibus.

Habet altum laberinthum, magnum, per circuitum, [Col. 0767A] in qua nescius egressus non valet egredi, nisi igne lucernae vel a filo glomere.

Foro lato specioso sternuto lapidibus, ubi in quatuor cantus magnus instat forniceps; plateae mire sternutae desectis lapidibus.

Fana tempora constructa ad deorum nomina Lunis, Martis, et Minervis, Jovis, atque Veneris, Saturni, sive Solis, qui praefulget omnibus.

Et dicere lingua non valet hujus urbis schemata. Intus nitet; foris candet circumsepta laminis, in aere pondos deauratos metalla communia.

Castro magno et excelso, et firma pugnacula pontes lapideos fundatos super flumen Adesis, quorum capita pertingunt in orbem ad oppidum.

Ecce quam bene est fundata a malis hominibus, qui nesciebant legem Dei, nova atque vetera simulacra venerabant, lignea, lapidea.

Sed postquam venit . . . plenitudo temporum, incarnavit Deitatem, nascendo ex Virgine, exinanivit semetipsum, ascendit patibulum.

[Col. 0767B] Inde depositus ad plebem Judaeorum pessimam, in monumento conlocatus, ibi mansit triduo, inde resurgens cum triumpho, sedit Patris dextera.

Gentilitas hoc dum cognovit, festinavit credere, quare ipse Deus coeli terrae conditor, qui apparuit in mundo per Mariae uterum.

Ex qua stirpe processerunt martyres, apostoli, confessores, et doctores, et vates sanctissimi, qui concordaverunt mundum ad fidem catholicam.

Sic factus adimpletus est sermo Davidicus, quod coeli clariter enarrant gloriam Altissimi a summo coelorum usque terrae terminum.

Primum Verona praedicavit EUPREPUS episcopus, secundus DIMIDRIANUS, tertius SIMPLICIUS, quartus PROCULUS confessor, pastor et egregius.

Quintus fuit SATURNINUS, et sextus LUCILIUS. Septimus fuit GRICINUS doctor et episcopus; octavus pastor et confessor ZENO martyr inclytus.

Qui Veronam praedicando reduxit ad baptismum, [Col. 0767C] 1095 a malo spiritu sanavit Galli filiam, boves cum . . . vergentem reduxit a pelago.

Et quidem multos liberavit ab hoste pestifero . . . Non queo multa narrare hujus sancti opera, quae a Syria veniendo usque in Italia, per ipsum omnipotens Deus ostendit mirabilia.

[Col. 0768A] O felicem te Verona ditata et inclyta! qualis es circumvallata custodibus sanctissimis, qui te defendant et expugnent ab hoste nequissimo.

Ab Oriente habet primum martyrem Stephanum, Florentium, Vindemialem, et Maurum episcopum, Mammam, Andronicum, et Probum, cum quadraginta martyribus.

Deinde Petrum et Paulum, Jacobum apostolum, Praecursorem et Baptistam Joannem, et martyrem Nazarium, una cum Celso, Victore, Ambrosio.

Inclytos martyres Christi Gervasium et Protasium, Faustinum atque Jovitam, Eupolum, Calocerum, Domini Matrem Mariam, Vitalem, Agricolam.

In partibus meridianis Firmum et Rusticum, qui olim in te susceperunt coronas martyrii quorum corpora ablata sunt in maris insulis.

Quando complacuit Deo regi invisibili, in te sunt facta renovata per HANNONEM praesulem temporibus principum regum DESIDERII et ADELCHIS.

Qui diu moraverunt sancti, non reversi sunt, [Col. 0768B] quorum corpora insimul condidit episcopus aromata, et galbanen, stacten, et argoido, myrrha, gutta, et cassia, et thus lucidissimus.

Tumulum aureum coopertum circumdat praeconibus, color stritus mulget sensus hominum, modo albus, modo niger inter duos purpureos.

Haec, ut valuit, paravit HANNO praesul inclytus, per cujus flamma claret de bonis operibus ab Austrae finibus terrae usque nostri terminus.

Ab Occidente custodit Sixtus et Laurentius, Hippolytus, Apollenaris, duodecim apostoli Domini, magnus confessor Martinus sanctissimus.

Jam laudanda non est tibi urbis in Auxonia, splendens, pollens, et redolens a sanctorum corpora, opulenta inter centum sola in Italia.

Nam te conlaudant Aquilegia, te conlaudant Mantua, Brixia, Papia, Roma, simul Ravenna, per te portus est undique in fines Ligoriae.

Magnus habitat in * rex PIPPINUS piissimus, non [Col. 0768C] oblitus pietatem aut rectum judicium, qui bonis agens semper cunctis facit prospera.

Gloria canamus Deo regi invisibili, qui talibus te adornavit floribus mysticis, in quantis et resplendes sicut solis radiis.




CIRCA ANNUM DOMINI DCCCCLXXII-XIV.
LIUTPRANDUS CREMONENSIS EPISCOPUS.




[Col. 0769]
NOTITIA HISTORICA ET BIBLIOGRAPHICA.
(Pertz, Monumenta Germ. hist., Script. tom. III.)

[Col. 0769A] Liudprandus, et contracto vocabulo Liuzo, Liuso, Langobardus, patria ut nonnullis visum est Ticinensis [(1) 1Kb] , haud infimo loco natus erat, cujus scilicet pater et vitricus Hugonis et Berengarii regum legationes ad imperatores Constantinopolitanos susceperunt (2) 1Kb] . Patre, viro probo et eloquente, circa annum 927 defuncto, parvulus relictus ut ipse narrat, a vitrico »viro gravitate ornato et sapientia pleno« receptus [(3) 1Kb] et litteras Latinas Graecasque edoctus est. Eruditionis pueritiae tempore coeptae testimonia sunt scriptores Romanorum in scriptis ejus laudati, Terentius, Cicero, Virgilius, Horatius, Juvenalis, Vegetius et Boetius, quibus sacrarum Scripturarum et Patrum notitia accessit. Anno 931 felicis ingenii puer ob vocis dulcedinem Hugoni regi [Col. 0769B] commendatus [(4) 1Kb] , in aulam accessit, et gratia regis potitus, postea clero ascriptus est, atque diaconus in Ecclesia Ticinensi constitutus [(5) 1Kb] . Hugone anno 945 fugato, vitricus magna pecunia oblata juveni locum in aula Berengarii marchionis, moxque regis, mercatus est, ita ut secretorum conscius, litterarum regiarum signator constitueretur [(6) 1Kb] . Annis 948-950 vitrici expensis Berengarii legatus ad Constantinum Porphyrogenitum missus, quae pro Berengario egit libro sexto Antapodoseos descripsit. Quo in itinere Graecorum mores et instituta perspexit, et linguae quoque et auctorum Graecorum notitiam haud mediocrem sibi comparavit, quam et in scriptis suis, [Col. 0770A] verbis et sententiis Graecis integris insertis atque dicendi genere apud Byzantinos usitato florido et verboso, ostentavit, et in negotiis Ottonis imperatoris gerendis utilem sibi postea expertus est. In patriam redux, Berengarii et Willae, incertum qua de causa, odium vehemens incurrit, atque pro bene gestis male habitus, Italia relicta, ad Ottonem I regem confugit. A quo susceptus, complures annos in exsilio peregit, cujus aerumnas tamen aegerrime nonnunquam tulit [(7) 1Kb] ; ita ut nihil jam mali praeter mortem aut membrorum detruncationem sibi relictum esse, omnia vero bona speranda sibi, conquereretur. Germanorum tunc linguam didicit, negotiis imperii in expeditione Italica gerendis utilissimam. In aula Ottonis vere anni 956 familiaritas ei intercessit cum [Col. 0770B] Recemundo episcopo Illiberitano, Abderahamenis regis legato, qui inde a festo Epiphaniae usque ad Palmarum diem Francofurti moratus [(8) 1Kb] , precibus suis, ut Liudprandus de rebus sui temporis scribendis cogitaret, assecutus est [(9) 1Kb] . Sed nonnisi biennio post, ideoque vere anni 958, noster Francofurti positus [(10) 1Kb] Antapodoseos sive Retributionis suae, qua scilicet amicis bona, Berengario et Willae mala sibi illata retribueret, scribendae initium fecit, neque opus uno calamo exegit. Priores tres libri, quibus a gravissimis viris audita se referre dicit, historiam inde ab anno 893 usque ad initium anni 931 perducunt; quorum quidem primum Francofurti anno 958 [Col. 0771A] incoepit, secundum et tertium [(11) 1Kb] aeque ante Constantini Porphyrogeniti obitum anno 959, et tertium [(12) 1Kb] in peregrinatione positus in Paxo insula [(13) 1Kb] aggressus est. Librum quartum Berengario adhuc saeviente [(14) 1Kb] ideoque ante annum 961 conscripsit, ultimum libri quinti caput una cum libro sexto Ottone imperante [(15) 1Kb] post mensem Februarium anni 962 in Italia, ubi patronum suum comitabatur, adjecit. Nec tamen librum sextum absolvit; nam cum certe opus ad tempora exsilii sui producendum proposuisset [(16) 1Kb] , et libri sexti capita quinquaginta et amplius scribenda spatio rubricis tot inserendis vacuo relicto indicasset, in capite nono substitit. Cujus rei causa ingruens negotiorum moles, et novus rerum ordo, cum Berengario fracto, [Col. 0771B] odio satisfactum esset et Antapodosis haud amplius requireretur, fuisse videtur. Nam hieme insequenti [(17) 1Kb] rota Fortunae revoluta, fidei et servitiorum Ottoni navatorum praemium tulit, cathedrae Cremonensi praelatus; et deinceps gravissimis imperii negotiis admotus, praecipuas in rebus Italicis et Graecis agendis partes suscepit. Et primum quidem aestate anni 964 cum Landohardo Mindensi episcopo [Col. 0772A] legatus ad Joannem XII papam missus, tum Urbe imperatori reddita, concilio contra pontificem habito astitit [(18) 1Kb] , et orationem Ottonis Italis interpretatus est [(19) 1Kb] , atque Leoni VIII eligendo et Benedicto deponendo haud dubie interfuisse credendus est. Quarum rerum historiam inde ab anno 960 usque ad diem 23 Junii anni 964 ipse praesens et medias inter res [(20) 1Kb] anno 964 vel initio anni sequentis, Leone VIII superstite [(21) 1Kb] , composuit, opus ab Antapodosi diversum, maturiore ingenio, stylo graviore et magis composito qui tamen Liudprandum totus referat, animo scriptum non adversarii sed spectatoris [(22) 1Kb] . Servatur in eodem codice autographo quem manibus terimus, libris Antapodoseos praefixum, sed in media sententia deficiens, [Col. 0772B] cum tamen spatium superesset. Circa idem tempus corpus S. Hymerii, Ameriensis episcopi, Cremonam transtulisse videtur, cujus rei historiam succinctam ex veteri codice Ughellius edidit [(23) 4Kb] , et VI Kal. Martii anni 965 terras quasdam ecclesiae Cremonensis pro aliis commutavit [(24) 1Kb] . Eodem anno statim post Leonis VIII obitum una cum Otgero Spirensi episcopo legatus pro eligendo papa iterum Romam [Col. 0773A] missus est [(25) 1Kb] . Quo munere amplissimo functus, utrum in Germaniam indeque Cremonam redierit, an imperatoris in Italia adventum praestolatus sit, haud comperimus. Anno 966, die 8 Novembris, bona quaedam ecclesiae Cremonensis cum Wifredo comite commutavit [(26) 1Kb] . Anno 967 synodo Ravennati ad quam Otto imperator Joannem papam et proceres plurimos convocaverat interfuit, ubi exempli gratia, die Aprilis 7 judicio Joannis papae et Ottonis I pro Petro archiepiscopo Ravennate lato adfuit [(27) 1Kb] , die ejusdem mensis 25 decreto contra Heroldum archiepiscopum Salisburgensem subscripsit [(28) 1Kb] , et die 29 in decreto Ottonis pro Rodaldo patriarcha Aquileiensi memoratur [(29) 1Kb] . Eodem anno synodo Romanae et die natalis Domini coronationi [Col. 0773B] Ottonis II haud dubie interfuit, cum paucis diebus post, die 3 Januarii an. 968, bullae de constitutione episcopatus Misnensis subscripserit [(30) 1Kb] . Paulo post Ottoni II uxorem Theophanu impetraturus in Graeciam profectus est. Die 4 Junii urbem regiam intravit [(31) 1Kb] , sed negotio minime perfecto, die 2 Octobris inde recessit, et itinere per Graeciam emenso, die 7 Januarii anni 969 ab insula Coripho Italiae vela dedit. Post reditum de negotio peracto ad imperatores Ottones et Adelheidem imperatricem retulit, bullaeque de constitutione archiepiscopatus Magdeburgensis jam iterum legatus Constantinopolim destinatus subscripsit. Eodem anno, die 26 Maii, Romae decreto de constitutione archiepiscopatus Beneventani consensit [(32) 1Kb] . Anno 970, die 22 Martii, Ferrariae, [Col. 0773C] Ottone praesente, liti inter Petrum archiepiscopum Ravennatem et comitatum Ferrariensem decidendae interfuit [(33) 1Kb] . Anno 971, si auctori Translationis sancti Hymerii credimus [(34) 1Kb] , iterum »imperiali servitio coactus Constantinopolim directus,« Cremonam amplius haud est reversus. Supremum igitur diem aut in Graecia, aut adducta jam Theophanu, in Italia prioribus mensibus anni 972 obiisse videtur. Certe Julio mense ejusdem anni de terris inter Adduam et Olium, quas Liudprandus antea detinuerat, inter ecclesias Bergomensem et Aquileiensem iterum contractum est [(35) 1Kb] ; sed cum ibi domnus Liuso non vero quondam Liuso episcopus Cremonensis Ecclesiae scribatur, et hunc terminum [Col. 0774A] supergressus esse censeri posset, haud vero longe, cum jam die 28 Martii anni 973 successori ejus in ecclesia Cremonensi, Oldeberto episcopo, privilegia Ecclesiae ejusdem ab Ottone I confirmata sint.

Obiit igitur intra quinquagesimum et sexagesimum aetatis annum, vir ingenio, eruditione, eloquentia, loco, historiae sui temporis scribendae velut natus. Unum erat quod veritati officere potuisset, vehemens partium studium et odium Berengarii; cui tamen minus quam speraretur obnoxius fuit, quod regni Berengarii et Willae nonnisi principia et extrema attigit; et judicium universum de soevitia et tyrannide eorum latum a scriptoribus fidei minime suspectae, Hrotsuitha et Widukindo, confirmatur. Neque in laudibus benefactoris sui Ottonis I, patris ejus Heinrici, tum Mathildis, Heinrici ducis, Brunonis et Liudolfi [Col. 0774B] veritatem [(36) 1Kb] excessit. Idem de historia Joannis XII, Leonis VIII et Benedicti antipapae dixeris, nisi eorum numero ascribi velis, qui cum Baronio vera prae gratis aspernantur. Mores haud omnino castos nec compositos effrenata nonnunquam scribendi licentia et joci juveniles arguunt. Oratio acris, copiosa, variata, nunc brevis nunc verbosa et tumida, faceta, ironica [(37) 1Kb] , haud raro tamen nimis involuta, et subobscura; posteriora tamen opera, historiam Ottonis et libellum de legatione Constantinopolitana, ab ea quoque parte magis laudaveris. In Antapodosi enim, prioribus praecipue libris, ubi aliorum narrationibus innititur et temporis ordinem haud raro neglexit, ex documentis authenticis illustrandus [Col. 0774C] et emendandus [(38) 1Kb] est; in reliquis ipse, spectator egregius, primum sibi locum vindicat [(39) 1Kb] . Cum igitur ea tantum scripserit quae ipse in peregrinationibus [(40) 9Kb] suis atque in aula Hugonis, Lamberti, Berengarii, Ottonis, Joannis XII, Leonis VIII, Joannis XIII, Constantini Porphyrogeniti et Nicephori aut viderat aut a viris fide dignis audierat, libri ejus inter primarios saeculi decimi fontes referantur necesse est [(41) 1Kb] .

Scripsit sermone in universum puro, at Graecae linguae peritiam vocibus sententiisque textui Latino immistis ostendere nisus, Latina paulo negligentius utitur; vocibus scilicet significatione non sua adhibitis [(42) 1Kb] , [Col. 0775A] orthographia neglecta [(43) 1Kb] , formis verborum mendosis [(44) 1Kb] et syntaxi [(45) 1Kb] minus recta usus.

Libri Liudprandi quonam fato in Germaniam devenerint, haud plane constat. Libellum de legatione Treviris in bibliotheca cathedrali repertum Browerus descripsit et Welsero transmisit, qui eum cum Canisio communicavit; eum igitur aut ab Ottonibus aut ab Adelheida imperatrice, cujus ad dotem abbatia sancti Maximini in suburbano Trevirensi pertinebat, eo transmissum opinari licet. Antapodosis quoque et historia Ottonis, uno codice conscriptae, statim in Germaniam pervenerunt, sed quonam modo plane incertum. Nam apographa saeculo decimo et undecimo inde in Germania facta, [Col. 0775B] Spanheimense ac Gemblacense, et Otterburgense saeculi duodecimi, autographum primum in dioecesi Moguntina aut Trevirensi asservatum, inde vero Frisingam delatum fuisse, innuere videri possent; cui quidem sententiae confirmandae adduci posset quod Otto, Frisingensis episcopus, in Chronico suo quamplurimum Reginone, minime vero Liudprando usus est. Sed Otto fortasse scriptorem ab Ekkehardo defloratum verecundia Romanae Ecclesiae negligendum duxit, et ejus aevo codicem in bibliotheca Frisingensi reconditum fuisse, inscriptio saeculi XII vel XI testatur. Igitur nec eorum sententiae adversor, qui librum ab Abrahamo episcopo Frisingensi, Liutprandi aequali, atque in conventibus Romano anni 969 aliisque socio, quem bonorum librorum [Col. 0775C] studiosum libri jussu ejus scripti comprobant, Frisingensi bibliothecae fortasse illatum fuisse opinantur. Una cum reliquis libris Frisingensibus nostro aevo bibliothecae regiae Monacensi illatum ibi a. 1833 lustravi et jam serenissimi Bavariae regis ministro V. excellentissimo L. B. de Giese consentiente, procurante autem V. ill. Ludowico comite de Kielmansegge serenissimi Hannoverae regis in aula Monacensi legato, manibus tero. Signavi eum numero primo.

1) C. reg. Monacensis optimo jure inter cimelia ditissimae bibliothecae II, 2, d. reconditus, olim Frisingensis n. 188, libros duos saecule XV una ligatura compactos amplectitur; inde a fol. 86-198 Reginonem, et fol. 1-85 Liutprandum. Uterque prima [Col. 0776A] fronte inscribitur: Liber sancte Marie sanctique Corbiniani Frisingensis [(46) 1Kb] . Liudprandus, de quo uno hic sermo est, in folio minori et paulo latiori vel quarto majori, saeculo decimo medio scriptus, quaternionibus novem et semis (fol. 8-85) Antapodosin exhibet, quibus praefixa septem folia (1-7) historiam Ottonis servaverunt. Prima Antapodoseos pagina vacua relicta, ultimas 10 ¼ lineas historiae Ottonis excepit, quibus spatium aliud non vacabat; reliquae 15 ¾ lineae et nunc vacant. Antapodosis in membrana Itala, atramento nigricante, manu Itala, igitur a socio quodam Liudprandi, scripta, ab ipso tamen innumeris locis atramento plurimum subfusco correcta, completa, explicata atque ad finem demum perducta est. Lineae in universum 27 per [Col. 0776B] paginam, raro 25 aut 28, sed in ultima pagina lineae 30. Tres operis libri, primus, quintus et sextus, fortasse et reliqui, ita compositi sunt, ut initio spatium indici capitulorum excipiendo vacuum remaneret, quod procedente demum libro repletum nonnisi cum ipso absolveretur; quod et atramento et scriptura diversis et spatio vacuo in fine argumenti librorum primi et sexti comprobatur. Liudprandi manui omnia fere Graeca una cum explicatione, quibus quidem spatium a scriba relictum erat, sed et alia plurima debentur, quae in Annalibus nostris T. VII, p. 293, indicavi, inter caetera glossae vocibus superscriptae aut marginales, in editione quoque nostra in margine positae; tum caput ultimum libri quinti et liber sextus integer. Orthographia [Col. 0776C] Liudprandi in vocibus Sarraceni, pulchritudo, sed et aliis, a scriptoris Saraceni, pulchritudo, set, constanter differt. Unde facies codicis singularis, quam tabula adjecta exprimendam curavi, ita ut nigricante atramento exarata scribam, fusca Liudprandi manum ostendant. Codice vero ita comparato, haud mirum erit, textum quoque ibi legi optimum, paucissimis scribendi vitiis, quibus nullus auctor plane exemptus est, relictis. Quod eo magis et in historiam Ottonis cadit, quod ipsa tota auctoris manus scripta est, imo majore cura et sedulitate, ita ut scripturam in universum paulo elegantiorem et magis compositam, sed iisdem cujusque litterae et vocum ductibus [(47) 1Kb] repetitis, aspicias; biennium vel triennium inter librum sextum et historiam [Col. 0777A] Ottonis intercidisse supra notavimus. Quod ultimum est, reliqui omnes codices a nostro descendunt, ita ut vel aperta et singularia eorum vitia et defectus quomodo male intellecto nostro orta sint intelligatur. Cujus rei plurima exempla in annotationibus criticis adduxi.

Talem codicem nactus, eum ad litteram exprimendum censui, quod summa diligentia factum, et paucissimis tantum in locis, ubi auctorem lapsu calami male scripsisse [(48) 1Kb] constabat, addita tamen codicis lectione, ab ea recessum est. Ad Monacensem proxime accedit.

2) C. regius Bruxellensis membr. in 4o. saec. X. exeunte in Germania exaratus, qui saeculo XV Codex sancti martini in spanheym inscriptus est. Eum [Col. 0777B] anno 1826 integrum in usus nostros converti, atque e Monacensi descriptum in Annalibus nostris tom. VII, p. 396, probavi. Scripturae specimen habes in tabula adjecta. Idem codex, quantum collatis locis judicare licet, Trithemio Spanheimensi ad manus fuisse videtur. Exciderunt jam quaterniones II et IIII, cum lib. II, 1-13, et II, 3-34 fere integris, atque pagina qua finis l. V, c. 32, tum 33, et argumentum libri VI, continebatur; et ordo quaternionum Frisingensium VI et VIII, quondam turbatus effecit, ut locus integer inde ab argumento cap. 31 libri IV, De Friderico usque ad verba capitis 24 ejusdem libri Hanc igitur Constantini, medio in capite V. 9, ante solus impetum sustineret inserta habeantur. Caeterum nonnisi in his duobus codicibus ultimum [Col. 0777C] libri VI caput integrum exstat

3) C. Musaei Britannici inter Harleianos n. 2688 in fol. membrana et scriptura saeculi XIII Italis, ex codice manasse videtur singulis quaternionibus manco, qui tamen et ipse ex Frisingensi derivatus esset. Lib. I, 42, textum singularem exhibet, II, 6, et 26-40, 45-66; III, 26; IV, 6; IV, 9-14, fere integra desiderantur, sed lacunis haud indicatis. Desinit lib. V, 18, in verbis se regi seminudum ostenderet. Textum capite I, 42, eumdem et lacunas easdem II, 6, atque II, 45-66 exhibent, ideoque ad eamdem classem referendi sunt codices complures in Austria a me evoluti:

3a) C. bibl. Palatinae Vindobonensis inter hist. prof. n. 338, membr. saec. XII, cujus lectiones aliquot [Col. 0777D] in Muratorii SS. II. B. 1089 sqq. allatae sunt; desinit in capite III, 37, primogenitum Domino Amen.

3b) C. bibl. Claustroneoburgensis membr. saec. XII, in capite III, 37, una linea anterius desinit in syllabis vocabulo Con.

3c) C. bibl. Zwettlensis membr. saec. XII aeque ac.

3c*) C. bibl. Palat. Vindobonensis inter hist. prof. n. 178, membr. saec. XIII, cujus paucas lectiones [Col. 0778A] Muratorius l. c. 1081 affert, desinit cap. III, 32, in voce suscipito.

3d) Ejusdem classis fuisse videtur codex, cujus excerpta legimus in Chronico Farfensi apud Muratorium SS. II. B, p. 415-417 et p. 455. Cum enim auctor iste, qui annis primis saeculi XII scripsit, nonnisi excerpta capitum lib. I, 1, 3, 5, 27, 30, 31, 37; II, 1, 9, 15, 17, 20, 32, 37, 41, 42, 44, 47, 48, 60; III, 13-17, proponat, atque ex consilio operis reliqua etiam ad Italiam facientia, si ei ad manus fuissent, praecipue pag. 475, 476, ubi jam Hugonem abbatem sequitur, excerpturus fuisset, codicem ejus aeque ac Austriacos omnes in prima libri III parte substitisse, opinari licet. Quod si ita fuit, superstitibus adhuc capitibus II, 26-40 et 45-66 codex [Col. 0778B] descriptus est. Libro I, c. 37. Lambertum cum codicibus 1, 2, 3, recte nimis bellicosum regem vocat.

Patet igitur codicem jam deperditum, unde codices Austriaci et Itali 3) 3a) 3b) 3c) 3c*) 3d) derivati sunt, saeculo X aut XI scriptum fuisse; cum fortasse saeculo X medio assignandum, infra 5 monebitur.

4) C. Musaei Britannici inter Harleianos n. 3685 chart. in fol. saec. XVI, olim Peutingerianus; aeque ac codices 1 et 2 Historiam Ottonis libris Antapodoseos praemittit, illa integra, haec, cujus finis lectu difficilior, jam initio capitis VI 10 desinit.

5) C. Harleianus n. 3713 membr. saec. XI in-4o, ex Germania oriundus, ut nota saeculi XIII, Everwicus [Col. 0778C] de stegrauen et alia saeculi XVI, Marie Wolters et Wicbolde ostendunt; et ipse ex Frisingensi male intellecto fluxit. Quaternio cum lib. III, 25-44 excidit; lib. VI desinit in vocibus spatariorum candidatorum. Cui Historia Ottonis pro libro septimo subjecta, ita finit: Non jam rome. set in exilium destinamus. Lectiones hujus codicis enotavit quondam P. Scriverius, cujus notae in bibliotheca Heidelbergensi asservantur; equidem eum a. 1827 evolvi. Quocum plurimum consentit, vitiis tamen adauctis.

5a) C. olim Gemblacensis, jam in bibl. regia Bruxellensi asservatus, membr. saec. XI, quem auctori Vitae sancti Gerardi abbatis Broniensis [(49) 1Kb] , Ekkehardo Uraugiensi, Sigeberto Gemblacensi et Alberico Trium Fontium monacho ad manus fuisse, [Col. 0778D] lectionibus inde desumptis, haud improbabiliter conjicimus. Descriptum fuisse ex Harleiano quaternione nondum amisso vel alio ejusdem classis, eaedem lacunae et lectiones indicant. Scriba tamen nonnullis locis aut jam depravatis aut perperam ab eo intellectis levi conjectura mederi styloque etiam succurrere conatus est. Fluxit inde aut ex apographo ejus.

5*) Editio princeps Guilielmi Parvi an. 1514 in [Col. 0779A] folio, typis Ascensianis, omnibus lacunis et depravatis codicis Gemblacensis lectionibus conspicua, quibus editor conjectura sua subvenire nonnunquam haud infeliciter, saepius vero, ut pro singulari Liudprandi scribendi ratione haud aliter exspectari poterat, adversa fortuna tentavit.

6) C. regius Parisiensis n. 5922, membr., saec. XII in Germania exaratus, saeculo XV, liber sancte Marie virginis in Otterburg Maguntine diocesis Gregorii Turonensis historiae eccl. libros tres priores cum initio quarti, tum Reginonis Chronicon absque continuationibus praebet, cui Antapodoseos lib. I, c. 5-11; VI, 5, usque arbores subvehuntur, VI, 8, 9, et Historiae Ottonis cap. 15, inde ab His dictis usque cap. 20, ob elemosinam adnexa sunt. Quae quidem [Col. 0779B] aeque ac.

7) C. Bruxellensis chart. in fol. saec. XVI, olim Antonii Cauci archiepiscopi Coriphensis, et.

8) C. Ambrosianus chart. saec. XVI, qui iisdem verbis ac editiones desinit, ita comparata erant, ut iis in nova editione omnino nos carere posse intelligerem.

Liudprandi historiae undecimo et duodecimo saeculo ab historicis in usus suos conversae sunt, ab auctore Vitae sancti Gerardi Broniensis, Ekkehardo Uraugiensi, chronologo Farfensi, et Sigeberto Gemblacensi; saeculo XIII ab Alberico Trium Fontium monacho; saeculo XIV ab Henrico de Hervordia; saeculo XV a Trithemio abbate Spanheimensi. Editionem [Col. 0779C] principem, ut supra memoravimus, anno 1514 vulgatam, Hervagius in editione Basileensi an. 1532 repetiit, adhibito tamen paucis in locis codice bonae notae, cujus lectiones in textu ab inde remanserunt. Nam librum Basileensem universi postea editores, Justus Reuberus in SS. an. 1584 et 1619, Laurentius [Col. 0780A] Ramirez de Prado in editione Operum Liudprandi Antverpiensi an. 1640, Chesnius tom. III SS. Francicorum an. 1641, Joannes in nova editione Scriptorum Reuberi an. 1726, et Muratorius annis 1723 et 1726 SS. Ital., tom. II, expresserunt, nisi quod Muratorium, allatis tom. II B. aliquot codicum Vindobonensium 3a et 3c* lectionibus, tertias quodammodo operi curas admovisse dicere possis

Jam tria post saecula nova editio ad normam autographi instituta, quantum a reliquis differat, quanto historiae commodo jam prodeat, penes lectores judicium esto. Amplissima lectionum segete, quam, antequam autographum ad manus venisset, ex codicibus Bruxellensibus, Londinensibus et Austriacis collegeram, recisa, eas tantum afferre placuit, [Col. 0780B] unde diversas codicum classes agnoscere datur. Idem in corruptissimis editionum lectionibus observavi. Auro enim purissimo decocto, scoriam relinquere delectat.

Legationis libellum a Canisio una cum chronicis Victoris Tunnunensis et Joannis Biclariensis Ingolstadii a. 1600 in-4o primum evulgatum, indeque a Baronio ad an. 968, Muratorio SS. II., et Niebuhrio meo tom. XI SS. Byzant. repetitum, jam edita Antapodosi et Historia Ottonis Liudprandi scribendi rationem et textuum corruptionem experti, intactum relinquere, licet codice unico Trevirensi deperdito, nefas duximus, atque opere suscepto praeter spem factum est, ut locis nonnullis magni momenti sanatum [Col. 0780C] lectoribus proponere liceat. Legationem »livore et odio plenam verum sic quoque ad rerum cognitionem utilissimam« Niebuhrius praedicat; et Liudprandi in ea animum vigoris et eloquentiae sibi paratae apicem attigisse, rerum earum studiosi judicabunt.


[Col. 0781] Cod. reg. Monacensis, olim Frisingensis.
[Figure: [Manuscript] 29Kb]

Cod. reg. Bruxellensis, olim Spanheimensis.
[Figure: [Manuscript] 12Kb]

Cod. reg. Bruxellensis, olim Gemblacensis.
[Figure: [Manuscript] 8Kb]



[Col. 0783]
NOTITIA BIBLIOGRAPHICA ALTERA IN LIUTPRANDUM.
(Apud Fabricium Bibliotheca mediae et infimae Latinitatis, tom. IV, pag. 291.)

[Col. 0783A] LUITPRANDUS, aliis Liutprandus, Litobrandus, Eutrandus, etc., Trithemio cap. 362, ex Papia civitate oriundus; aliis minus probabiliter Hispanus, certe a Luitprando Toletano, si quis fuit, diacono diversus, atque ex diacono Ticinensi sive Papiensi episcopus Cremonensis et duabus legationibus Constantinopolim perfunctus, una a Berengario II marchione ad Constantinum Porphyrogenitum imp. an. 946, et altera ab Othone I imp. ejusque filio ad Nicephorum Phocam anno 968. De eo satis diligenter Labbeus tom. II, p. 33, de S. E.; Caveus ad an. 940; Franciscus Arisius in Cremona litterata, tom. I, pag. 58 seq.; atque in primis Nicolaus Antonius, VI, 16, Bibl. veteris Hispanae. Scripsit Sigebertus cap. 1260 laudatam Historiam de gestis regum et imperatorum sui [Col. 0783B] emporis, quam attitulavit Antapodosin, id est retributionem [(48*) 9Kb] , luculento et alterno [(49) 1Kb] stylo, ad Regimundum [al., Roymundum, al., Tractemundum] episcopum Eliberitanae Ecclesiae Hispanorum. Idem opus Trithemius memorans septem libris ait constitisse, sed sex tantum libri in editis conspiciuntur, nec sexti libri capita sex posteriora sunt ab ipso Luitprando, sed ab alio deinde addita, ut Vossius, pag. 345; Baronius ad an. 963, num. 3; Miraeus, cap. 270 Auctarii, aliique monuerunt. Fortasse historiam legationis posterioris, de qua infra, Trithemius pro septimo libro habuit. Libri illi sex scripti inter an. 957 et 960 (PAGI, ad an. 963, n. 3), et res utriusque imperii ab an. 891 ad 946 [Col. 0783C] perstringentes prodiere inter scriptores Justi Reuberi p. 86, et t. III Andreae du Chesne, p. 562, et inter Luitprandi Opera Antuerp. 1640, fol., et in Thesauro scriptorum Italiae Muratoriano, tom. II, p. [Col. 0784A] 417, ubi etiam varias lectiones ex tribus mss. codicibus bibl. Caesareae reperies p. 1078.

Legationis ad Nicephorum Phocam, anno 968 susceptae, descriptio dedicata Othonibus Augustis et Adelheidae imperatrici, edita primum ab Henrico Canisio cum Chronicis Victoris Tunnunensis ac Joannis Biclariensis, et synodo Bavarica an. 772 sub Tassilone duce, Ingolstad. 1600, 4o, et apud Baronium ad an. 968, n. 11 seq., et in Luitprando Ramiserii, Antuerp. 1640 fol., et tomo secundo Thesauri scriptorum Italiae Muratoriani. In hac descriptione prioris suae legationis meminit Luitprandus p. 115, edit. primae his verbis: Temporibus beatae memoriae Constantini imperatoris huc (Constantinopolim) veneram, non episcopus, sed diaconus: nec ab imperatore [Col. 0784B] aut rege, sed a Berengario marchione missus, etc.

Sola haec duo genuina et lectu digna Luitprandi opuscula. Caetera supposititia, Chronicon, ab anno Christi 606 ad 960, et Adversaria [(49*) 1Kb] , in quibus p. 464 mentio Chronici ad Heronium Bracarensem episcopum, subjuncta etiam ad eumdem Epistola. Haec cum prioribus in lucem data atque illustrata notis ab Hieronymo de la Higuera S. J., et Laurentio Ramiresio de Prado Antuerp. 1640, fol., falsitatis convincuntur a Labbeo, Caveo aliisque, sed maxime a Nicolao Antonio tom. I Bibl. veteris Hispanae, p. 585 seq.

Etiam Vitas pontificum Romanorum a S. Petro usque ad Formosum papam, anno 895 defunctum, quas cum Anastasio per Abbonem Floriacensem excerpto [Col. 0784C] edidit Joannes Busaeus, Moguntiae 1602, 4o, alium quam Luitprandum et potius Germanum habere auctorem, et ipsas quoque ex Anastasio excerptas notarunt Vossius aliique.




[Col. 0785]
LUDOVICI ANTONII MURATORII PRAEFATIO IN SUAM OPERUM LIUTPRANDI EDITIONEM.
(Rerum Italic. tom. II.)

[Col. 0785A] Si quod saeculum vitiis et barbaris moribus in Italia squalluit, certe decimum a Christo nato reliquis in ejusmodi infelicitate palmam praeripuit. Deformata plane tunc temporis ipsius quoque Romanae Ecclesiae facies, bella per Italiam horrida, conculcatae leges, et potissimum abjecta bonarum litterarum conditio. Itaque summopere commendandus nobis Liutprandus historicus, qui ferreo illo saeculo supra caeterorum ignorantiam se adeo erexit, ut vel nostris temporibus, quanquam stylo aspero et inurbani aevi sui indolem satis referente, usus fuerit, adhuc tamen lectorem ad sua libentissime legenda alliciat; quippe ingenio fuit ille vivido et acri, et quae scripsit, rara vivacitate ac libertate exposuit. Liutprandum plerique eruditorum recentium nominare illum consueverunt; sed Liutprandus seu Liutbrandus fuit apud veteres illius nomen: qua de re certos nos faciunt marmora publica, chartae in archivis, et antiqui codices msti, in quibus ego semper Liutprandi nomen, nunquam vero Luitprandum, scriptum [Col. 0785B] fuisse adnimadverti. Nam quod eum Litobrandum atque etiam Eutrandum nonnulli appellent, id procul dubio ex librariorum supino errore processit. »Natione Italum, et ex Papia civitate oriundum,« uti Trithemius scripsit, cum veteres tum recentiores censuerunt. Verum Guillielmo Caveo in Script. Ecclesiast. Hist. litter. monente, »Franciscus Bivarius in censura Liutprandi Operibus praemissa, conjecturis non penitus contemnendis contendit gente fuisse Hispanum, domo Cordubensem, saltem Baeticum, et una cum parentibus a Saracenis fugatum in Italia consedisse.« Et haec quidem Caveus, qui tamen egregie intellexit, anilibus fabulis, et fraude omnimoda abundare Chronicon quoddam Liutprando nostro suppositum in Hispania, et Matriti primum a Tamayo, tum a Ramirezio, et a Hieronymo de la Higuera Antuerpiae editum cum notis anno 1640, a quo praecipue nugivenduli ansam ceperunt inserendi in Hispanicam gentem Liutprandi Itali.

[Col. 0785C] At laude sua minime fraudandus Nicolaus Antonius, Hispalensis jurisconsultus, qui non eruditione minus quam amore veritatis, proxime elapso saeculo inter Hispanos magnum sibi nomen quaesivit. Is enim in Bibliotheca Veteri Hispana, lib. VI, cap. 16, exquisito critices usu ad fabulas totum illud Chronicon, atque Adversaria Liutprando eidem inscripta, amandavit, et censorias notas falsariis suae gentis inussit; Italicam vero gentem Liutprandi possessione minime privandam censet. Quod solum justam aliquam hac de re dubitationem ingerere posse videbatur, dissimulandum non est. Scilicet in germano suo Chronico Liutprandus lib. V, cap. 1, ad Raymundum Illiberitanum in Hispania episcopum de quadam solis eclipsi ita scribit: »Qua etiam die Abdaram rex noster a Radamiro rege Christianissimo Galliciae in bello superatus est.« Verum levi correctione hic utendum Nicolaus Antonius monet, nempe scribendum rex vester. Et sane fieri non [Col. 0785D] potest ut Liutprandus Italiam a tot saltem annis incolens, et Ecclesiae Ticinensis clero ascriptus, regem [Col. 0786A] suum appellarit regem Saracenum, quo cum nulla amplius ei res erat, imo nunquam fuerat.

Restat igitur, dum alia contra non militent argumenta, Liutprandum in Italia natum fuisse, et, ut verisimile est, Ticini, quae et Papia, e gente Langobarda editum: quod et nomen ejus Langobardicum innuere satis videtur, ejusque munus, nam se levitam, hoc est diaconum, Ticinensem appellat. Libro etiam tertio cap. 1, his versibus Papiae conflagrationem describit:

Utritur infelix olim formosa Papia,
Vul canusque suos attollens flatibus artu
Templa Dei, patriamque simul conscendit in omnem

Quibus verbis Papiam patriam suam is manifeste, ni fallor, nominat. Ejus autem pater ab Hugone Italiae rege ad Romanum imperatorem Graecorum legatus est missus circiter annum Christi 927, ut et hinc videas ejus parentem in Italia egisse. Tunc parvulus erat Liutprandus. Post aliquot autem annos [Col. 0786B] inter honorarios aulae pueros cooptatus, regis Hugonis gratiam vocis sibi dulcedine acquirebat, ut ipsemet testatur lib. IV, cap. 1. Hugone subinde et Lothario Italiae regibus dejectis, Berengarius II sceptrum arripuit, qui Liutprandum »secretorum conscium et epistolarum signatorem« constituit. Imo cum ejus solertiam probe nosset, ipsum legatum anno Christi 946 ad Constantinum Porphyrogenitum Constantinopolitanum imperatorem misit. Berengarium multa vitia deturpabant, atque exosum bonis brevi effecere; ac propterea et ipse Liutprandus post longum famulatum tandem in ejus odium ita incurrit, ut facultatibus spoliatus, sibique pejora timens, in Germaniam ad regem Ottonem se recipere coactus fuerit. In eo exsilio, circiter annum Christi 958, Historiam suam sex libris comprehensam, et Francofurti ad Moenum coeptam, absolvit. Anno 961 Otto Magnus, Germaniae rex, a Romano pontifice et a plerisque Italiae proceribus iterum invitatus [Col. 0786C] contra Berengarii tyrannidem, Langobardico regno potitus est, et anno sequenti Romanorum etiam imperator creatus. Tam felici conversione rerum in Italiam remigravit Liutprandus, cumque is Ottoni charus inter paucos esset, ejus studio ad episcopatum Cremonensem provectus fuit.

Nova hac atque illustri dignitate auctum Liutprandum anno 963 censet Ughellus. Certe eo anno ipse jam episcopus Romam ad Joannem papam a laudato Augusto est missus, ibique synodo seu conciliabulo adversus ipsum pontificem instituto interfuit. Tum anno 968 alteram legationem obivit, missus ab Ottone Magno Constantinopolim, ut a Nicephoro Graecorum imperatore Theophaniam Romani junioris filiam Ottoni filio, in consortium imperii Romani ascito, uxorem peteret. Quo autem anno Liutprandus e vivis abierit, non constat. Attamen apud Ughellum Ital. Sacr. tom. IV, in episc. Cremon. habemus descriptam translationem corporis [Col. 0786D] sancti Himerii episcopi ad civitatem Cremonensem, cura ipsius Liutprandi factam, in qua is appellatur [Col. 0787A] »Cremonensis episcopus bonae memoriae Luizo (seu Liuzo) intimus summista regius, in consilio providus, et amore divinitatis repletus, quem imperator in secundo regni culmine dicavit (lego locavit) frequenter ingrediens, et exiens a facie regia.« Quibus ex verbis intelligimus, Liutprando fuisse quoque nomen Liuzo, quod tamen suspicari possumus, idem sonasse seu fuisse ac Liutprandus apud illorum temporum vulgus. Simulque hinc manifestius elucet quanta auctoritate polleret quantoque in honore et gratia apud Ottonem Augustum foret idem Liutprandus. Additur in eadem narratione: »Laudabilis autem praefatus pontifex animadvertebat qualiter sancti conderet sacrum« (nempe corpus Cremonam advectum). »Sed tamen non fuit hoc illi datum, quia imperiali servitio coactus, Constantinopolim directus, illuc amplius haud est reversus.« Ex his verbis suspicio ingeritur legenti, non diu post legationem peractam superfuisse Liutprandum. [Col. 0787B] Et sane eum quidem in Italia egisse anno 970 ac interfuisse synodo in civitate Ferrariensi coactae, testantur Acta a Rubeo laudata Hist. Ravenn. lib. V. Ibi quoque Liuzius episcopus Cremonensis inscribitur, uti et a Continuatore Reginonis et Chronographo Saxone ad annum 965 Liuzio dicitur. Nulla post annum illum monumenta, quae supersint, viventem exhibent Liutprandum. Unus Julianus Toletanus, historicus, si superis placet, vetustus, auctor est, anno 973 Liutprandum venisse Toletum, nec multo post mortuum ibi atque sepultum. Sed, uti jam sole clarius apud eruditos constat, Chronicon Juliani illius, et Dextri, et Hauberti, aliorumque hujus farinae historicorum, mera commenta sunt, ab impudentissimis hominibus fabricata, a nimium credulis et bonis evulgata, et ab ipsis Hispanis emunctioris naris nunc improbata, atque despecta. Ac proinde fabulis accensenda quae de peregrinatione Liutprandi nostri in Hispaniam ejusque ibi morte ab impostoribus illis referuntur.

[Col. 0787C] Fuit autem Liutprandus supra infelicissimi illius saeculi modulum litteris excultus; nam non Latino tantum, sed etiam Graeco sermone valuit; imo Saxonicam, sive Germanicam linguam tenuit, cujus peritiae specimen luculentum Romae dedit in synodo, ubi quae Otto Magnus Augustus patria lingua efferebat, Cremonensis episcopus interpres Latine reddebat ad concilii Patres. Neque prosa solum, sed [Col. 0788A] etiam metro suum ingenium exercuit. Sunt qui illum nimiae licentiae incusent, quod sui temporis, principumque etiam virorum, ac mulierum vitia ac foeditates graphice exprimat, ac fortassis etiam amplificet. Hujus loci non est accusationem ejusmodi ad trutinam revocare. Ad nos quod attinet, Liutprando nostro tribuitur Chronicon de Hispanicis rebus; tribuuntur et Adversaria quaedam, in quorum laudem Franciscus Bivarius multa congessit. Ea quoque Laurentius Ramiresius et Hieronymus de la Higuera notis illustrarunt, Matriti et Antuerpiae edita. Jam diximus haec fabulis Romanensibus esse accensenda, utpote omnino supposititia, et mendaciis ad saturitatem referta. Moguntiae quoque anno 1602 liber de Romanorum pontificum gestis a S. Petro usque ad Formosum papam prodiit Liutprando eidem tributus. Sed et hoc opus ab ipso prorsus abjudicandum contendunt eruditi, quippe ab ejus stylo nimis dissonum, et a maleferiato aliquo Germano, fortassis [Col. 0788B] etiam recentiorum temporum, verisimilius profectum.

Quae igitur germana sunt Liutprandi scripta nunc iterum in lucem efferimus. Ea sunt Historia rerum in Europa suo tempore gestarum libri VI, quae Basileae anno 1532 impressa est, ac subinde a Justo Reubero in tomo Veterum Scriptorum Hanoviae anno 1619 edito rursus exhibita. Sex posteriora libri sexti capita, ubi de damnatione Joannis XII papae agitur, inter Baronium, Vossium, Caveum, Dupinium aliosque disceptatum est, num Liutprandum auctorem habeant, an alium quemquam continuatorem ejusdem historiae, qui tamen iis aut proximis temporibus vixerit. Adhuc sub judice lis est. Equidem puto integram ad nos non pervenisse Liutprandi historiam; neque enim in ea legimus propiora tempori, quo ipse scripsit, ac potissimum Berengarii II facinora, quae ipsum acrius torquebant, atque ad scribendum incitabant. Alterum Liutprandi opus est Legatio ad Nicephorum imperatorem Constantinopolitanum, ab ipso peracta simul atque descripta. [Col. 0788C] Libellum hunc e Trevirensi codice ms. eductum, mutilum tamen, Christophorus Browerus e soc. Jesu ad Marcum Velserum misit; hic autem Henrico Canisio commendavit, cujus cura typis excusus est anno 1600 Ingolstadii. Ipsum deinde in Annales suos cardinalis Baronius intulit ad annum Christi 968. Utrumque hoc opus, Italicae Historiae cum primis utile hic Lector conjunctum habebit.




[Col. 0787]
LIUTPRANDI CREMONENSIS EPISCOPI HISTORIA GESTORUM REGUM ET IMPERATORUM SIVE ANTAPODOSIS.
(Apud Pertz Monumenta Germaniae historica, Script. tom. III.)



[LIBER PRIMUS.]



[CAPITULA.]

[Col. 0787D] In nomine Patris, et Filii, et Spiritus sancti, incipit liber antapodoseos id est [1 1Kb] retributionis, [Col. 0788D] regum atque principum partis Europae, a Liudprando Ticinensis eclesiae diacone [Col. 0789A] en ti echmalosia autû, id est in peregrinatione ejus [2 1Kb] , ad Recemundum, Hispaniae provintiae Liberritanae ecclesiae episcopum, editus.

1. [3 1Kb] Prohoemium.

2. De castello Fraxineto [4 1Kb] et situ ejus.

3. Qualiter Saraceni Fraxinetum prius adepti sint.

4. Qualiter invidia Provincialium et ipsis invitantibus Saraceni Provinciam devastaverint.

5. Quis imperator tum Grecis praeerat, qui Bulgariis, Bagoariis, Francis, Saxonibus, Suevis, Italicis, reges praeerant, vel quis Rome papa habebatur.

6. Cur Leo imperator sit Porphyrogenitus dictus.

7. De domo Porphyra, quis eam edificaverit.

8. De genealogia Basilii, et qualiter imperator Michahel [Col. 0789B] in palatio eum receperit

9. De infirmitate Michahelis [5 1Kb] imperatoris, et qualiter a Basilio sit interfectus, et ipse imperator effectus.

10. De eo quod Basilius in somnis dominum nostrum Jesum Christum se interpellantem pro morte Michahelis vidit, et de elimosina quam isdem Basilius fecit.

11. Qualiter Leo imperator a suis sit noctu captus, et non agnitus custodie [6 1Kb] traditus atque flagellatus, et qualiter custos carceris eum dimiserit, et quod ipse imperator se non flagellantes [7 1Kb] , flagellaverit, et flagellantes honoraverit.

12. De optimo ludo quem isdem Leo imperator fecit, de dormientibus et nummis aureis.

[Col. 0789C] 13. Cur Arnulfus rex clusas fregerit, et Hungarios [8 1Kb] exire permiserit.

14. De Widone et Berengario, qui juramento amicitiam firmaverunt quam non observaverunt, et quod hujusmodi amicitia servari non possit.

15. De Berengario in Italia post mortem Karoli rege constituto.

16. Qualiter Wido culpa dapiferi sui a Francis sit repudiatus.

17. De reditu Widonis in Italia.

18. De pugna inter Widonem atque Berengarium.

19. De alia iterum inter eos pugna et Berengarii fuga.

20. De filio Arnulfi Zentebaldo, quem in Italiam pro Berengarii [9 1Kb] auxilio misit.

[Col. 0790A] 21. Qualiter in duello Langobardus Bagoarium occiderit.

22. De Arnulfo rege, qui, invitante Berengario, in Italiam venit.

23. Quod isdem Arnulfus Pergamum ceperit, et comitem Ambrosium suspenderit.

24. De Mediolanensibus et Papiensibus, qui ad Arnulfum venerunt.

25. De fuga Widonis ob Arnulfum.

26. Exhortatoria locutio Arnulfi ad pugnam.

27. Qualiter Roma Leoniana sit capta.

28. Quod Arnulfus propter Formosum papam multos Romanorum decollare praecepit.

29. Cur esset inimicitia inter Formosum et Romanos.

[Col. 0790B] 30. De Sergio papa, qui Formosum de sepulcro jussit extrahere mortuumque deponere.

31. De corpore Formosi a Sergio in flumen projecto, atque a piscatoribus invento, et ab imaginibus sanctorum salutato.

32. Qualiter Arnulfus castrum vocabulo Firmum obsederit, et a Widonis uxore mortiferum potum acceperit.

33. De malicia quam Arnulfi homines fecerant.

34. De reditu Arnulfi et prosecutione Widonis.

35. Quod Italici de Arnulfo non curabant, et de Anscario marchione qui in Eporegia latitavit.

36. De turpi morte Arnulfi regis.

37. De morte Widonis regis, et electione Lamberti ejus filii, qui est rex constitutus.

[Col. 0790C] 38. De expulsione Lamberti et revocatione Berengarii.

39. De Maginfredo comite, qui decollatus est a Lamberto ob rebellionem.

40. [10 1Kb] De Adelberto marchione atque Ildeprando comite, qui contra Lambertum venerant ut pugnarent.

41. De eo quod Lambertus rex noctu super Adelbertum atque Ildeprandum irruit [11 1Kb] , illorum milites occidit, eosque vivos cepit

42. Qualiter Lambertus in Marinco [12 1Kb] ab Hugone Maginfredi filio sit ob vindictam patris occisus.

43. Quod Berengarius post Lamberti mortem bene regnum obtinuit.

44. Laus Lamberti [13 1Kb] regis.



INCIPIT LIBER PRIMUS.
[Col. 0789]

[Col. 0789D] 1. Reverendo tociusque sanctitatis pleno, domno Recemundo [14 1Kb] , Liberritanae eclesiae episcopo, Liudprandus [15 1Kb] , Ticinensis eclesiae, suis non meritis, levites, salutem. Biennio ingenii parvitate petitionem [Col. 0790D] tuam, pater karissime, distuli, qua totius Europae me imperatorum regumque facta, sicut is, qui non auditu dubius sed visione certus, ponere compellebas. Hae siquidem res animum, ne id inciperem, deterruere [Col. 0791A] meum, copia cujus sum poenitus expers dicendi, detrectatorum invidia, qui supercilio tumentes, lectionis desides, ac secundum eruditi viri sententiam Boetii [(50) 1Kb] philosophye vestis particulam habentes totamque se habere putantes, haec mihi sunt insultantes dicturi: Tanta decessores nostri scriptitarunt, quod multo amplius lectores quam lectiones deficient. Illudque comicum garrient:

Nich. dicetur, quod non fuerit dictum prius.
Quorum latratibus hoc respondeo, quia phylosophy ydropicorum more, qui quo amplius bibunt eo ardentius sitiunt, quo sepius legunt eo avidius nova queque perquirunt. Quod si perplexa faceti Tullii lectione fatigantur, talibus saltem neniis animentur. [Col. 0791B] Nam, ni fallor, sicut obtutus, nisi alicujus interpositione substantiae, solis radiis reverberatus obtunditur, ne pure ut est videatur, ita plane mens achademicorum, peripatheticorum, stoicorumque doctrinarum jugi meditatione infirmatur, si non aut utili comoediarum risu aut heroum delectabili historia refocilatur. Quod si priscorum ritu execrabilis paganorum, non solum inquam non proficuus, verum auditu ipso non parum nocuus, tomis memorandus inscribitur, quid istorum imperatorum bella, Jullii, Pompeii, Hannibalis, fratrisque ejus Asdrubalis, ac Scipionis Africani [16 1Kb] , insignum imperatorum, laudibus coequanda silebitur? cum praesertim in his sit domini nostri Jesu Christi, dum sancte vixerint, [Col. 0791C] bonitas recitanda, tum si quid deliquerint, salubris ab eodem correctio memoranda? Nec moveat quempiam, si enervorum facta regum principumve effeminatorum huic libellulo inseruero. Una est enim justa Dei omnipotentis, Patris scilicet, Filii et Spiritus sancti, virtus, quae hos juste suis pro sceleribus comprimit, illos dignis pro meritis extollit. Haec inquam est vera domini nostri Jesu Christi sanctis promissio: Observa et audi vocem meam, et inimicus ero inimicis tuis, et affligentes te affligam, et praecedet te angelus meus (Exod. XXIII). Per Salemonem quoque sapientia, quae Christus est, clamat: Pugnabit pro eo orbis terrarum contra insensatos (Sap. V). Quod cottidie fieri [17 1Kb] , etiam qui stertit, animadvertit. Ut autem evidens ex innumeris subdatur exemplum, [Col. 0791D] me tacente loquetur [18 1Kb] opidum vocabulo Fraxinetum [(51) 1Kb] , quod in Italicorum Provintialium que confinio stare manifestum est.

2. Cujus ut cunctis liquido pateat situs, quemadmodum temet latere minime reor, immo melius scire, sicut ab ipsis qui vestri sunt tributarii regis, Abderahamem scilicet, potestis conjicere, mari uno [Col. 0792A] ex latere cingitur, caeteris densissima spinarum silva munitur. Quam si ingressus quispiam fuerit, ita sentium curvitate tenetur [19 1Kb] , acutissima rectitudine perforatur, ut neque progressionis neque reditus, nisi magno cum labore, habeat facultatem.

3. (An. 891). Sed oculto, et quoniam secus esse non potest justo Dei juditio, 20 tantum Saraceni lintre parvula ex Hispania egressi, nolentes istuc vento delati sunt. Qui pirate noctu egressi, villamque clam ingressi, christicolas, pro dolor! jugulant, locumque sibi proprium vendicant, montemque Maurum villulae coherentem contra vicinas gentes refugium parant; spineam silvam hoc pacto majorem et spissiorem sua pro tuitione fatientes, ut si quis ex ea vel ramum incideret, mucronis percussione [Col. 0792B] hominem exiret: sicque factum est, ut omnis praeter unius angustissimae viae aditus demeretur. Loci igitur asperitate confisi, vicinas gentes clam circumquaque perlustrant. Accersitum quam plures in Hispaniam nuntios dirigunt, locum laudant, vicinasque gentes nichili se habere promittunt. Centum denique tantummodo secum mox [20 1Kb] Saracenos reducunt, qui veram rei hujus caperent assertionem.

4. Interea Provincialium, quae illis gens erat vicinior, invidia coepit inter sese dissidere, alius alium jugulare, substantiam rapere, et quicquid mali excogitari poterat facere. Sed quia pars partem, ut invidia et dolor postularant, satis sibi facere non poterant, hos quos praediximus Saracenos, non minus [Col. 0792C] callidos quam perfidos, in auxilium rogat; cumque his una proximum conterit. Nec juvat solummodo proximum [21 1Kb] trucidare, verum terram fructiferam in solitudinem reddere. Sed videamus quid justa [(52) 1Kb] secundum quendam profuerit invidia, quam ita describens ait:

Justius invidia nichil est, que protinus ipsum
   Auctorem rodit excruciatque animum.
Quae dum decipere conatur, decipitur; dum extinguere molitur, extinguitur. Quid igitur? Saraceni cum suis hoc viribus minime possent, alteram alterius auxilio partis debellantes, suasque copias ex Hispania semper augentes, quos primo defendere videbantur modis omnibus insecuntur. Seviunt itaque, exterminant, nil reliqui faciunt. Trepidare jam [Col. 0792D] vicinae caeterae gentes, quoniam secundum prophetam horum unus persequebatur mille, et duo fugarunt decem milia (Deut. XXXII). Et quare? Quia Deus suus vendidit eos et Dominus conclusit illos.

5. (An. 886-912.) Hac itaque tempestate Leo Porphyrogenitus, Basilii imperatoris filius, Constantini [Col. 0793A] hujus pater qui nunc usque superest et feliciter regnat [(53) 1Kb] Constantinopolitane civitatis regebat imperium. Simeon fortis bellator Bulgariis praeerat, christianus, sed vicinis Grecis valde inimicus (An. 883-927). Ungariorum gens, cujus omnes poene nationes experte sunt sevitiam, quae miserante Deo sanctissimi [22 1Kb] atque invictissimi regis OTTONIS potentia, ut latius dicturi sumus, mutire [23 1Kb] non audet exterrita, nobis omnibus tunc temporis habebatur [24 1Kb] ignota. Quibusdam namque difficillimis separata a nobis erat interpositionibus, quas clusas [25 1Kb] nominat vulgus, ut neque ad meridianam neque ad occidentalem plagam exeundi habuerit facultatem. (An. 887-Dec. 900 Aug.) Per idem tempus Arnulfus rex potentissimus, defuncto Karolo praenomine Calvo [(54) 1Kb] , [Col. 0793B] Bagoariis, Suevis, Francis Teutonicis [26 1Kb] , Lotharingis, audacibusque principabatur [27 1Kb] Saxonibus. Cui Centebaldus, Maravanorum dux, viriliter repugnabat (An. 892-893). Berengarius et Wido imperatores ob regnum Italicum conflictabantur (An. 888-894). Formosus Portuensis civitatis episcopus, Romane sedis summus et universalis papa habebatur (An. 891 Sept. 19, 896, Apr.). Sed nunc, quid sub unoquoque horum gestum sit, prout brevius possumus explicemus.

6. (An. 886-912.) Leo igitur, Grecorum piissimus imperator, cujus supra fecimus mentionem, Constantini scilicet hujus Porphyrogeniti pater, undique pace habita sancte et juste Grecorum regebat imperium. Porphyrogenitum autem non in purpura, [Col. 0793C] sed in domo que Porphyra dicitur, natum apello. Et quoniam res processit in medium, quid de hujus Porphyrogeniti genesi audivimus, proferamus.

7. Constantinus imperator augustus, ex cujus nomine Constantinopolis est sortita vocabulum civitas, , ton icon touton, id est domum istam, edificare jussit, cui Porphyra nomen inposuit; voluitque successuram nobilitatis suae sobolem istic in lucem prodire, quatinus, qui suo ex stemate nascerentur, luculenta hac apellatione Porphyrogeniti dicerentur. Unde et hunc Constantinum, Leonis imperatoris filium, ex ejus sanguine nonnulli dicunt originem ducere. Veritas autem rei hujus ita se habet.

8. Basilius imperator augustus, avus hujus, Macedonia [Col. 0793D] humili fuerat prosapia oriundus, descenditque Constantinopolim , tis ptochias, quod est paupertatis, jugo, ut cuidam serviret igumeno, id est abbati. Igitur imperator Michahel qui tunc temporis erat, cum orationis gratia ad monasterium istud, in quo hic ministrabat. descenderet, vidit hunc [Col. 0794A] forma praeter ceteros egregia, accitumque , ton igumenon, id est abbatem, rogavit, ut se donaret hoc puero; quem suscipiens in palatio, cubicularii donavit officio. Tante denique post paululum potestatis est factus, ut alter ab omnibus imperator sit apellatus

9. Verum quia omnipotens Deus servos suos justa visitat vult quacumque censura, hunc imperatorem Michahelem sanae mentis ad tempus non esse permiserat, ut quo hunc gravius premeret in infimis, eo misericordius remuneraret in summis. Nam, ut fertur, hujus tempore passionis familiares etiam capitis jusserat damnare sententia. Quos tamen ad sese rediens hoc pacto requirebat, ut nisi quos jugulare jusserat redderentur, pari ipsi qui hoc effecerant [Col. 0794B] sententia damnarentur. Hoc igitur terrore quos damnare jusserat, servabantur. Sed cum hoc sepius et iterum Basilio faceret, hujusmodi a sibi obsequentibus, pro nefas, accepit consilium: »Ne forte insana regis jussio aliquando ex industria a te non diligentibus, immo odio habentibus, impleatur, eum tu potius occidito, atque imperialia sceptra suscipito.« Quod sine dilatione, cum terrore compulsus, tum et regnandi cupiditate deceptus, complevit. Hoc itaque interfecto, factus est imperator Basilius.

10. (An. 886-912). Denique parvo transacto tempore, huic dominus noster Jesus Christus per visionem apparuit, domini hujus imperatoris, cujus hic necis auctor extiterat, dexteram tenens, eumque [Col. 0794C] ita conveniens: [28 23Kb] ? »ina ti esfases ton despotin su basilea,« quod est: »ut quid interfecisti dominum tuum imperatorem?« Expergefactus itaque, tanti se reum novit esse reatus; moxque ad sese rediens, quid super hoc faceret cogitabat. Confortatus itaque hac Domini nostri per prophetam salubri et vere acceptabili promissione, quia »in quacumque die peccator ingemuerit, salvus erit (Ezech. XXXIII, 12),« cum lacrimis et gemitibus se peccatorem, se reum, se sanguinis innocentis effusorem esse confitebatur. Bono autem consilio accepto, amicos sibi de mamona iniquitatis effecerat, ut quos hic temporalibus subsidiis consolaretur, eorum precibus ab aeterno gehenne [Col. 0794D] incendio liberaretur. Fabricavit autem praecioso et mirabili opere justa palatium, orientem versus, aecclesiam quam Nean, hoc est novam, vocant, in honore [29 1Kb] summi et celestis militie principis, archangeli Michahelis, qui Grece archistratigos apellatur.

11. Nunc autem non pigeat libellulo huic res duas, [Col. 0795A] quas ejusdem Basilii filius, memoratus Leo imperator augustus, memoria risuque dignas egit, inserere. Constantinopolitana urbs, quae prius Bizantium, nova nunc dicitur Roma, inter ferocissimas gentes est constituta. Habet quippe ab aquilone Hungarios, Pizenacos, Chazaros, Rusios quos alio nos nomine Nordmannos apellamus, atque Bulgarios nimium sibi vicinos; ab oriente Bagdas; inter orientem et meridiem Egipti Babiloniaeque [30 1Kb] incolas; a meridie vero Africam habet et nominatam illam nimium vicinam sibique contrariam insulam Crete. Caetere vero quae sunt sub eodem climate nationes, Armeni scilicet, Perses, Chaldei, Avasgi, huic deserviunt. Incolae denique civitatis hujus, sicut memoratas gentes divitiis ita etiam sapientia superexellunt. Moris [Col. 0795B] quippe eorum est, ne a vicinis gentibus obprimantur; singulis quibusque noctibus per totius civitatis bivium, trivium, quadruviumque armatos milites causa custodiendae civitatis, qui eam invigilent, ponere. Fitque, ut si post crepusculum quemquam deambulantem aliquo custodes offenderint, captus protinus verberibusque cesus, custodia pervigili, compedibus in carcere strictus, usque in crastinum ad publicum producendus servetur. Hoc denique pacto non solum ab hostibus, verum etiam a latronibus inlesa civitas custoditur. Leo itaque imperator augustus vigilum fidem constantiamque probare volens, solus post crepusculum e palatio descendens, ad primam pervenit custodiam. Quem ut vigiles fugientem et quasi metu se declinantem viderunt, comprehensum, quis [Col. 0795C] esset quove pergeret, interrogarunt. Qui, e multis unum se esse et lupanar petere, dixit. Cui mox: »Cesum te acriter, inquiunt, compedibusque strictum usque in crastinum reservabimus.« Quibus respondit: », , , mi, adelfi, mi, quod interpretatur: nequaquam, fratres, nequaquam; accipite quod porto, permittite ire quo volo.« Qui duodecim acceptis aureis, eum protinus dimiserunt. Inde vero transiens, ad secundam venit custodiam. Quo quemadmodum et in prima captus, datisque 20 aureis est dimissus. Ad tertiam deinde dum venisset, est captus: verum non ut primo ac secundo datis aureis est dimissus; sed ablatis omnibus, compedibusque graviter strictus, pugnis flagrisque diu verberatus, custodia usque in crastinum producendus [Col. 0795D] servatur. His itaque discedentibus, custodem imperator ad sese carceris vocans: » , file mu, quod est amice mi, inquit, Leonem imperatorem nostin?---Qui, infit, noscere possim, quem vidisse me non meminerim? Ad publicum sane, raro quamquam, dum procedit, a longe, quia propter nequeo, cum intueor, mirabile quiddam et non hominem videre videor. Dare autem te operam, quo hinc inlesus [Col. 0796A] exeas, quam id percontari, tibi commodius est. Non aeque vos, [31 3Kb] , se is tin filakin ke auton is to chrisotriclinon, te in carcere, et illum in aureum triclinium, fortuna fovet. Parva sunt haec, graviora addantur vincula, ne sit spatium de imperatore meditandi.« Cui: »Desine, inquit, desine; ipse enim sum Leo imperator augustus, qui de palatii dignitate non bono omine prodii.« Carceris autem custos, sperans non vera esse quae dixerat: »Egon', inquit, hominem inpurum, bona sua cum meretricibus abligurrientem, imperatorem credam? Quoniam temet tu neglexisti pro te ego dispitiam mathesin. Mars trigonus, Saturnus Venerem respicit, Juppiter quadratus, Mercurius tibi iratus, Sol rotundus, [Col. 0796B] Luna in saltu est, mala Fortuna te premit.« Imperator vero: »Ut, inquit, vera probes esse quae dico, dum matutinale dederint signum, ante enim non ausi sumus, mecum ad palatium potiori quam ego descenderim omine venito. Si me ut imperatorem non istic recipi videris, occidito. Non minoris quippe criminis erit, me imperatorem dixisse si non sum, quam aliquem occidisse. Si vero te ob id mali quicquam pati formidas, haec fatiat mihi Deus et haec addat, si non potius praemium quam pro hac re sumes supplitium.« Igitur credulus carceris custos effectus, dato, ut imperator dixerat, matutinali signo, eum ad palatium usque comitatur. Cumque eodem venisset, mirabiliter sicut a se noscentibus susceptus, comitem suum exanimatum admiratione [Col. 0796C] nimia reddidit. Sane dum dignitates omnes huic occurrere [32 1Kb] , laudes reddere, adorare, soccos detrahere, alia atque alia pro se quemquam facere contemplaretur, emori ei tunc atque vivere satius esset. Cui imperator: »Contemplare, inquit, nunc mathesin et si vere quo huc adveneris omine dixeris, veram te augurandi scientiam habere probabis. Prius tamen quaeso, quid morbi sit, proferas, quod te tam pallidum reddidit.« Cui: Parcarum [33 1Kb] , infit, obtima Cloto jam nere desinit; Lachesis vero in torquendo laborare amplius non cupit, sevissima autem harum Atropos articulos jam in condilum [(55) 9Kb] solam [34 1Kb] imperii tui sententiam expectat, ut fila contrahens rumpat. Palliditatis autem vultus mei causa est, [Col. 0796D] animam a capite descendisse, secumque in inferiorem corporis partem sanguinem perduxisse.« Subridens igitur imperator: »Recipe, inquit, animam, recipe, et cum hac bisbinas aureorum libras adsume; nulli vero de me, nisi aufugisse, respondeas.« His ita gestis, imperator vigiles, qui se captum dimiserant, quique caesum custodiae manciparant, venire praecepit. Quibus et ait: »Vigilantibus vobis custodiamque civitati praebentibus, numquid fures aliquando [Col. 0797A] adulterosque offenditis?« Qui eum praetio accepto dimiserant, nil se vidisse responderant [34* 1Kb] ; qui vero caesum illum custodiae manciparant, ita responderant [35 1Kb] : »Praecepit , despotia sui agia, id est dominatio tua sancta, ut si vigiles post crepusculum quemquam aliquo deambulantem offenderent, captum protinus verberibusque caesum custodiae traderent. Tuis itaque, dominator sanctissime [36 1Kb] , jussionibus nos parentes, hac, quae praesentem praecessit diem, nocte quendam lupanaria percurrentem cepimus, flagellavimus, carcerique impositum imperio tuo sancto producendum servavimus.« Quibus imperator: »Cito, inquit, ut in medium producatur, potestas imperii mei etiam atque etiam imperat.« Nec mora, vinctus ut ducatur, [Col. 0797B] percurrunt. Quem dum aufugisse audirent, semivivi ad palatium sunt reversi. Quod cum nuntiassent imperatori, mox imperator se exutum nimisque iis cesum ostendens: », deute, id est venite, inquit, , mi diliasete, nolite formidare; ipse ego sum quem flagellastis, quemque e carcere nunc aufugisse confiditis. Scio enim et vere credo, quod non imperatorem sed imperatoris inimicum tundere cogitastis. Hos qui me non ut imperatorem, sed ut latronem viteque meae insidiatorem dimisere, mortetenus verberatos urbe expelli, bonisque omnibus privari, mea non solum cupit, verum etiam jubet auctoritas. Vos autem meis non solum, sed horum etiam perversorum divitiis dono.« Quod quam prudenter egerit, paternitas tua in hoc animadvertere [Col. 0797C] poterit, quoniam caeteri extunc civitatem diligentissime custodire, hunc etiam absentem quasi praesentem sperare. Sicque factum est ut et imperator amplius de palatio noctu non descenderet, et sui omnia fideliter custodirent.

12. Alium quem ipse egit ludum, silentio tegi absurdum esse dijudico. Constantinopolitanum palatium ob imperatoris salutem multorum praesidiis militum custoditur. Custodientibus vero victus censusque cottidianus non parvus inpenditur [37 1Kb] . Contigit itaque, 12 post corporis refectionem in ipso diei fervore una in domo quiescere. Mos denique imperatoris erat, cunctis quiescentibus totum perreptare palatium. Qui cum eodem, die quadam quo 12 memorati loethoeo [(56) 1Kb] sese dederant, pervenisset, ligno [Col. 0797D] modico, ut non incallidus, ostii pessulo projecto ingrediendi sibi aditum praebuit. Undecim vero dormientibus, ut ars artem falleret duodecimus pervigil stertere ceu dormiens ceperat, contractisque in faciem brachiis, totum quod imperator faceret diligentissime considerabat. Ingressus igitur imperator, dum obdormire cunctos perspiceret, [Col. 0798A] aureorum numismatorum libram pectori uniuscujusque apposuit [38 1Kb] ; moxque clam regressus, ostium, ut prius fuerat, clausit. Eo autem hoc egit, quatinus exitati [(57) 1Kb] et de lucro gratularentur, ac qualiter hoc accideret non mediocriter mirarentur. Denique discedente imperatore, qui vigil solus extiterat surrexit, dormientiumque nummos aureos sibi adsumpsit atque reposuit; postea vero quieti sese dedit. Imperator igitur pro hoc ludo sollicitus, post nonam horam 12 hos quos nominavimus ad se venire praecepit, eosque ita convenit: »Si forte vestrum quempiam somnii visio deterruit aut hilarem reddidit, ut in medium proferat mea jubet auctoritas; nec minus etiam si quid novitatis expergefactus quisquam vidit, ut detegat, imperat.« Hi [Col. 0798B] itaque, quemadmodum nihil viderant, nil se vidisse responderant [39 1Kb] . Magis autem super hoc admirati,

Conticuere . . . intentique ora tenebant [(58) 1Kb] .
Sperans igitur imperator, hos non rei inscitia sed calliditate aliqua reticere, suscensus [40 1Kb] est ut qui magis, cepitque nonnulla terribilia reticentibus comminari. Quod qui omnium conscius erat ut audivit hujusmodi humillima et supplici voce imperatorem convenit: » , filanthrope vasileu, id est humanissime imperator, hi quid viderint, nescio; ego tamen delectabile, atque utinam quod persaepe mihi contingeret, somnium vidi. Undecim his conservis meis hodie vere sed [41 1Kb] non oportune dormientibus, visus sum, quasi non dormiens, vigilare. [Col. 0798C] Ecce autem magnitudo imperii tui quasi occulte ostium reserans, clanculumque ingressa, libram auri adposuit supra pectus omnium nostrum. Cumque imperium tuum quasi repedare, sotiosque hac in visione cernerem dormitare, continuo ceu letus exurgens, undecim dormientium aureorum numismatorum libras tuli, meoque in marsupio, in quo una erat, apposui, quatinus ob transgressionem decalogi, ne solum essent 11, verum ad memoriam apostolorum mea una adhibita essent et ipse 12. Visio haec, imperator auguste, bonum sit, usque modo me non deterruit, sed hilarem reddidit. O utinam interpretatio alia imperio tuo non placeat. Nam et me mantin ke oniropolon, id est divinum et somnii venditorem, esse [Col. 0798D] liquido patet.« His auditis, magno est imperator cachinno inflatus; verum prudentiam hujus atque sollicitudinem plus admiratus, protinus infit. »Antehac , se [42 1Kb] ute mantin ute oniropolon, id est te neque divinum neque somnii venditorem esse, audivi. Hanc vero rem nunc ita aperte dixti, ut nihil circuitionis usus esses. Sed [Col. 0799A] quia vigilandi facultatem sive auspicandi scientiam habere non posses, nisi divino tibi esset munere datum, seu verum sit, ut speramus, immo credimus, seu falsum, , cathos o lukianos, id est sicut Lucianus de quodam dicit, quod dormiens multa reppererit, atque a gallo exitatus nihil invenerit, tu tamen quicquid videris, quicquid senseris, quicquid etiam inveneris, tuum sit.« His auditis, quanta caeteri sint confusione repleti, quantoque hic sit gaudio plenus, eorum quisque in se personas suscipiens, animadvertere poterit.

13. Arnulfus interea (an. 892), earum quae sub arcturo sunt gentium rex fortissimus, cum Centebaldum Maravanorum ducem, quem supra memoravimus, sibi viriliter repugnantem debellare nequiret, [Col. 0799B] depulsis his, pro dolor! munitissimis interpositionibus, quas vulgo clusas nominari praediximus, Hungariorum [43 1Kb] gentem, cupidam, audacem, omnipotentis Dei ignaram, scelerum omnium non insciam, caedis et rapinarum solummodo avidam, in auxilium convocat; si tamen auxilium dici potest, quod paulo post, eo moriente, cum genti suae, tum caeteris in meridie occasuque degentibus nationibus, grave periculum, immo exitium fuit. Quid igitur? Centebaldus vincitur, subjugatur, fit tributarius; sed non solus. O cecam regnandi Arnulfi regis cupiditatem! o infelicem amarumque diem! Unius homuntii dejectio fit totius Europae contricio. Quot mulieribus viduitatem, patribus orbitatem, virginibus corruptionem, sacerdotibus populisque Dei captivitatem, ecclesiis [Col. 0799C] desolationem, terris inhabitantibus solitudinem [44 1Kb] , ceca ambitio paras! Legistin', obsecro, ipsius Veritatis verba dicentis. Quid prodest homini, si totum mundum lucretur, anime vero suae detrimentum [45 1Kb] patiatur; aut quam dabit homo cummutationem pro anima sua? (Matth. XVI.) Quod si te veri judicis non terruit severitas, ipsa saltem furorem tuum humanitatis temperaret communitas. Eras enim inter homines homo, si dignitate sublimis, non tamen natura dissimilis. Flebilis hec miserabilisque conditio, cum illa bestiarum serpentium seu alitum genera quae intollerabilis feritas ac loetale virus ab hominibus separata esse facit, ut sunt basilisci, reguli [46 1Kb] , vel rinocerotes, seu gripes, quae etiam aspectu ipso cunctis pernitiosa esse videntur, inter [Col. 0799D] sese tamen pro origine ipsius affectionisque consortio pacata et innoxia perseverant; homo autem, ad imaginem similitudinemque Dei formatus, legis Dei conscius, rationis capax, non solum proximum non amare juvat, sed et odisse plurimum valeat. Videamus igitur, quid Johannes, non quilibet, sed virgo ille egregius, secreti celestis conscius, cui Christus in cruce matrem Virginem virgini commendavit, [Col. 0800A] super talibus dixerat: Qui odit fratrem suum, homicida est; et scitis quia omnis homicida non habet vitam aeternam in se manentem [47 1Kb] (I Joan. III). Sed redeamus ad rem. Devicto namque Centebaldo Maravanorum duce [48 1Kb] , Arnulfus, pace habita, regno potitur. Hungarii interim observato exitu, contemplatique regionem, cordibus malum, quod post in propatulo aparuit [49 1Kb] , machinabantur (an. 893).

14. Dum haec aguntur, rex Gallie Karolus, qui cognominatus est Calvus [(59) 1Kb] , praesentem moriendo an. 888, Jan. XIII) mutavit vitam. Cui dum viveret, nobiles duo ex Italia praepotentes [50 1Kb] principes serviebant, quorum Wido alter, alter dictus est Berengarius. Hi sane tanto sunt amicitiarum foedere glutinati [51 1Kb] , ut hoc sibi jurejurando promitterent, quod [Col. 0800B] si regi Karolo superstites forent, alterius alter ordinationi coniveret [52 1Kb] , scilicet ut Wido quam Romanam dicunt Franciam, Berengarius optineret Italiam. Sed cum nonnulla sint incerta et instabilia amicitiarum genera, quae diversis modis humanum genus dilectionis societate conectunt, ut quosdam praecedens commendatio postmodum amicitiae facit inire commertia, alios negociationis seu militiae vel artis ac studii similitudo, quae etiam, sicut ex diversis, vel lucri, vel libidinis, vel necessitudinum variarum [53 1Kb] sotietatibus adquiruntur, ita intercedente qualibet divortii occasione solvuntur: hoc tamen est, hoc inquam amicitiae genus, quod multis experimentis est saepissime comprobatum, nullo modo eos qui amicitiarum foedus conjurationis iniere principio, [Col. 0800C] indiruptam quivisse servare concordiam. Sane quidem callidissimus ille humano generi inimicus, ut homines praevaricatores sui faciat sacramenti, celerius sagatiusque ad inrumpendam amicitiam laborat. Quod si a minus recte sapientibus de vero amicitiarum genere percontamur, respondebimus, concordiam veramque amicitiam [54 1Kb] nisi inter emendatos mores ejusdemque virtutis et propositi [55 1Kb] viros stare non posse.

15. Contigit itaque, utrumque, Widonem scilicet atque Berengarium, Karoli regis funeri deesse. Cujus tamen interitum Wido ut audivit, Romam profectus, absque Francorum consilio totius Franciae unctionem suscepit imperii (an. 887 ex., 888 in.) Franci itaque Oddonem, quoniam Wido aberat, regem constituunt. [Col. 0800D] Berengarius vero Widonis consilio, quemadmodum ei jurejurando promiserat, Italici regni suscepit imperium. Wido autem Franciam petit (an. 888, Jan. XIII).

16. Cumque Burgundionum regna transiens, Franciam quam Romanam dicunt ingredi vellet, Francorum nuntii ei occurrunt, se redire nuntiantes, eo quod longa expectatione fatigati, dum sine rege diu [Col. 0801A] esse non possent, Oddonem cunctis potentibus elegerunt. Fertur autem hac occasione Francos Widonem regem sibi non adsumpsisse. Nam dum ad Metensem venturus esset urbem, quae potentissima in regno Lotharii claret, praemisit dapiferum suum, qui alimenta illi more regio praepararet. Metensis vero episcopus [(60) 1Kb] dum cibaria ei multa secundum Francorum consuetudinem ministraret, hujusmodi a dapifero responsa suscepit: »Si equum saltem mihi dederis, faciam ut tercia obsonii [56 1Kb] hujus parte sit rex Wido contentus.« Quod episcopus audiens: »Non decet, inquit, talem super nos regnare regem, qui decem dragmis vile sibi obsonium praeparat.« Sicque factum est ut Widonem desererent, Oddonem autem eligerent.

[Col. 0801B] 17. Francorum igitur non parum Wido perturbatus legationibus, nonnullis coepit cogitationibus aestuari, tam ex Italico regno Berengario jurejurando promisso, quam ex Francorum praesertim, quod poenitus se non posse sciverat adipisci. Inter utramque autem hanc aestuationem, quoniam Francorum rex esse nequibat, frangere quod Berengario fecerat jusjurandum deliberat; collectoque prout potuit exercitu---traxerat sane et a Francis quandam affinitatis lineam,---Italiamque concite ingressus, Cammerinos atque Spoletinos fiducialiter ut propinquos adit, Berengarii etiam partibus faventes, ut infidos pecuniarum gratia adquirit; itaque Berengario bellum parat.

18. Copiis denique utraque ex parte collectis, [Col. 0801C] juxta fluvium Triviam, qui quinque Placentia miliariis extat, civile praeparant bellum. In quo cum partibus ex utrisque caderent multi, Berengarius fugam petiit, triumphum Wido obtinuit.

19. Nec mora, diebus interpositis paucis, multitudine Berengarius collecta, in Brixiae latissimos campos Widoni bellum preparat. Ubi cum maxima strages fieret, fuga sese Berengarius liberavit.

20. Jam vero Berengarius, cum Widoni resistere copiarum paucitate nequiret, potentissimum, quem praediximus, Arnulfum [57 1Kb] regem in auxilium rogat, promittens se suosque ejus potentiae servituros, si virtutis suae amminiculo Widonem superaret regnumque sibi Italicum vendicaret. Hujus plane tantae promissionis gratia accitus rex Arnulfus, filium suum [Col. 0801D] Centebaldum, quem ex concubina genuerat, valido cum exercitu hujus in auxilium dirigit, veneruntque pariter omni sub celeritate Papiam. Wido vero ita fluviolum qui Papiam uno ex latere alluit, Vernavola [58 1Kb] nomine, tam sudibus quam exercitu munierat quatinus altera alteram, ipso medio discurrente, pars partem oppugnare nequiret.

21. Unus et vigesimus dies jam transierat, cum, [Col. 0802A] sicut diximus, altera pars alteram nocere non posset; et Bagoariorum unus cottidie agminibus exprobrans Italorum, inbelles eos atque equitandi inscios clamitabat. Ad augmentum etiam dedecoris eos inter prosiliit, hastamque uni de manu excussit, sicque letus in suorum castra repedavit. Hubaldus igitur Bonefatii pater, qui post tempore nostro Camerinorum et Spoletinorum extitit marchio, tantum gentis suae cupiens dedecus vindicare, clipeo accepto, praedicto mox obviam Bagoario tendit. Is autem triumphi praeteriti non solum non immemor, sed eo factus audatior ceu e victoria jam securus, hunc contra properat laetus. Cepitque vertibilem equum modo impetu vehementi dimittere, strictis modo habenis retrahere. Memoratus vero Hubaldus recta se cepit adire. Cumque [Col. 0802B] in eo esset, ut mutuis sese vulneribus figerent, more solito Bagoarius equo versili varios perplexosque per anfractus cepit discurrere, quatinus iis argumentis Hubaldum posset decipere. Verum cum hac arte terga verteret, ut mox rediens Hubaldum ex adverso percuteret, equus cui Hubaldus insederat vehementer calcaribus tunditur, et per scapulas, antequam reverti Bagoarius posset, lancea ad cor usque perforatur. Hubaldus igitur freno Bagoaricum percipiens equum, ipsum in medio fluvioli alveo exutum hominem dereliquit; sicque suorum injuriae ultor, de triumpho ad suos redit hilarior. Hoc sane factum non mediocrem Bagoariis terrorem, Italicis audatiam contulit. Inito quippe [59 1Kb] Bagoarii consilio, nonnullisque Centebaldus a Widone argenti acceptis [Col. 0802C] ponderibus, in propria remeavit.

22. Igitur Berengarius dum ubi prospera sibi adversari prospiceret, cum Centebaldo pariter Arnulfi regis adit potentiam, orans ac pollicens, ut si ipsum adjuvaret, se totamque Italiam, ut ante promiserat, dicioni suae supponeret. Tantae siquidem ut praediximus promissionis gratia excitus, copiis collectis non minimis, Italiam adit (An. 894). Cui Berengarius, ut promissionis suae fidem daret, credulitatis arrabone clipeum portat.

23. Susceptus itaque a Veronensibus, ad urbem proficiscitur Pergamum. Ubi dum firmissima loci munitione confisi, immo decepti, homines ei occurrere nollent, castrametatus [60 1Kb] eodem, belli fortitudine urbem cepit, jugulat, trucidat (Jan.). Civitatis [Col. 0802D] etiam comitem, Ambrosius nomine, cum ense, balteo, armillis, ceterisque pretiosissimis indumentis. suspendi ante porte januam fecit. Quod [(61) 1Kb] factum caeteris omnibus urbibus cunctisque principibus terrorem parvum non attulit; quicumque hoc audierat, utraque auris ejus tinniebat.

24. Mediolanenses [(62) 1Kb] igitur atque Ticinenses hac fama perterriti, ejus non passi sunt praestolari adventum, [Col. 0803A] verum praemissa legatione, jussioni suae se obtemperaturos promittunt. (An. 894.) Ottonem itaque, Saxonum potentissimum ducem,---hujus [61 1Kb] gloriosissimi atque invictissimi regis Ottonis, qui nunc superest et feliciter regnat, avus [62 1Kb] ,---Mediolanium defensionis gratia dirigit; recta ipse Ticinum tendit.

25. Wido denique hujus impetum ferre [63 1Kb] non valens, Camerinum Spoletumque versus fugere [64 1Kb] cepit. Quem sine dilatione acriter rex insequitur, urbes et castella omnia sibi resistentia vi debellans. Nullum siquidem fuerat castrum natura etiam ipsa munitum, quod virtuti hujus saltem resistere moliretur. Quid autem mirum, cum ipsa civitatum omnium regina, magna scilicet Roma, hujus impetum ferre nequiverit? (An. 896.) Enimvero dum a Romanis ingrediendi [Col. 0803B] urbem huic fidutia negaretur, convocatos ad sese milites ita convenit (April.):


Versus.


26. Magnanimi proceres et clari Marte secundo,
Arma quibus studium fulvo radiare metallo,
Romulidae sueti vacuis quod condere scriptis;
Sumite nunc animos, vobis furor arma ministret!
Non Pompeius adest, non Julius ille beatus,
Qui nostros domuit proavos mucrone feroces;
Indolis hujus enim summos [65 1Kb] deduxit ad Argos [(63) 1Kb] ,
Protulit in lucem quem [(64) 1Kb] sancta Britanica mater.
His torta studium pingues captare siluros
Cannabe [66 1Kb] , non clipeos manibus gestare micantes!

27. His eroes dictis animos accensi, vitam laudis aviditate contempnunt. Clipeis denique cratibusque [Col. 0803C] catervatim operti, muros adire contendunt; plurima etiam bellorum paraverant instrumenta, cum inter agendum, populo considerante, contingit lepusculum clamore ejus exterritum urbem versus fugere. Quem dum exercitus, ut adsolet, vehementi impetu sequeretur, Romani putantes se impugnari, de muro sese projiciunt. Quod populus cernens, sagmatibus sellisque quibus equis insederant juxta murum projectis, per eorum acervum murum ascendunt. Pars vero populi quedam, accepta mox trabe quinquaginta pedum procera longitudine, portam quatiunt, et Romam quam Leonianam dicunt, in qua beati Petri apostolorum principis praetiosum corpus quiescit, vi capiunt. Ceteri vero qui trans Tiberim erant, hoc timore compulsi, hujus dominatui colla submittunt.

[Col. 0803D] 28. Hoc [(65) 1Kb] in tempore Formosus papa religiosissimus a Romanis vehementer aflictabatur, cujus et hortatu Romam rex Arnulfus advenerat. In cujus ingressu, ulciscendo papae injuriam, multos Romanorum principes obviam sibi properantes decollare praecepit.

[Col. 0804A] 29. Causa autem simultatis inter Formosum papam et Romanos haec fuit: Formosi decessore defuncto, Sergius quidam Romanae ecclesiae diaconus erat, quem Romanorum pars quaedam papam sibi elegerat. Quaedam vero pars non infima nominatum Formosum, Portuensis civitatis episcopum, pro vera religione divinarumque doctrinarum scientia papam sibi fieri anhelabat. Nam dum in eo esset, ut Sergius apostolorum vicarius ordinari debuisset, ea, quae Formosi favebat partibus, pars Sergium non mediocri cum tumultu et injuria ab altari expulit, et Formosum papam constituit.

30. Descenditque Sergius in Tusciam, quatinus Adelberti, potentissimi marchionis, auxilio juvaretur; quod et factum est. Nam Formoso defuncto, atque [Col. 0804B] Arnulfo in propria extincto, is qui post Formosi necem constitutus est expellitur, Serguisque papa per Adelbertum constituitur. Quo constituto, ut impius doctrinarumque sanctarum ignarus, Formosum e sepulcro extrahere atque in sedem Romani pontificatus sacerdotalibus vestimentis indutum collocare praecepit. Cui et ait: »Cum Portuensis esses episcopus, cur ambitionis spiritu Romanam universalem usurpasti sedem?« His expletis, sacratis mox exutum vestimentis digitisque tribus abscisis, in Tiberim jactare praecepit, cunctosque quos ipse ordinaverat, gradu proprio depositos, iterum ordinavit. Quod quam male egerit, pater sanctissime, in hoc animadvertere poteris, quoniam et hi, qui a Juda, domini nostri Jesu Christi proditore, ante proditionem salutem [Col. 0804C] seu benedictionem apostolicam perceperunt, ea post proditionem propriique corporis suspensionem minime sunt privati, nisi quos improba forte defaedarunt flagitia. Benedictio siquidem quae ministris Christi impenditur, non per eum qui videtur, sed qui non videtur, sacerdotem infunditur. Neque enim qui rigat est aliquid, neque qui plantat, sed, qui incrementum dat, Deus (I Cor. III, 7).

31. Quantae autem esset auctoritatis, quantaeque religionis papa Formosus fuerit, hinc colligere possumus, quoniam dum a piscatoribus postmodum esset inventus atque ad beati Petri apostolorum principis ecclesiam deportatus, sanctorum quedam imagines hunc in loculo positum venerabiliter salutarunt. Hoc namque a religiosissimis Romanae urbis [Col. 0804D] viris persepe audivi. Sed, his ommissis, ad narrandi ordinem redeamus.

32. Rex Arnulfus desiderii sui compos effectus, persequi Widonem [(66) 1Kb] non desiit, profectusque [67 1Kb] Camerinum, castrum vocabulo et natura Firmum [(67) 1Kb] , in quo Widonis uxor erat, obsedit (Maio). [Col. 0805A] Wido autem in incertis latuit locis. Igitur praefatum castrum, nomine et natura Firmum, vallo circumdatur, omnia bellorum instrumenta, quibus capi possit, parantur [68 1Kb] . Cumque Widonis uxor magnis undique angustiis premeretur, et evadendi spes illi omnimodis negaretur, causas mortis regiae vipperina cepit calliditate exquirere. Accitum namque ad se quendam Arnulfi regis familiarissimum, magnis eum muneribus rogat, ut se adjuvet. Qui cum se non aliter posse testaretur, nisi civitatem domini sui traderet dicioni, illa etiam atque etiam auri pondera non solum pollicens, verum etiam in praesentiarum tribuens, orat, ut poculo quodam ab ea sibi collato dominum suum regem potaret; quod non mortis periculum daret, sed mentis feritatem mulceret. [Col. 0805B] Quae etiam, suis ut fidem dictis praeberet, ante sui ipsius praesentiam hoc unum suorum potat servorum; qui unius horae spatio conspectui hujus adstans, sanus abscessit. Verum veridicam Maronis [(68) 1Kb] , inquam, illius sententiam in medium proferamus:

Auri sacra fames, quid non mortalia pectora cogis?
Sumptum namque loetale poculum festinus regi propinat. Quo accepto tanta hunc confestim somni virtus invasit, quatinus tocius exercitus strepitus eum triduo evigilare nequiret. Fertur autem, quoniam dum familiares hunc modo strepitu, modo tactu inquietarent, apertis oculis nil sentire, nil loqui posse perfecte. Positus tamen in mentis exessu [(69) 1Kb] , mugitum reddere, non verba edere, videbatur. Hujus [Col. 0805C] quippe rei accio repedare omnes compulit, non pugnare.

33. Credo autem, Arnulfum regem justa severi judicis hujusmodi pestem incurrisse censura. Secundae enim res dum imperium hujus ubiubi magni facerent, virtuti suae cuncta tribuit, non debitum omnipotenti Deo honorem reddidit. Sacerdotes Dei vincti trahebantur, sacrae virgines vi obprimebantur, conjugatae violabantur. Neque enim ecclesiae confugientibus poterant esse asylum. In his namque simbolam faciebant, gestus turpis, cantus ludicres, dibachationes. Sed et mulieres eodem publice, pro nefas, prostituebantur.

34. Denique redeuntem regem magna cum valetudine Arnulfum palatim rex Wido persequitur. [Col. 0805D] Cumque Arnulfus Bardonis montem conscenderet, hoc suorum consilio definivit, quatinus Berengarium lumine privaret, sicque securus Italiam obtineret. Cognatorum vero Berengarii unus, qui non parva Arnulfo regi familiaritatis gratia inherebat, hujusmodi consilium ut agnovit, absque mora Berengario patefecit. Qui mox ut sensit, lucerna quam ante [Col. 0806A] Arnulfi regis praesentiam tenuerat alii tradita, fugiit, atque Veronam percitus venit.

35. Omnes extunc Italienses Arnulfum floccipendere, nichili habere. Unde cum Ticinum veniret, non modica horta est in civitate sedicio; tantaque istic exercitus strages facta est, ut cripte civitatis, quas alio nomine cloacas dicunt, horum cadaveribus replerentur. Quod Arnulfus cernens, quoniam per Veronam non potuit, per Hannibalis viam, quam Bardum [(70) 1Kb] dicunt, et montem Iovis repedare disponit. Cumque Eporegiam pervenisset, Anscarius marchio istic aderat, cujus et hortatu civitas rebellabat. Verum hoc Arnulfus jurejurando promiserat, nunquam se a loco eodem discessurum, quoad praesentiae suae praesentarent Anscarium. Is autem, ut [Col. 0806B] erat homo valde formidolosus, ei omnino similis quo de Maro ait: [(71) 1Kb] :

Largus opum, lingua melior, sed frigida bello
Dextera,
de castello exiit, et juxta murum civitatis in cavernis petrarum latuit. Hoc autem eo fecit, quatinus licite possent regi Arnulfo satisfacere, Anscarium in urbe non esse. Itaque jusjurandum rex istud accepit, atque iter quod ceperat abiit.

36. (An. 899, Dec. 8.) Profectusque in propria, turpissima valetudine expiravit. Minutis quippe vermibus quos pedunculos aiunt vehementer affictus, spiritum reddidit. Fertur autem, quod praefati vermes adeo scaturrirent, ut nullis medicorum curis minui possent. Utrum vero pro tam immenso scelere, [Col. 0806C] Hungariorum scilicet emissione, secundum prophetam duplici sit contricione attritus, an ex presenti supplicio consequeretur veniam in futuro (Jer. XVII, 13), soli illius scientiae dimittamus, quo de Apostolus dicit: »Nolite ante tempus judicare, donec veniat Dominus, qui et inluminabit abscondita tenebrarum et manifestabit consilia cordium; et tunc laus erit unicuique a Deo (I Cor. IV, 5).«

37. (An. 896.) Justus igitur Deus uxori Widonis, quae huic paraverat mortem, parat viduitatis dolorem. Sicut enim praefati sumus, dum redeuntem Arnulfum Wido rex e vestigio sequeretur, justa fluvium defunctus est Tarum. Cujus obitum Berengarius ut audivit, festinus Papiam venit, regnumque potenter accepit. Fideles vero fautoresque Widonis, [Col. 0806D] veriti ne ab eis inlatam Berengarius ulcisceretur injuriam, et quia semper Italienses geminis uti dominis volunt, quatinus alterum alterius terrore coherceant, Widonis regis defuncti filium, nomine Lambertum, elegantem juvenem, adhuc ephoebum nimisque bellicosum, regem constituunt. Cepit denique hunc adire populus, Berengarium deserere. Cumque [Col. 0807A] Berengarius Lamberto, magno cum exercitu Papiam tendenti, copiarum paucitate obviare nequiret, Veronam petiit, isticque securus deguit. Non post multum vero temporis Lambertus rex cum esset vir severus, principibus gravis est visus. Unde et legatos Veronam dirigunt, regem Berengarium ad se venire, Lambertum vero expellere petunt.

38. Magimfredus praeterea, praedives Mediolanensis urbis comes, quinquennio huic rebellis extiterat; qui non solum urbem in qua rebellis erat, Mediolanium scilicet, defenderat, verum etiam vicina circumquaque loca Lamberto servientia nimis depopulabat. Quod factum rex non passus est abire inultum [69 1Kb] , psalmographum [70 1Kb] illud persepe ruminans: »Cum accepero tempus, ego justitias judicabo [Col. 0807B] (Psal. LXXIV, 3).« Nam post paululum capitis hunc jusserat damnare sententia. Quae res terrorem cunctis Italiensibus non minimum adtulit.

39. (An. 898.) Denique hoc eodem tempore Adelbertus, illustris Tuscorum marchio, atque Ildeprandus, praepotens comes, huic nisi sunt rebellare. Tantae quippe Adelbertus erat potentiae, ut inter omnes Italiae principes solus ipse cognomento diceretur Dives. Huic erat uxor nomine Berta, Hugonis, nostro post tempore regis, mater; cujus instinctu tam nefaria cepit ipse facinora. Nam collecto exercitu, cum Ildeprando comite constanter Papiam tendere festinat.

40. Lambertus interea rex, harum rerum inscius, in Marinco, 40 ferme milibus Papia distans, venationibus [Col. 0807C] occupatur. Cumque praefati marchio et comes cum immenso sed invalido Tuscorum exercitu Bardonis montem transirent, Lamberto regi medio in nemore venanti, ut sese res habuerat, nuntiatur. Is vero, sicut erat animi constans viribusque potens, suos non passus est milites prestolari; sed collectis quos secum habuerat, centum ferme militibus, cursu prepeti eis obviare festinat

41. Jamiam Placentiam venerat, cum hi [71 1Kb] justa fluvium Sesterionem ad burgum [(72) 1Kb] , in quo sanctissimi [72 1Kb] et praetiosi martyris Domini corpus positum veneratur, castra metasse nuntiantur. Ignorantes itaque quid superventura nox pareret, temetolenti post nonnulla inutilia tragodimata, id est cantiones, somno sese dedere, stertere; nauseam alii sumptus [Col. 0807D] intemperantia facere. Rex igitur, cum animi ferox [Col. 0808A] tum ingenio callens, in ipso eos noctis conticinio opprimit, dormientes ferit, oscitantes jugulat. Ventum denique ad ipsos est, qui hujus ductores exercitus erant. Cumque iis non ex multitudine alius, sed rex ipse praeclari hujus facinoris nuntius esset, non dico pugnandi, verum fugiendi terror ipse abstulit facultatem. Verum Ildeprandus, fuga lapsus, Adelbertum intra animalium praesepe latitantem dereliquit. Qui dum repertus esset atque ante regis praesentiam ductus, eum ilico ita convenit: »Sibillino spiritu uxorem tuam Bertam prophetasse credimus, quae te scientia sua regem aut asinum facturam promisit. Verum quia regem noluit, aut, ut magis credendum est, non potuit, asinum, ne mentiretur, effecit, dum te cum Arcadiae pecuaribus ad [Col. 0808B] praesepe declinare coegit!« Preterea hoc cum isto nonnulli capiuntur, vinciuntur, Papiam ducuntur, custodie mancipantur.

42. His ita gestis, rex iterum Lambertus praefato in loco Marinco venationibus occupatur (Oct. Nov.) quoad omnium principum decreto, quid super captis agendum esset, deliberaretur. Sed o utinam venatio haec feras, non caperet reges! Aiunt sane, hunc, dum, sicut moris est, apros efreni [73 1Kb] sectaretur equo, cecidisse collumque fregisse. Verum [74 2Kb] assertioni huic fidem prebere non absurdum esse non dico. Est enim alia mortis hujus, quae mihi verisimilior videtur, atque omnibus a populis narratur, assertio. Magimfredus Mediolanensis urbis comes, cujus paulo superius fecimus mentionem, dum [Col. 0808C] pro scelere in rem publicam atque in regem commisso capitis juditio damnaretur, unicum possessionis suae vicarium, Hugonem filium, dereliquit. Quem dum Lambertus rex cum forma egregia tum nonnullos superare videret audatia, animi sui non parvum pro patris morte dolorem collatis nisus est beneficiis mulcere quamplurimis. Unde et eum praeter ceteros familiaritatis privilegio dederat. Factum est autem, dum Lambertus rex nominato in loco Marinco venaretur [75 1Kb] ,---est enim eodem mirae magnitudinis et amoenitatis lucus adeo venationibus aptus---huc illucque cunctis, ut moris est, discurrentibus, hoc cum uno scilicet Hugone ipsum solummodo in nemore remansisse. Cumque rex aprum in transitu praestolaretur, diuque multum [Col. 0808D] remorante longa expectatione lassaretur, paululum [Col. 0809A] sese quieti dedit, vigiliae custodiam huic infido, quasi fido, commitens. Igitur absentibus cunctis, Hugonis mens custodis, immo proditoris atque carnificis, collatorum beneficiorum immemor plurium, patris mortem animo cepit revolvere. Non consideravit genitorem suum justam incurrisse necem; jusjurandum, regi quod fecerat, violare non metuit; vicarium se Judae, domini nostri Jesu Christi proditoris, appellari non erubuit; et quod est gravius, sempiternum suplicium subiturum sese non timuit; verum conamine toto virium, ligno non modico dormienti collum fregit. Gladio [76 1Kb] quippe ferire timuit, ne peccati hujus auctorem res eum manifesta probaret. Eo namque mens perversa ita egit, ut non gladii cicatrix, sed ligni manifesta [Col. 0809B] collisio, hunc repperientibus fidem darent equo cecidisse, collique fraccione hominem exivisse. Latuitque per annos res quam plurimos. Sed dum processu temporis Berengarius rex, nullo sibi resistente, regnum viriliter obtineret, ipse reatus proprii, sicut fuerat auctor, extitit proditor, implevitque [Col. 0810A] [77 1Kb] illud quod rex et propheta canit: »Quoniam laudatur peccator in desideriis animae suae, et iniqua gerens benedicitur (Psal. X, 3).« Sed et aliud fecisse minime potuit propter haec ipsius Veritatis verba dicentis: »Nichil opertum, quod non reveletur, et occultum, quod non in publicum veniat (Matth. X, 26).«

43. His ita gestis, rex Berengarius ampliori pristina dignitate regia honoratur; Adelbertus marchio et ceteri ad propria destinantur.

44. Juvat autem, pater karissime, tanti hujus obitum regis et deflendo scribere et scribendo deflere. Inerat namque illi honesta morum probitas, sancta et formidolosa severitas, et quem juventus ornabat in corpore splendida, mentis canities decoraverat [Col. 0810B] sancta. Plane plus ipse rei publicae, quam res publica decoris ei contulerat. Quod si non cita mors hunc raperet, is esset qui post Romanorum potentiam totum sibi orbem viriliter subjugaret.


EXPLICIT LIBER PRIMUS.



[LIBER SECUNDUS.]



INCIPIUNT CAPITULA LIBRI SECUNDI.
[Col. 0809]

[Col. 0809B] 1. De eo quod post mortem Arnulfi Hlodoicus filius ejus rex constituitur.

2. Hungarii audita nece Arnulfi Bagoariam petunt.

3. Hulodoicus bellum Hungariis parat juxta Lemannum.

[Col. 0809C] 4. Hungarii positis insidiis Hulodoici milites vincunt.

5. Fugiens Hulodoicus: Hungarii Francorum Saxonum et Suevorum terram depraedantur.

6. De rebellione Adelberti comitis, et qualiter decipiente Hattone archiepiscopo sit decollatus.

7. Exploratores regressi quod consilium dederint.

8. Quare Hungarii territi ab Italiae ingressu sint reversi.

9. Qualiter Hungarii reparato exercitu venerint et Italici eis occurrerint.

10. Cur rex Berengarius ad bellum non ierit, vel cur Hungari Italos fugerint.

11. Fugientes pagani christianis pacem petunt, quam [Col. 0809D] non adquirunt.

12. De proludio pugnae, in quo vincerunt Hungarii postquam fugerunt.

13. De eo quod propter defatigatos [78 1Kb] equos super fluvium Brentam pagani christianos praestolarentur, eisque pacem quaererent [79 1Kb] , quam non dederunt.

14. Quod consilium Hungarii ob desperationem invenerint, et quid dixerint.

[Col. 0810B] 15. Quomodo Hungarii positis insidiis super christianos irruunt [80 1Kb] et vincunt.

16. Quod victoriam non pro eorum fortitudine, sed pro christianorum peccato habuerint.

17. Quod eo tempore Hulodoicus rex Francorum [Col. 0810C] moritur, et Chunradus pro eo ordinatur

18. Qui sub eo principes erant, inter quos et Heinricus Saxonum dux erat.

19. De eo quod Heinricus et caeteri principes Chunrado rebellaverint regi, et ab eo victi fuerint, et quia Arnaldus in Hungariam fugerit [81 1Kb] .

20. Chuonradus rex moriens principes omnes de pace, et ut Heinricum regem constituant, exhortatur, cui et regalia ornamenta transmittit.

21. Chuonrado rege mortuo, Arnaldus ab Hungaria redit atque Heinrico regi bellum parat.

22. Heinricus Arnaldi animum prudentissima locutione mitigat.

23. Arnaldus suorum exhortatione militum Heinrici fit miles regis.

[Col. 0810D] 24. Audita Hungarii morte Chuonradi, Saxoniam ingrediuntur.

25. Rex Heinricus, quamquam infirmus, eis occurrit.

26. Qualiter ad pugnam suos exhortatus sit milites.

27. De bono voto Heinrici regis.

28. De nuntio qui Hungarios in Meresburg esse nuntiabat.

[Col. 0811A] 29. Hungarii, sciscitatis captivis de bello, exploratores mittunt.

30. De pugna cum Hungariis commissa.

31. De bono consilio Heinrici regis et victoria ejus, et ubi sit ipsa depicta victoria.

32. De Hulodoico quodam, quem Italici super se regnare invitant.

33. Quod Adelbertus marchio hoc effecerit, qui gener regis Berengarii erat.

34. De eodem Adelberto, qui primo fuit bonus et postmodum factus est malus.

35. Quod Hulodoicus regis Berengarii terrore juraverit et reversus sit.

36. Quod Adelbertus, Tusciae provinciae potens marchio, instinctu Bertae uxoris sue Berengarium [Col. 0811B] deserit, et propter Hulodoicum, ut veniat, mittit.

37. Hulodoicus ab Italiensibus suscipitur, et Veronam Berengarius fugiit, a qua et expulsus a Hulodoico est.

38. Hulodoicus Luccam proficiscitur et decenter ab Adelberto suscipitur.

39. Hulodoicus ob Adelberti potentiam invidia tangitur, ob quam ab ejus fidelitate Adelbertus separatur.

40. Descriptio Veronensis civitatis et fluminis Athesis et pontis super eum.

41. Quod Hulodoicus Verone degens, a Berengario corruptis civitatis custodibus capitur et lumine privatur.

[Col. 0811C] 42. De Hungariis qui eo tempore Italiam laniabant.

43. De Saracenis de Fraxeneto, qui partem Italiae vastabant et usque Aquas pervenerant.

44. De Africanis Saracenis, qui Appuliam, Calabriam, Beneventum occupaverant et Garelianum montem pro munitione habebant.

45. Qua occasione Saraceni ab Africa [82 1Kb] exierint.

46. Quod Domini hoc factum sit voluntate ob nostram correctionem.

47. Quia Johanes Ravennas eo tempore papa habebatur

48. Qualiter per Theodoram meretricem papa sit constitutus [83 1Kb] .

49. De quodam Africano, qui ad papam venit, eique, [Col. 0811D] quomodo cum Africanis pugnare posset, consilium dedit.

50. Quod idem Africanus insidiis positis ceteros occiderit.

51. De consilio Landulfi, Beneventanorum principis.

52. De eo quod papa Constantinopolim directis nuntiis adjutorium ab imperatore acceperit, et cum Poenis pugnaverit.

[Col. 0812A] 53. Quod Greci mox ut veniunt, castrum juxta montem constituunt.

54. Quod omnes Poeni sint interfecti et capti, et quia visi sunt in bello Petrus et Paulus apostoli gloriosi.

55. Adelbertus Tuscie [84 1Kb] provinciae marchio moritur, cujus filius Wido pro eo ponitur; mater vero ejus a Berengario capitur.

56. Quod [85 1Kb] suspicati sunt homines Bertam Adelberto filios peperisse.

57. De eo quod multi principes simul cum Lamperto Mediolanense archiepiscopo Berengario rebellarent, et cur hoc facerent.

58. De comite palatii capto, atque Lamperto non oportune commendato.

[Col. 0812B] 59. Quod eundem Berengarius requisierit, et cur eum habere non possit.

60. De Rodulfo rege Burgundionum, qui filiam ducis Bruchardi [86 1Kb] acceperat uxorem, et ab Italicis invitatur, ut ad eos veniat et rex eorum fiat.

61. Qualiter Hungarii, Berengarii regis amici, Odelricum occiderent, Adelbertum vero regis generum et Gislebertum comitem vivos caperent.

62. Qua calliditate Adelbertus marchio Hungarios deluserit, et vili praetio ab eis redemptus aufugerit.

63. De Gisleberto capto, flagellato et ante regem [Col. 0812C] ducto, atque ab eo misericorditer dimisso et honorato.

64. De eodem qui ad Rodulfum regem abiit et eum adduxit.

65. De pugna civili inter Berengarium et Rodulfum exhorta.

66. Quod Rodulfus victoriam per Bonefatium cognatum suum obtinuit.

67. Rodulfus consensu Italiensium in Burgundiam redit.

68. De Veronensibus qui Berengarium consiliati sunt occidere.

69. Prudens regis Berengarii allocucio [87 1Kb] ad Flambertum.

[Col. 0812D] 70. De sciffo aureo a rege Flamberto tradito.

71. Quod Flamberti consilio Berengarius rex sit interfectus.

72. De regis sanguine usque in praesens tempus in lapide permanente.

73. De Milone milite qui regem Berengarium vindicavit, et post triduum ejus interfectores suspendit.



INCIPIT LIBER SECUNDUS.
[Col. 0811]

[Col. 0811D] 1. (An. 900. Jan. 21.) Postquam vitalis calor Arnulfi [Col. 0812D] regis membra deserens, reddidit corpus exanime, [Col. 0813A] suus ipsius filius Hulodoicus rex cunctis a populis ordinatur. Tanti denique casus viri vicinos Hungarios, sicut nec in toto orbe degentes, latere non potuit. Siquidem laeti dies ejus iis fuit omni festivitate jucundior, gazis omnibus praestantior. Quid igitur.

2. Primo namque mortis hujus gnatique sui ordinationis anno, permagno collecto exercitu, Maravanorum gentem, quam virtutis eorum amminiculo rex Arnulfus subdiderat, sibi vendicant; Bagoariorum etiam fines occupant; castra diruunt, eclesias igne consumunt, populos jugulant, et ut magis magisque timeantur, interfectorum sese sanguine potant.

3. (An. 910.) Hulodoicus itaque rex, gentis sue [Col. 0813B] depopulationem hujusque intellegens crudelitatem, suorum omnium animos hac formidine inflammat, ut si quemquam bello eodem, quod cum iis acturus esset, deesse contingeret laqueo procul dubio vitam finiret. Innumerabilis denique illa gentis [88 1Kb] pessime multitudo copiis hujus maximis obviam properare festinat. Nec videas sitientem animam ardentius haustum laticis gelidae, quam praelii diem gentem hanc crudelem appetere; neque enim hanc aliud quam dimicasse juvat. Ut autem ex libro, qui de origine hujus inscribitur [(73) 1Kb] didici, horum matres mox pueris editis ferro acutissimo [89 1Kb] faciem secant, scilicet ut, antequam lactis nutrimenta percipiant, vulnerum tolerantiam subire cogantur. Dant huic assertioni fidem vulnera quae pro deficientium dolore [Col. 0813C] propinqum [90 1Kb] vivorum corporibus infliguntur. Sanguinemque [91 1Kb] prout athei ke asevis anti ton dacrion, id est sine Deo et impii pro lacrimis, fundunt. Jamjam rex Hulodoicus collecta multitudine Augustam venerat, quae est in Suevorum, Bagoariorum, seu orientalium Francorum confinio civitas, cum insperata, magis autem non optata, gentis hujus nuntiatur vicinitas. Sequenti igitur die secus Lemanni [(74) 1Kb] fluminis campos, Martio operi capacitate sui aptos, utraeque acies convenere.

4. Prius itaque ac

Titoni croceum linqueret Aurora cubile [(75) 1Kb] ,
Hungariorum gens, necis sitiens, belli avida, hos, [Col. 0813D] videlicet christianos, adhuc opprimit oscitantes; nonnullos namque spicula prius quam clamores evigilarunt, alios vero cubilibus confossos neque strepitus neque vulnera exitarunt [92 1Kb] ; citius enim ab iis spiritus recessit, atque somnus. Gravis itaque hinc [Col. 0814A] indeque oritur pugna, versique terga ceu in fugam Turci, directis acriter boelis, id est sagittis, plurimos sternunt.


Versus.


Nubibus omnipotens Heloim cum condere phoebi
Lumina chrisocomi venerandus ceperit atris,
Vertice cumque polus summo clangore remugit,
Fulgura crebra volant throno demissa Tonantis
Ignea: mox trepidant, qui nigrum in candida vertunt,
Conscia tum metuunt scelerum sulcare suorum
Pectora, vulno [93 1Kb] pariter ruitura superno:---
Haud secus e vacuis volitant concussa pharetris
Spicula, scinduntur validae [94 1Kb] quîs terga loricae.
Concutit ipsa ruens segetes cum grando superba,
Fit sonitus, clangorque simul per tecta sonorus,
[Col. 0814B] Sic galeae strictis reboant tunc ensibus ictae,
Corpora sicque cadunt mutuis confossa sagittis.

Jam septimam descendens Phoebus occupaverat horam, et serenus adhuc Hulodoici partibus Mars favebat, cum Turci, sicut non incallidi, positis ex adverso insidiis, fugam simulant. Quos dum regis populus, doli ignarus, impetu validissimo sequeretur, omni prodeunt ex parte insidiae, et quasivicti ipsi victores interimunt. Rex ipse e victore se victum esse miratur; fitque illi non opinatus gravior casus. Videres equidem saltus, agros, passim cadaveribus stratos, rivos et flumina sanguine permixta rubere; tunc hinnitus equûm, clangorque tubarum, fugientes etiam atque etiam terrere, persequentes magis magisque hortari.

[Col. 0814C] 5. Hungarii praeterea compotes [95 1Kb] sui effecti, christianorum hac tam inmensa [96 1Kb] nece propriae non satisfecere nequiciae; sed rabiem ut perfidiae satiarent, Bagoariorum, Suevorum, Francorum, Saxonum omnia deflagrando regna percurrunt. Nec quisquam erat, qui horum praesentiam, nisi labore non parvo naturave munitissimis praestolaretur in locis, factusque est per nonnullos populus hic tributarius annos.

6. [97 1Kb] Hujus tempore Adelbertus quidam, non quilibet sed magnus ille heros, simultatem non modicam in castello [98 1Kb] vocabulo Bavemberg contra rem publicam exercebat (an. 906). Sepe etenim rex Hulodoicus congregatis omnibus super eum irruerat. Cui nominatus heros non juxta castellum, ut a plerisque [Col. 0814D] assolet, sed procul a munitione praeparat bellum. Regis etenim milites priusquam re ipsa hujus audatiam mirarentur, regem praeeuntes pugnae proludio hunc extra castrum illicere atque interficere cogitabant. Adelbertus itaque proludii hujusmodi [Col. 0815A] non solum gnarus, verum etiam debriatus, obviam his tam longe a castro processerat, ut non hunc milites eousque ex adversariis esse cognoscerent, quoad eorum cervicibus istius mucro caedis inpaciens deseviret. Igitur cum septennio ferme Adelbertus heros rebellionem hujusmodi exerceret, sciens Hulodoicus istius audatie fortitudinem haudquaquam se nisi tergiversatione quadam posse devincere, Hattonem Magontinae sedis archiepiscopum, quid sibi super hac re faciendum esset, consuluit. Qui, ut erat versutie pollens: »Desine, ait; ego te securum iis sollicitudinibus reddam. Ego, ut tete adveniat, providebo; tu, ne redeat, curato.« Hatto itaque animi confidentia, qua nonnullas res ex infortunio secundas effecerat, animatus, Bavemberg [Col. 0815B] quasi Adelbertum adiit compassurus. Cui et ait: »Si et non aliam vitam praeter instantem putares, tamen injuste faceres, quod domino tuo rebellis existeres, praesertim cum et quod agis, facias gratis; eo enim quo ferocitate animi vinceris [(76) 1Kb] , quantum ab omnibus, praecipue a rege diligaris, non intellegis. Consulenti itaque mihi fidem admitte; jusjurandum accipe, quo sine animi vacillatione de castello exire valeas et redire. Si sacerdotii mei promissionibus minime credis, juramento saltem ne diffidas, quoniam ut te salvum et incolumem de castello hoc eduxero, ita et reducere procurabo.« Adelbertus igitur hujusmodi melle dulcioribus elogiis delibutus, immo deceptus, jusjurandum ab Hattone accepit, eumque, ut secum pranderet, protinus invitavit. [Col. 0815C] Hatto vero tergaversationis, quam exercere post paululum ceperat, non inmemor, eodem se haudquaquam pransurum omnimodis interdixit. Nec mora, Hatto de castello egreditur. Cujus dexteram Adelbertus tenens, mox eum prosequitur. Quem cum extra castellum Hatto conspiceret: »Poenitet, infit, me, heros egregie, quod secundum tuum consultum, praesertim cum perlongum iter immineat, corpus edulio aliquo non refecerim.« Ignorans denique Adelbertus, quantum incommodi quantumve infortunii haec sententia habeat: »Revertamur, ait, domine mi, et ne jejunii [99 1Kb] maceratione corpus tabescat, cibo saltem paululum recreato.« Conivens itaque ejus peticionibus Hatto, per quam eum eduxit [100 1Kb] , repedavit et reducens dextera tenens. Haud [Col. 0815D] mora, cibus sumitur, atque ab eis die eadem usque ad regem properatur. Clamor in castris oritur, fit tumultus non modicus, quoniam quidem Adelbertus regem advenisse [(77) 1Kb] nuntiatur. Rex praeterea hujus ob adventum non parum exhilaratus, proceres ad se venire atque in juditio residere praecepit. Quibus et ait: »Jam fere septennio Adelbertus quantas strages [Col. 0816A] dederit, quas nobis turbas egerit, quot rapinarum et incendiorum infortunia nobis intulerit, re ipsa potius quam fama deferente percepimus. Unde et sententiam vestram, pro hoc tam praeclaro facinore quid recompensationis inpraesentiarum accipiat, expectamus.« Qui omnium decreto, secundum priscorum instituta regum, majestatis reus adjudicatus, capite truncatur. Verum dum vinctus traheretur ad mortem, Hattonem intuitus: »Perjurii, infit, reus eris, si memet necem incurrere [101 1Kb] sinis.« Cui Hatto [102 1Kb] : »Sanum te, inquit, e castro educturum, ita et reducturum promisi; quod me tunc complesse intellexi, cum te e castello eductum, salvum et incolumem [103 1Kb] quam mox in castellum reduxi.« Tum se istuc advenisse dolens et Hattonis [104 1Kb] dolum tarde intellexisse suspirans, tam invitus spiculatorem sequitur, [Col. 0816B] quam libenter viveret, si liceret.

7. Paucis igitur interpositis annis, cum nullus esset, qui in orientali australive plaga Hungariis resisteret---nam Bulgariorum gentem atque Grecorum tributariam fecerant---ne quid inexpertum his esset, quae sub meridiano atque occidentali degerent climate visere satagunt nationes. Inmenso itaque innumerabilique collecto exercitu, miseram petunt Italiam. Cumque juxta fluvium Brentam defixis tentoriolis, immo centonibus, triduo exploratoribus directis, terrae situm gentisque multitudinem seu raritatem conciderarent [(78) 1Kb] , repedantibus nuntiis hujusmodi responsa suscipiunt: »Planities hec nonnullis plena colonobus, uno, ut cernitis, ex latere [Col. 0816C] montibus asperrimis atque fertilibus, altero mari cingitur Adriatico; opida vero cum nonnulla, cum munitissima. Et gentis quamquam ignoretur inbecillitas aut fortitudo, inmensa tamen conspicitur multitudo. Neque enim tam copiis paucis aggredi hanc hortamur. Verum cum nonnulle sint res quae nos pugnare compellant, triumphus scilicet assuetus, animi fortitudo, pugnandi scientia, opes praesertim quarum desiderio fatigamur, quae hic tot insunt, quot toto in orbe nec vidimus nec videre speravimus; nobis tamen consultis---neque enim longum arduumve remeandi iter est, quod decem potest et eo minus diebus perfici---revertemur, venturo quatinus vere omnibus gentis nostrae collectis fortissimis redeamus, sitque his cum in fortitudine tum noster [Col. 0816D] in multitudine terror.«

8. Nec mora, his auditis, ad propria revertuntur, totamque hiemis asperitatem in fabricandis armis, in acuendis spiculis, in docendis juvenibus belli noticiam, ducunt.

9. Sol necdum Piscis [105 1Kb] signum deserens, Arietis occupabat, cum inmenso atque innumerabili collecto exercitu Italiam petunt (an. 899), Aquilegiam, Veronam, [Col. 0817A] munitissimas pertranseunt civitates, et Ticinum, quae nunc alio excellentiori Papia notatur vocabulo, nullis resistentibus veniunt. Rex igitur Berengarius tam praeclarum novumque facinus---antehac enim neque nomen gentis hujus audierat---satis mirari non potuit. Italorum igitur, Tuscorum, Volscorum, Camerinorum, Spoletinorum, quosdam libris, alios nuntiis directis, omnes tamen in unum venire praecepit, factusque est exercitus triplo Hungariorum validior.

10. Cumque sibi rex Berengarius tot adesse copias cerneret, superbiae spiritu inflatus magisque triumphum de hostibus multitudini suae quam Deo tribuens, solus ipse cum paucis quodam in opidulo degens, voluptati operam dabat. Quid igitur? Tantam [Col. 0817B] mox ut Hungarii contemplati sunt multitudinem, animo consternati, quid facerent deliberare non poterant. Praeliari poenitus formidabant, fugere omnino nequibant. Verum inter utramque hanc aestuationem fugere magis quam praeliari juvat; persequentibusque christianis, Adduam fluvium natando, ita ut nimia festinatione plurimi necti submergerentur, pertranseunt.

11. Hungarii denique, consilio non malo accepto, internuntiis christianos rogant, quatinus, praeda omni cum lucro reddita, ipsi incolumes remeare possent. Quam peticionem christiani funditus abdicantes, his, pro dolor! insultabant, potiusque vincula quis Hungarii vincirentur, quam arma quibus necarentur, exquirunt. Cumque pagani christianorum [Col. 0817C] animos hoc pacto mulcere nequirent, vetus rati melius consilium, cepta sese liberare satagunt fuga, sicque fugiendo in Veronenses latissimos campos perveniunt.

12. Christianorum primi horum jam novissimos insecuntur; fitque eodem pugnae proludium, in quo victoriam habuere pagani. Validiore vero propinquante exercitu, fugae non immemores, ceptum iter percurrunt.

13. Veneruntque christicolae cum idololatribus pariter juxta fluvium [106 1Kb] Brentam; equi enim nimium defatigati [107 1Kb] fugiendi copiam negabant [108 1Kb] Hungariis. Simul igitur utraeque acies convenere, memorati tantummodo fluvii alveo separatae. Hungarii denique nimio terrore coacti, omnem suppellectilem, [Col. 0817D] captivos, arma omnia, equos, singulis tantum quibuscum remeare possent retentis, dare promittunt; hoc praeterea in honore suae petitionis adjungunt, ut si vita tantum comite datis omnibus illos remeare permitterent, se numquam amplius Italiam ingressuros, filiis suis obsidibus datis, promitterent. Verum heu! christiani superbiae tumore decepti, minis paganos, ceu jam victos, insecuntur, eisque continuo hujusmodi apologiam , id [Col. 0818A] est responsionem, remittunt: »Si contraditum nobis, praesertim a contraditis jamque canibus mortuis, munus reciperemus, foedusque aliquod iniremus.«

Insanos capite non sanus juraret Orestes!

14. Hac igitur Ungarii legatione desperati, collectis in unum fortissimis, tali sese mutuo sermone solantur: »Si hac, quae inpraesentiarum cernitur, luce perdita, nichil est quod deterius proveniri possit hominibus, et quia locus praeci nullus, fugiendi spes omnis ablata, colla summittere mori est, quid verendum nobis est, tela inter ipsa ruere, morte mortem inferre? Numquid non fortunae, et non imbecillitati casus deputandus est noster? Viriliter enim pugnando occumbere, non est mori, sed vivere. Hanc famam tantam, hanc , clironomian, [Col. 0818B] id est hereditatem, ut a patribus nostris accepimus, nostris etiam relinquamus heredibus. Nobis debemus, nobis saltem credere expertis, qui copiarum paucitate nonnunquam plurimos stravimus. Invalidae plebis sane congregatio plurima ad cedem est tantum exposita. Sed et Mars fugentem [(79) 1Kb] saepissime perhimit, dimicantem fortiter protegit. Hi enim qui nobis supplicantibus non miserentur, ignorant, neque mente percipiunt, quia vincere quidem bonum est, supervincere nimis invidiosum.«

15. Hac itaque ex horatione utcumque animos recreati, tres in partes insidias ponunt, recta ipsi fluvium transeundo hostes in modios ruunt. Christianorum enim plurimi longa propter internuntios exspectatione [Col. 0818C] fatigati, per castra, ut cibo recrearentur, descenderant; quos tanta Hungarii celeritate confoderant, ut in gula cibum transfigerent aliis, quibusdam equis fugam negarent ablatis, eoque illos levius perhimebant, quo sine equis eos esse conspexerant. Ad augmentum denique perditionis christianorum non parva inter eos erat discordia. Nonnulli plane Hungariis non solum pugnam non inferebant, sed ut proximi caderent anhelabant; atque ad hoc perversi ipsi perverse fecerant, quatinus dum proximi caderent, soli ipsi quasi liberius regnarent. Qui dum proximorum necessitatibus subvenire neglegunt eorumque necem diligunt, ipsi propriam incurrunt. Fugiunt itaque christiani, seviuntque pagani, et qui prius supplicare muneribus nequibant, [Col. 0818D] supplicantibus postmodum parcere [109 1Kb] nesciebant. Interfectis denique fugatisque christianis, omnia Hungarii regni loca saeviendo percurrunt. Neque erat qui eorum praesentiam nisi munitissimis forte praestolaretur in locis. Illorum sane adeo praevaluerat virtus, quatinus eorum pars quedam Bagoariam, Sueviam, Franciam, Saxoniam, quedam vero depopularetur Italiam.

16. Neque enim hoc eorum meruerat virtus, sed [Col. 0819A] verus Domini sermo, terra coeloque durabilior, mutari non poterat, quemadmodum per Hyeremiam prophetam omnibus nationibus in persona domus Israel comminatur dicens: »Ecce ego adducam super vos gentem de longinquo, gentem robustam, gentem antiquam, gentem cujus ignorabis linguam, nec intelleges quid loquatur. Pharetra ejus quasi sepulcrum patens, universi fortes, et comedet segetes tuas, et panem tuum devorabit; filios tuos et filias tuas comedet, gregem tuum; et armenta tua comedet, vineam tuam et ficum tuam; et conteret urbes munitas tuas, in quibus tu habes fidutiam, gladio. Veruntamen in diebus illis, ait dominus Deus, non fatiam vos in consummatione (Jer. V, 15-17).«

[Col. 0819B] 17. Hac igitur eadem tempestate Hulodoicus rex moritur (an. 911, Nov. 8). Chunradus Francorum ex genere oriundus, vir strenuus bellorumque exercitio [110 1Kb] doctus, rex cunctis a populis ordinatur.

18. Sub quo potentissimi principes Arnaldus in Bagoaria, Bruchardus in Suevia, Everardus comes potentissimus in Francia, Giselbertus dux in Lotharingia, erant. Quos inter Heinricus, Saxonum et Turingiorum praepotens dux, clarebat.

19. Secundo itaque regni hujus susceptionis anno (913) memorati principes huic, praesertim Heinricus, rebelles extiterant. Quos Chuonradus rex tam sapientiae vigore quam fortitudinis robore superavit suamque ad fidelitatem perduxit. Arnaldus autem ejus nimio, terrore coactus, cum uxore et filiis ad [Col. 0819C] Hungarios fugit (an. 917), deguitque eodem, quoad vitalis aura Chuonradi regis rexerat artus.

20. Septimo denique regni sui anno vocationis suae ad Deum tempus agnovit (an. 918, Dec. 23). Cumque [(80) 1Kb] memoratos principes se adire fecisset, Heinrico solummodo non praesente, ita convenit: »Ex corruptione ad incorruptionem, ex mortalitate ad immortalitatem vocationis meae tempus, ut cernitis, praesto est; proin pacem vos concordiamque sectari etiam atque etiam rogo. Me hominem exeunte, nulla vos regnandi cupiditas, nulla praesidendi ambitio inflammet. Heinricum, Saxonum et Turingiorum ducem prudentissimum, regem eligite, dominum constituite. Is enim est et scientia pollens, et justae severitatis censure habundans.« His ita [Col. 0819D] prolatis, propriam coronam non auro, quo poene cujuscumque ordinis principis pollent, verum gemmis praeciosissimis, non solum inquam ornatam, sed gravatam, sceptrum etiam cunctaque regalia indumenta, in medium venire praecepit, ac prout valuit hujusmodi verba effudit: »Heredem regiaeque dignitatis vicarium regalibus his ornamentis Heinricum constituo; cui ut obediatis, non solum consulo, sed [Col. 0820A] exoro.« Quam jussionem interitus, et interitum mox est oboedientia prosecuta. Ipso namque mortem obeunte, memorati principes coronam cunctaque regalia indumenta Heinrico duci contulerunt; atque ut rex Chuonradus dixerat, cuncta per ordinem enarrarunt. Qui regiae dignitatis culmen et prius humiliter declinavit, ac paulo post non ambitiose suscepit. Verum nisi pallida mors, quae pauperum tabernas regumque turres aequo pulsat pede [(81) 1Kb] , Chuonradum regem tam citissime raperet, is esset, cujus nomen multis mundi nationibus imperaret.

21. Hoc eodem tempore Arnaldus cum uxore et filiis Hungaria rediens, honorifice a Bogoariis atque ab orientalibus suscipitur Francis. Neque enim solum suscipitur, sed ut rex fiat, ab iis vehementer hortatur. [Col. 0820B] Rex Heinricus cum obtemperare suis omnes jussionibus, Arnaldum solummodo resistere cerneret, pervalido collecto exercitu, Bagoariam tendit. Quod Arnaldus ut audivit, ejus non passus est in Bagoaria praestolari adventum; verum collectis, quibus valuit, copiis, huic obviam [111 1Kb] properat (an. 921). Cuperat sane et ipse rex fieri. Cumque in eo esset, ut bellum pariter inire deberent, sicut vir sapiens et Dei timens rex Heinricus cogitans ex utraque parte inrecuperabile posse damnum accidere Arnaldo [112 1Kb] , quatinus cum solo solus loquatur, denuntiat. Putans igitur Arnaldus, quo singulari se acciret certamine, ad condictum locum solus hora statuta pervenit.

22. Quem sibi obviam properantem rex Heinricus tali est sermone adgressus:

[Col. 0820C] Insana Domini jussis quid mente resistis?
   Quod populus regem me cupit esse, scias,
Imperio Christi, quo constat machina mundi;
   Tartarus hunc metuit, hunc Flegeton timuit;
Conterit hic nitidos reges dudumque tremendos
   Sublimesque volens; erigit hic miseros,
Quo meritas Domini laudes per secula solvant.
   Tune, superbe, reus, perfide, dure, ferox,
Invidiae stimulis sevaque cupidine tactus,
   Corpora christicolum perdere valde sitis?
Si regem populus cuperet praeponere temet,
   Protinus is essem, qui magis hoc [113 1Kb] cuperet.
Hoc igitur quadrifario dicendi genere, copioso scilicet, brevi, sicco et florido, rex Heinricus, ut erat animi prudens, Arnaldi animum mulcens, ad suos [Col. 0820D] rediit.

23. Arnaldus vero, cum suis haec omnia retulisset, hujusmodi ab eis audivit , apocrisin, id est responsionem: »Sapientis illius, immo sapientiae verae sententiam, quae ait: Per me reges regnant, principes imperant, et prudentes justitiam decernunt (Prov. VIII, 15), illamque Apostoli dicentis [114 1Kb] quod omnis ordinatio a Deo est, et qui potestati resistit, Dei ordinationi [Col. 0821A] resistit (Rom. XIII), quis ambigit? Neque enim in hujus electione totius populi posset esse animus unus, si a Trinitate summa, quae Deus unus est, ante mundi constitutionem non esset electus. Si bonus fuerit, diligendus erit, Deusque in eo laudandus; si vero malus, equanimiter tolerandus. Subditorum namque plerumque exigunt merito, quatinus nonnumquam a praelatis graventur, non regantur. Aequum autem justumque nobis videtur, ut a caeteris non dissentiens, hunc regem eligeres, ipse vero te, ut tam fortunatum et praedivitem virum hoc pacto bearet, animique tui furorem mulceret, ut quod decessores non habuere tui, tibi concedatur, scilicet quatinus totius Bagoariae pontifices tunc subjaceant dicioni, tueque sit potestati, uno defuncto, alterum [Col. 0821B] ordinare.« Conivens igitur Arnaldus suorum hoc optimo bonoque consilio, Heinrici regis miles efficitur, et ab eo, ut jam dictum est, concessis totius Bagoariae pontificibus honoratur.

24. Per idem tempus dum Chuonradi regis interitum atque Heinrici in regnum successionem audirent Hungarii (an. 919), tali sese sunt mutuo sermone adgressi [115 1Kb] : »Rex forte novus novis uti legibus cupit. Copiis igitur collectis non minimis, ascendamus; scrutemurque, debita utrum rex Heinricus velit tributa persolvere. Quod si non, ut credimus, regibus dissentit a ceteris, regnum ejus cede atque inmensis depopuletur [116 1Kb] incendiis. Non Bagoariorum, sed Saxonum, ubi rex ipse est, primo fines occupemus; ut, si forte, quod non speramus, congregare [Col. 0821C] exercitum velit, neque de Lotharingia, neque de Francia, neque de Suevia, neque de Bagoaria, ei mature occurrere [117 1Kb] possit. Sed et Saxonum ac Turingiorum [118 1Kb] terra facile depopulatur, quae nec montibus adjuta nec firmissimis oppidis est munita.«

25. Rex Heinricus gravissima valetudine detinetur (an. 933), et Hungariorum ei adventus proxime nuntiatur. Vix finetenus nuntiantis [119 1Kb] verba audierat, cum directis per Saxoniam nuntiis, post quatriduum quotquot poterat capitali sententia se adire commendat. Validissimo igitur per quatriduum congregato exercitu,---est enim Saxonum mos [120 1Kb] laudandus atque immitandus, quatinus annum post unum atque duodecimum nemini militum bello [Col. 0821D] deesse contingat---etsi corporis invalidus viribus, mentis tamen vigore animatus, prout valuit aequum conscendit, atque collectis in unum copiis, hujusmodi eas verbis ad pugnandi rabiem exitavit [(82) 1Kb] :

   26. Inclita Saxonum Ceu leo frendens
Bella per innumera Gens erat olim.
Restitit haec Karolo Ense cruento,
[Col. 0822A] Qui sibimet totum Straverat orbem [121 1Kb] ;
Fugiit hic victus Victor ubique
Quod sibi nos rediens Subdidit [122 1Kb] omnes,
Id Domini pietas Gessit, ob hoc quod
Participes voluit Esse salutis.
Nunc mala Turcorum Nescia Christi
Gens, inimica Deo, Gaudet in omnem
Eclesiae populum Ducere ferrum.
Pro dolor, heroes, Heus mage, quod nunc
Subdere nostra volunt Colla tributo!
Sumite nunc animos More virili!
Membra secare praecor Vique ferire!
Sit furor heus ardens, Sancta cupido;
Hec Stigias [123 1Kb] referant Munera ad undas,
Et calidos numerent Igne trientes!

[Col. 0822B] 27. Talibus itaque rex exhortationibus ad pugnam suorum accendi animos videns, indicto cunctis silentio, haec iterum divini munere flaminis tactus adjecit: »Priscorum facta regum, sanctorum scripta Patrum nobis, quid agere debeamus, insinuant. Non enim est Deo difficile paucis plures sternere, si tamen horum qui id agere cupiunt, fides meretur; fides, inquam, non professionis tantum, sed operis, non solummodo oris, set etiam cordis. Voveamus itaque, ac secundum Psalmistam vota reddamus, ego, inquam, ego prius, qui dignitate videor et ordine primus. Simoniaca heresis Deo invisa, et a beatissimo apostolorum principe Petro damnata, quae a decessoribus nostris hactenus est temere custodita, [Col. 0822C] modis omnibus a nostro sit regno expulsa. Conectet invicem unitatis caritas, si quos diaboli divisit calliditas.«

28. Rex nonnulla his similia dicere cuperat, cum volipes nuntius Hungarios in Meresburg, quod est in Saxonum, Turingiorum [124 1Kb] , et Sclavorum confinio castrum, esse nuntiabat. Adjecerat etiam, eos non modicam parvulorum ac mulierum habere praedam, virorum vero inmensam fecisse stragem; condixerant enim a decimo et deinceps anno neminem se superstitem relicturos, quatinus per hoc terrorem non parvum Saxonibus adhiberent. Rex igitur, ut erat animi constans, talibus non terretur; verum magis magisque, ut pro patria pugnare ac laudabiliter debeant occumbere, exhortatur.

[Col. 0822D] 29. Vinctos interea Hungarii, si inpugnari debeant, sciscitantur. Cumque ab his non aliter posse fieri testaretur, exploratoribus dilectis [125 1Kb] , si hoc verum esse posset, exquirunt. Profecti denique exploratores, Heinricum regem inmenso cum exercitu juxta praefatum oppidum Meresburg contemplantur. Denique vix ad suos poterant reppedare, adventum [Col. 0823A] exercitus nuntiare; neque enim his fuerat alius, verum rex ipse, belli nuntius.

30. Haud mora, bellum incipitur, atque ex christianorum parte sancta ac mirabilis vox , kyrie eleison, ex eorum vero turpis et diabolica hui, hui, frequenter auditur.

31. Dederat rex Heinricus suis ante belli inchoationem hujusmodi sapiens ac salubre consilium: »Cum ad Martis ludium [126 1Kb] ceperitis properare, nemo sotium velotiori, quamquam habeat, temptet equo praeire. Verum clipeis altrinsecus operti, primos super scuta sagittarum ictus recipite; deinde cursu rappido impetuque [127 1Kb] vehementissimo super eos irruite, quatinus non prius vobis secundo sagittarum possint ictus emittere, quoad vestrorum sibi [Col. 0823B] armorum sentiant vulnera pervenisse.« Saxones igitur admonitionis hujus saluberrimae non inmemores, ordinata aequaliter acie currunt, nec est qui velociori tardiorem transeat equo; verum clipeis, ut rex dixerat, altrinsecus cooperti, sagittarum super clipeos recipiunt ictus innocuos; deinde, ut vir prudentissimus dixerat, super hos cursu praepeti veniunt, adeo ut eorum prius vita cum gemitu fugeret, quam secundo jaculorum fulmina mitterentur. Fitque divini muneris pietate, ut potius hos fugere quam praeliari juvet. Velox tunc sonipes piger queritur [(83) 1Kb] ; falerarum praeterea decor armorumque honor non Hungariis tutelae, sed honeri erant. Abjectis quippe arcubus, dimissis spiculis, faleribus etiam, quo expeditius equi currerent, projectis, [Col. 0823C] fugae solummodo operam dabant. Verum omnipotens Deus, qui pugnandi eis audatiam tulerat, fugiendi etiam copiam omnino negabat. Caesis igitur fugatisque Hungariis, inmensa captivorum turba dissolvitur, atque in letitiae cantum vox gemitus permutatur. Hunc vero triumphum tam laude quam memoria dignum, ad Meresburg rex in superiori cenaculo domus per , zographian, id est picturam, notare praecepit, adeo ut rem veram potius quam verisimilem videas.

32. Dum haec aguntur, Italienses poene omnes Hulodoicum quendam, Burgundionum sanguine genitum, nuntiis directis invitant, ut eos adveniat [128 1Kb] , regnumque Berengario auferat sibique obtineat.

[Col. 0823D] 33. Hujus vero tam turpis sceleris auctor Adelbertus Eporegiae civitatis marchio erat, cui et idem Berengarius filiam suam, nomine Gislam, conjugio copularat [129 1Kb] ; ex qua et filium genuerat, cui avi sui vocabulum dederat. Iste est, inquam, iste Berengarius [Col. 0824A] ille, cujus inmensitate tyrannidis tota nunc luget Italia, cujusque lenocinio a quibuscumque gentibus perhimitur, non juvatur. Sed ut ad rem redeamus, satis nunc dixisse sufficiat.

34. Preterea idem Adelbertus, quod bonis omnibus cavendum est, nequissimi moris [130 1Kb] fuit. Nam dum fervente sanguine juvenilem duceret vitam, mirae humanitatis miraeque [131 1Kb] sanctitatis fuit, adeo sane ut si ei a venatione redeunti pauper occurreret [132 1Kb] , aliudque ei deesset quod illi praestare nequiret, cornu protinus, quod ejus collo fibulis aureis dependebat, sine dilatione concederet, rursumque ab eodem, quanti estimabatur, adquireret. Tam dirae autem postmodum factus est famae, ut hujusmodi vera de eo tam a majoribus quam a pueris cantio [Col. 0824B] diceretur. Et quia sonorius est, Grece illud dicamus: [133 9Kb] , , , »Adelbertos comis curtis, macrospathis, gundopistis;« quo significatur et dicitur, longo eum [134 1Kb] uti ense et minima fide.

35. Hujus denique aliorumque nonnullorum Italiensium hortatu praefatus Hulodoicus in Italiam venit. Cui mox Berengarius, ut cognovit, obviam tendit. Cumque Hulodoicus Berengario sibi obviam venienti magnas adesse copias, sibi vero cerneret parvas, jurejurando ei hoc terrore compulsus promisit, ut si se tunc dimitteret, aliquibus promissionibus accitus amplius in Italiam non veniret. Fecerat namque sibi Berengarius plurimis conlatis muneribus Adelbertum, Tusscorum praepotentissimum [Col. 0824C] marchionem, sibi valde fidelem, atque ideo Hulodoicus tam facile est expulsus.

36. Modica vero temporis transcursa intercapedine, rex Berengarius nominato Adelberto gravis est visus. Cui rei Berta conjux sua, regis Hugonis qui nostro post tempore in Italia regnavit mater, non modice fomitem ministrabat. Unde factum est ut, consulto eodem Adelberto marchione, ceteri Italienses principes propter eumdem Hulodoicum, ut adveniret, transmitterent. Qui cupiditate regnandi, jurisjurandi oblitus, concitus in Italiam venit.

37. Videns itaque Berengarius, quod Hulodoicus tam ab Italiensium quam a Tuscorum sussciperetur principibus, Veronam profectus est. Hulodoicus vero eum cum Italiensibus persequi non desistens, Verona [Col. 0824D] [135 1Kb] illum etiam expulit, totumque sibi regnum viriliter subjugavit.

38. His ita gestis, bonum Hulodoico est visum, ut sicut circumcirca videret [136 1Kb] Italiam, videret et Tusciam. Exiens denique Papia, proficiscitur [137 1Kb] Lucam, [Col. 0825A] ubi decenter miroque apparatu ab Adelberto suscipitur.

39. Cumque Hulodoicus in domo Adelberti tot militum elegantes adesse copias cerneret, tantam etiam dignitatem totque inpensas [138 1Kb] prospiceret, invidiae zelo tactus suis clangulum [(84) 1Kb] infit: »Hic rex potius quam marchio poterat appellari; nullo quippe [139 1Kb] mihi inferior, nisi nomine solummodo est.« Que res Adelbertum latere non potuit. Quod Berta, ut erat mulier non incallida, audiens, non solum virum suum ab ejus fidelitate ammovit, verum etiam caeteros Italiae principes ei infideles effecit. Unde factum est, ut dum Tuscia rediens Veronam pergeret (an. 905), degeretque eodem nichil hesitans nichilque mali suspicans, Berengarius dato praetio custodes [Col. 0825B] civitatis corruperit, collectisque viris fortissimis, in ipso noctis conticinio civitatem ingressus fuerit (Jul.).

40. Fluvius Athesis, sicut Tiberis Romam, mediam civitatem Veronam percurrit. Super quem ingens marmoreus miri operis miraeque magnitudinis pons est fabricatus. A leva autem parte fluminis, quae est aquilonem versus posita, civitas est difficili arduoque colle munita, adeo ut si ea pars civitatis, quam memoratus fluvius dexteram alluit, ab hostibus capiatur, ea tamen viriliter possit defendi. In hujus vero collis summitate praeciosi operis est aeclesia fabricata, in honore beatissimi Petri apostolorum principis consecrata, ubi et propter aeclesiae amoenitatem locique munitionem Hulodoicus manebat.

[Col. 0825C] 41. Berengarius denique, ut praefati sumus, noctu civitatem ingressus, clam Hulodoico suis cum militibus pontem pertransiens, in ipso aurore crepusculo hunc usque advenit. Qui clamore strepituque militum exitatus, sciscitatusque quid esset, in aecclesiam fugiit, nullusque eum, praeter Berengarii militem unum, ubi esset, agnovit. Qui misericordia motus, noluit hunc prodere, sed celare. Timeas vero isdem, ne ab aliis repertus proderetur vitaque multaretur, Berengarium adit (an. 905), eumque ita convenit: »Quoniam quidem tanti te Deus habuit, ut tuum proprias in manus traderet hostem, debes et tu ejus monita, immo praecepta, magnifacere. Inquit enim: Estote misericordes, sicut et Pater [Col. 0825D] vester misericors est. Nolite judicare, et non judicabimini; nolite condempnare, et non condempnabimini (Luc. VI, 36).« Intellexit itaque Berengarius, ut vir non incallidus, hunc, quo ipse lateret, scium esse, eumque sophystica hac responsione decepit: »Putasne me, insulse, quem Dominus tradidit hominem, immo regem, velle occidere? Numquid et David sanctus regem Sahulem a Deo sibi in manus [Col. 0826A] datum non occidere potuit, sed [140 1Kb] noluit?« His sermonibus miles inclinatus, locum ostendit, ad quem confugerat Hulodoicus. Qui captus et ante Berengarii praesentiam ductus, hujusmodi eum Berengarius sermonibus increpavit: »Quousque [(85) 1Kb] tandem abutere, Hulodoice, patientia nostra? Num infitiari potes, te illo tempore meis praesidiis, mea diligentia circumclusum? commovere etiam te contra me non potuisse? meque misericordia inclinatum, quae nulla tibi debebatur, te dimisisse? Sensistine, inquam, te perjurii institis [(86) 1Kb] esse vinctum? Confirmasti sane mihi, te ipsum numquam Italiam ingressurum. Vitam tibi sicut ei, qui tete mihi prodidit, promiseram, concedo; oculos vero tibi auferre non solum jubeo, sed compello [141 1Kb] .« His expletis, Hulodoicus [Col. 0826B] lumine privatur, et Berengarius regno potitur.

42. Hungariorum interea rabies, quia per Saxones, Francos, Suevos, Bagoarios nequibant, totam per Italiam nullis resistentibus dilatatur. Verum quia Berengarius firmiter suos milites fideles habere non poterat, amicos sibi Hungarios non mediocriter fecerat.

43. Sed et Saraceni, qui, sicut dixi, Fraxenetum inhabitabant, post labefactionem Provincialium quasdam summas Italiae partes sibi vicinas non mediocriter laniabant; adeo ut, depopulatis plurimis urbibus, Aquas [(87) 1Kb] venirent, quae est civitas 40 ferme miliariis Papia distans [142 1Kb] . Quae etiam propter thermas miro in tetragonum modo ad lavandum ibi constitutas vocabulum hujusce sortita est. Tantus [Col. 0826C] enim timor invaserat universos, ut nullus esset qui horum praesentiam nisi forte tutissimis praestolaretur in locis.

44. Eodem tempore Saraceni ab Africa ratibus exeuntes, Calabriam, Appuliam, Beneventum, Romanorum etiam poene omnes civitates ita occupaverunt, ut unamquamque civitatem mediam Romani obtinerent, mediam Africani. In monte quippe Gareliano munitionem constituerant, in quo uxores, parvulos captivos, omnemque suppellectilem satis tuto servabant. Nemo etiam ab occasu, sive ab arcturo, orationis gratia ad beatissimorum apostolorum limina Romam transire poterat, qui ab his aut non caperetur, aut non modico dato praecio dimitteretur. Quamvis enim misera Italia multis Hungariorum [Col. 0826D] et ex Fraxeneto [143 1Kb] Saracenorum cladibus premeretur, nullis tamen furiis aut pestibus sicut ab Africanis agitabatur.

45. Fertur autem hac occasione ab Africa exivisse, atque Italiam adventasse. Leone atque Alexandro imperatoribus augustis hominem exeuntibus, Romanos, ut latius dicturi sumus, cum Constantino, qui nunc usque superest, Leonis imperatoris [Col. 0827A] filio, Constantinopolitanum regebat imperium. Et sicut fieri adsolet, primo, quo Romanos suscepit imperium, anno, nonnullae ei gentes, praesertim , anatolike, hoc est orientales, nisae sunt rebellare. Factum est autem, dum imperator exercitum ad expugnandas eas transmitteret, Appuliam et Calabriam, binas regiones quae ei tunc temporis serviebant, huic [144 1Kb] rebellasse. Cumque imperator, maximis orientem versus copiis directis, exercitus huc multitudinem destinare non posset, rogavit primo, ut ad sui fidelitatem pristinam sponte redirent. Qui cum recusarent, atque hoc se facturos minime dicerent, ad Africanum mox imperator suscensus dirigit regem, eum praetio rogans ut se adjuvet, virtutisque ejus auxilio Appuliam sibi atque [Col. 0827B] Calabriam subdat. Hac legatione rex Africanus accitus, innumerabiles ratibus copias in Calabriam Appuliamque direxit, binasque has regiones imperatoris dominatui potentissime subdidit. Sed dum processu temporis has regiones dimitterent, Romam versus aciem giraverunt, montemque Garelianum maxima pro tuitione sibi vendicaverunt, multasque munitissimas civitates debellantes vi ceperunt.

46. Dominus vero noster Jesus Christus, coaeternus et consubstantialis Patri sanctoque Spiritui, cujus misericordia plena est terra, qui neminem hominum vult perire, sed omnes salvos fieri et ad agnitionem veritatis venire, ne pereat, quod solus Deus ante mundi constitutionem praevidit, atque post omnem creaturam, quasi dominum ceteris utentem [Col. 0827C] ac dominantem, creavit hominem, quemque in finem temporis per sanguinis sui effusionem [145 1Kb] verus homo verusque Deus, non duo sed unus, redemit, ad amorem sui propriaeque patrie dilectionem quosdam beneficiis invitat, terroribus alios compellit, non quo sibi, qui nec augmentum bonitate nostra, ut propheta testatur dicens: quoniam bonorum meorum non eges (Psal. XV, 2), nec detrimentum malitia sumere [146 1Kb] possit, sed ut nobis prosit. Placuit itaque ei, quia beneficiis noluimus, hujusmodi nos ad tempus castigare terroribus. Sed ne Saraceni diutius insultarent et dicerent: Ubi est Deus eorum? convertit Deus corda christicolum, adeo ut amplior iis pugnandi quam fugiendi prius esset cupido.

[Col. 0827D] 47. Quo tempore venerandae Romanae sedis summum Joannes Ravennas pontificatum tenebat. Hic autem tam nefario scelere contra jus fasque pontificii culmen ita obtinuit.

48. Theodora scortum inpudens, hujus Alberici qui nuper hominem exiit avia, quod dictu etiam fedissimum est, Romane civitatis non inviriliter [Col. 0828A] monarchiam obtinebat. Quae duas habuit natas, Marotiam atque Theodoram, sibi non solum coequales verum etiam veneris exercitio [147 1Kb] promptiores. Harum Marotia ex papa Sergio, cujus supra fecimus mentionem, Joannem, qui post Joannis Ravennatis obitum Romanae aecclesie obtinuit dignitatem, nefario genuit adulterio; ex Alberico autem marchione Albericum, qui nostro post tempore ejusdem Romane urbis principatum sibi usurpavit. Per idem tempus Ravennate sedis, secundus qui post Romanum archierean archipraesulatus habebatur, Petrus pontificatum regebat. Qui dum subjectionis offitio debitae jam nominatum Joannem papam, qui suae minister ecclesiae tunc temporis habebatur, Romam sepius et iterum domno dirigeret apostolico, Theodora, [Col. 0828B] ut testatus sum [148 1Kb] , meretrix satis impudentissima, veneris calore succensa, in hujus spetiei decorem vehementer exarsit [149 1Kb] , seque hunc scortari solum non voluit, verum post etiam atque etiam compulit. Hec dum inpudenter aguntur, Bononiensis aeclesiae episcopus moritur, et Johannes iste loco ejus eligitur. Paulo post [(88) 1Kb] ante hujus diem consecrationis nominatus Ravennas archipraesul mortem obiit, locumque ejus Johannes hic, Theodore instinctu, priori Bononiense deserta aeclesia, ambitionis spiritu inflatus, contra sanctorum instituta patrum sibi usurpavit. Romam quippe adveniens, mox Ravennatae eclesiae ordinatur episcopus. Modica vero temporis intercapedine, Deo vocante, et qui eum injuste ordinaverat papa defunctus est, [Col. 0828C] Theodorae autem glycerii [(89) 10Kb] mens perversa, ne amasii sui ducentorum miliariorum interpositione, quibus Ravenna sequestratur Roma, rarissimo concubitu potiretur, Ravenate hunc archipraesulatum coegit deserere, Romanumque, pro nefas, summum pontificium usurpare. Hoc igitur sanctorum apostolorum taliter vicario constituto, Poeni, ut praefatus sum, Beneventum Romanasque urbes misere [150 1Kb] laniabant (an. 914, Apr.).

49. Accidit [151 1Kb] interea, Poenorum quendam juvenem injuriis lacesscitum Poenos deserere huncque Joannem papam advenire, seque divino tactum spiramine papam ita convenisse: »Sacerdos magne, si saperes, populum terramque tibi subjectam Poenos tam graviter laniare non sineres. Elige igitur [Col. 0828D] juvenes nimia quasi mobilitate volipedes, qui me imperatorem, praeceptorem, dominum equanimiter audiant. Horum neminem aliquid praeter singulas parmas singulosque pilos ensesque singulos, ac simplices vestes cum exiguitate obsonii habere permitto.«

50. Sexaginta denique hujusmodi inventis sibique [Col. 0829A] traditis, Penos contra properat, latuitque secus angustas, qua Poenorum iter erat, vias. Cumque circumcirca sepius et iterum Poeni depopulantes redirent, clangore cum maximo ex improvisu atque insperato hi ex insidiis prosilientes [152 1Kb] , eos leviter trucidabant. Clamor ex ore, ictusque simul a manu processerant. Neque enim Poeni, qui quidve esset, prius scire poterant, quam istorum spicula horum corporibus inhererent. Hac denique fama hocque exercitio nonnulli Romanorum acciti [i. e. provocati], plurimis Poenos in locis prostraverant; callidoque hoc Africani consilio adtriti, civitates poenitus rupto foedere deserebant, solumque Garelianum montem sibi pro munitione delegerant.

51. Joanne itaque, ut praefati sumus, papa constituto, [Col. 0829B] Landolfus quidam, vir strenuus bellorumque exercitio doctus, Beneventanorum et Capuanorum omnium princeps clarebat. Poenis igitur statum rei publicae non mediocriter labefactantibus, Landolfum hunc principem egregium, quid super re hujusscemodi quam Africani agunt, Johannes consulit papa. Quod princeps ut audivit, papam per internuntios ita convenit: »Res haec, spiritalis pater, magnis est investiganda consiliis. Mittito denique ad Argorum imperatorem, cujus et ipsi eam quae cis mare est terram, sicut et nostram, depopulare non cessant. Camerinos etiam atque Spoletinos nostrum ad auxilium invitato; iniamus Deo protectore cum his acriter bellum. Si vincimus, non multitudini sed Deo victoria imputetur; si vero vicerint Poeni, peccatis [Col. 0829C] nostris et non inherciae deputetur.«

52. His auditis papa nuntios confestim Constantinopolim dirigit, suppliciter imperatoris amminicula sibi dari deposcens. Imperator vero, ut vir sanctissimus [153 1Kb] Deique timens, copias absque mora classibus advectas direxit. Cumque per Garelianum flumen conscenderent, adfuit et papa Joannes (an. 916), cum Landolfo pariter Beneventanorum principe potentissimo, Camerinis etiam atque Spoletinis. Horrida satis denique inter eos pugna exoritur. Verum dum christianorum partem Poeni praevalere conspicerent, in Gareliani montis summitatem confugiunt, angustasque tantum vias defendere moliuntur.

[Col. 0829D] 53. Ex parte vero illa, qua difficilior [154 1Kb] erat ascensus Poenisque ad fugiendum aptior, Greci castrum die ipsa constituunt; in quo residentes, Poenos, ne fugerent, observabant, cottidieque oppugnantes non mediocriter trucidabant.

54. Grecis igitur Latinisque cottidie conflictantibus, Deo miserante, Poenorum nec unus quidem superfuit, qui non aut gladio trucidaretur, aut vivus continuo caperetur. Visi sunt autem a religiosis fidelibus in eodem bello sanctissimi [155 1Kb] Petrus et Paulus apostoli, quorum christianos credimus precibus [Col. 0830A] meruisse, quatinus Poeni fugerent, et ipsi victoriam obtinerent.

55. Hoc in tempore Adelbertus Tuscorum potens marchio moritur, filiusque ejus Wido a Berengario rege marchio patris loco constituitur. Berta autem uxor ejus cum Widone filio post mariti obitum non minoris facta est quam vir suus potentiae. Quae cum calliditate [156 1Kb] , muneribus, tum hymenei exercitio dulcis, nonnullos sibi fideles effecerat. Unde contigit, ut dum paulo post a Berengario simul cum filio caperetur et Mantue custodie teneretur, suos tamen civitates et castella omnia regi Berengario minime reddidisse, sed firmiter tenuisse, eamque postmodum de custodia simul cum filio liberasse.

56. Haec, ut rumor est, tres ex viro suo genuerat, [Col. 0830B] Widonem quem praediximus, atque Lambertum, qui nunc usque lumine privatus superest, Ermengardam etiam gnatam suam sibi afroditi dulcedine coequalem, quam Adelberto Eporegiae civitatis marchioni, Gisla Berengarii regis filia, Berengarii scilicet regis hujus matre, mortua, hymenei consortio copularat. Quae ei filium genuerat nomine Anscarium, qui quantae virtutis quantaeque audatiae fuerit, liber subsequens declarabit.

57. His temporibus isdem Adelbertus, gener regius, Eporegiae, civitatis marchio, atque Odelricus palatii comes, qui ex Suevorum sanguine duxerat originem, necnon et Gislebertus praedives comes et strenuus, Lampertus etiam Mediolanensis archiepiscopus, nonnullique alii principes Italiae, Berengario [Col. 0830C] rebelles extiterant. Causa autem rebellionis horum haec fuit. Dum Lampertus defuncto decessore suo Mediolanensis archiepiscopus ordinari debuisset, non parvam ab eo rex Berengarius contra sanctorum instituta patrum pecuniam exigebat, jussitque scribi in tabulis post datam sibi pecuniam, quantum cubicularii, quantum hostiarii, quantum pavonarii, ipsi etiam altilium custodes, accipere deberent. Lampertus igitur archipraesulatus amore vehementer animatus, quaecumque rex poposcerat, quanto cum dolore tribueret, ex hoc intelligere poteris, quod subsequens lectio declarabit.

58. Odelricum palatii comitem, quem praediximus, vinctum Berengarius tunc tenebat. Cumque [Col. 0830D] Lampertum archipraesulem constitueret, Odelricum ei, donec quid de eo deliberaret ageret, commendavit. Is autem pecuniae multae, quam pro episcopatu erogarat, non inmemor, hoc cum capto cepit de ejus infidelitate discutere.

59. Paucis denique interpositis solibus, rex Berengarius, nuntiis directis, Odelricum ad se venire praecepit. Quos hyronica hac responsione convenisse non dubium est: »Sacerdotis officio penitus carere debeo, si jugulandum quempiam in manus alicujus tradidero.« Intellexerant itaque nuntii hunc puplice [Col. 0831A] rebellasse, quem a rege sibi traditum absque ejus licentia noverant dimisisse [157 1Kb] . Qui regressi protinus ad regem, Terentianum illud [(90) 1Kb] pro responsione dederunt: Huic commendes, si quid recte curatum velis

60. Quo tempore Rodulfus rex superbissimus Burgundionibus imperabat. Cui in augmentum potentiae hoc accessit, ut potentissimi Suevorum ducis Bruchardi filiam, nomine Bertam, sibi conjugio copularet. Igitur Italienses, nuntiis directis, hunc venire, Berengarium vero expellere petunt.

61. Inter agendum autem contigit (an. 921) Hungarios Veronam his ignorantibus advenisse; quorum duo reges Dursac et Bugat amicissimi Berengario fuerant. Adelbertus denique marchio atque Odelricus [Col. 0831B] comes palatii, Gislebertus etiam comes, pluresque alii, dum in montanis Brixianae civitatis quae 50 miliariis Verona distat [158 1Kb] , conventicula ob Berengarii dejectionem haberent, rogavit Berengarius Hungarios, ut si se amarent, super inimicos suos irruerent. Hi vero, ut erant necis avidi, bellandi cupidi, a Berengario mox praeduce accepto, per ignotas vias a tergo hos usque adveniunt; tantaque illos tunc celeritate confodiunt, ut nec induendi quidem sumendive arma spatium habere quirent. Captis igitur cesisque multis, Odelricus palatii comes, qui se non [159 1Kb] viriliter defenderat, occiditur, Adelbertus autem marchio et Gislebertus vivi capiuntur.

62. Verum Adelbertus, ut erat vir non bellicosus [Col. 0831C] sed sagacitatis [160 1Kb] nimieque calliditatis, dum inruere Hungarios undique cerneret, essetque illi fugiendi spes omnis ablata, balteum armillasque aureas omnemque praeciosum abparatum projecit, vilibusque se militis sui induit vestimentis, ne ab Hungariis qui esset dinosceretur. Captus itaque sciscitatusque, quis esset, militis cujusdam militem se esse respondit. Rogavitque se ad vicinum castellum, vocabulo Calcinaria, duci, in quo parentes, qui eum redime rent, se habere asserebat. Ductus igitur, quia non agnitus, vilissimo praetio comparatur. Emit autem illum suus ipsius miles, nomine Leo.

63. Gislebertus denique, quia agnitus, flagellatus, vinctus, seminudus, ante regis Berengarii praesentiam ducitur. Enimvero dum ante eum sine femoralibus, [Col. 0831D] curta indutus endromade, ductus, regis ad pedes pronus concite caderet, in genitalium ostensione membrorum risu omnes emoririer. Rex autem, pietatis ut erat amator, misericordia quae ei nulla debebatur inclinatus, ei non, ut populus optavit, malum pro malo reddidit; verum confestim lotum obtimisque vestibus indutum, eum abire promisit. Cui et ait: »Jusjurandum a te nullum exigo, [Col. 0832A] fidei tuae te ipsum committo, si male contra me egeris, rationem redditurum Deo.«

64. Hunc denique ad propria redeuntem, regis gener Adelbertus ceterique qui cum eo simul rebelles extiterant, accepti immemorem benefitii, ob Rodulfum, ut adveniat, dirigunt. Profectus denique eodem Gislebertus, ante 30 dies eum Italiam adventare coegit. Qui susceptus [161 1Kb] ab omnibus, nil Berengario ex omni regno praeter Veronam dimisit; tenuitque totum per triennium viriliter regnum (an. 922 Jan.---926 Jul.).

65. Cum 12 sibimet horis homo placeat, displiceat, hoc modo diligat [162 1Kb] , illud mox aspernetur [163 1Kb] , qui fieri potest, ut omnibus semper aequanimiter placeat? Igitur infra triennium istud rex Rodulfus quibusdam [Col. 0832B] bonus, aliis gravis est visus. Unde factum est, ut totius regni media pars populi Rodulfum, media Berengarium vellet. Parant itaque civile non modicum bellum; et quoniam Wido, Placentinae civitatis episcopus, Berengarii partibus favebat, 12 longe Placentia miliariis juxta Florentiolam bellum constituunt [164 1Kb] .


Tum quam satis horrida pugna
Oritur civilis et atra,
Heu, quattuor ante Kalendas
Quater [165 1Kb] Sextilis; at ipse
Radios emergere Phoebus,
Bucina Mars cum strepit alta.
Gnato Pater ipse perhennem
Fert interitum, genitusque
[Col. 0832C] Perhimit patrem, dolor he [166 1Kb] quis?
Loetum parat ecce nepoti
Abavus, sternendus ab ipso;
Furiis pulsatus ab atris
Fratrem fodit eminus alter.
Berengarius ruit ipse
Medios rex per citus hostes,
Properans [167 1Kb] ceu fulgur ab alto,
Cancri grave sidus aristas
Deicit cum falce [168 1Kb] novellas.
Aliter non ferus et atrox
Miserum rex ipse Rodulfus
Deicit mucrone popellum.

66. Dederat rex Rodulfus Waldradam sororem suam, tam forma quam sapientia quae nunc usque [Col. 0832D] superest honesta matrona, conjugem Bonefatio comiti potentissimo, qui nostro post tempore [(91) 1Kb] Camerinorum et Spoletinorum extitit marchio. Hic, collecta multitudine, cum Gariardo pariter comite Rodulfo in auxilium venerat, atque, ut erat vir tam callidus quam audax, maluit potius cum suis in insidiis positus rei exitum expectare, quam primum belli impetum sustinere. Jamjam Rodulfi poene [Col. 0833A] omnes milites fugerant, et Berengarii, dato victoriae signo, colligere spolia satagebant, cum Bonefacius atque Gariardus, subito ex insidiis properantes, hos tanto levius quanto inopinatius sautiabant. Pepercerat Gariardus nonnullis, hasta eos et non ferro percutiens; Bonefatius vero, nulli parcens, inmensam fecerat stragem. Signum itaque victoriae Bonefacius concrepat, conveniuntque qui ex Rodulfi parte aufugerant, persequentesque Berengaricos, fugam illos inire cogebant. Berengarius vero ad non incognitum Veronae perrexit asilum. Tanta quippe tunc interfectorum strages facta est, ut militum usque hodie permagna raritas habeatur.

67. His ita peractis, regnum sibi rex Rodulfus potentissime subjugavit, Papiamque concite veniens, [Col. 0833B] congregatisque omnibus: »Quoniam, inquit, superni muneris largitate mihi contigit devictis hostibus regni solium adipisci, nunc cordi est vestrae me regnum Italicum fidei commendare, Burgundiamque patriam veterem visere.« Cui mox Italienses: »Si bonum tibi, inquiunt, videtur, praesto sumus.«

68. Igitur post Rodulfi regis abscessum, malo Veronenses accepto consilio, vitae insidiari Berengarii moliuntur; quod Berengarium non latuit. Tam sevi autem auctor ac repertor facinoris Flambertus quidam erat, quem sibi, quoniam ex sacrosancto fonte filium ejus susceperat, compatrem rex effecerat. Pridie vero quam pateretur, eundem ad se Flambertum venire praecepit. Cui et ait:

69. »Si mihi tecum hactenus non et multae et [Col. 0833C] justae causae [169 1Kb] amoris essent, quoquo modo, quae de te dicuntur, credi [170 1Kb] possent. Insidiari te vitae meae aiunt; sed non ego credulus illis. Meminisse autem te volo, quantecumque tibi accessiones et fortunae et dignitatis fuerint, eas te non potuisse nisi meis beneficiis consequi. Unde et hoc animo in nos esse debes, ut dignitas mea in amore atque in fidelitate tua conquiesscat. Neque vero cuiquam salutem ac fortunas suas tantae curae fuisse unquam puto, quanti mihi fuit honos tuus. In quo mea omnia studia, omnem operam, curam, industriam, cogitationem hujus civitatis omnem fixi. Unum hoc sic habeto: si a te mihi servatam fidem intellexero, non mihi tam mea salus cara, quam pietas erit in referenda gratia jucunda.«

[Col. 0833D] 70. His expletis, aureum non parvi ponderis poculum rex ei porrexit, atque subjunxit: »Amoris salutisque mei causa quod continetur, bibito [171 1Kb] ; quod continet, habeto.« Vere quippe et absque ambiguitate post potum introivit in illum Sathanas; quemadmodum et de Juda proditore Domini nostri Jesu Christi scriptum est: Quia post bucellam tunc introivit in illum Sathanas (Joan. XIII, 27).

[Col. 0834A] 71. Beneficii quippe praeteriti et praesentis immemor, insomnem illam regis in necem populos instigando pertulit noctem. Rex nocte illa, quemadmodum et solitus erat, juxta aeclesiam, non in domo quae defendi posset, sed in tuguriolo quodam manebat amoenissimo. Sed et custodes nocte eadem non posuerat, nichil suspicans etiam mali.


Se primum quatiens strepit
Gallus, cum vigiles facit
Mortales, solito sonat
Et pulsata Deo canit
Jam tunc aenea machina,
Invitatque docens bene
Loetheum [(92) 1Kb] grave spernere,
Laudes huic modo reddere,
[Col. 0834B] Qui vitam tribuit, dedit
Et nobis superam bene
Sanctam querere patriam;
Hic * rex eclesiam petit,
Ac laudes Domino canit.
Flambertus properans volat,
Quocum multa simul manus,
Ut regem perhimat bonum.
Rex horum vigil inscius,
Audit dum strepitum, nichil
Formidans, properat citus,
Hoc quid visere sit; videt
Armatas militum manus.
Flambertum vocat eminus.
Quid turbe est, ait, en bone
[Col. 0834C] Vir? quid nunc populus cupit
Armatus referens manus?
Respondit: Vereare nil.
Te non ut perhimat ruit,
Sed pugnare libens cupit
Hac cum parte, tuum petit
Mox qui tollere spiritum.
Deceptus properat fide
Rex hac, in medios simul
Tum [172 1Kb] [i. e. tunc] captus male ducitur;
A tergo hunc ferit impius
Romphea; cadit heu pius,
Felicemque suum Deo
Commendat pie spiritum!

72. Denique quam innocentem sanguinem fuderint [Col. 0834D] quantumque perversi perverse egerint, nobis reticentibus, lapis ante cujusdam aeclesiae januam positus, sanguinem ejus transeuntibus cunctis ostendens insinuat. Nullo quippe delibutus aspersusque liquore discedit.

73. Nutrierat sibi rex Berengarius familiariter lauteque juvenem, immo heroem quendam, Milo nomine, memoria satis ac laude dignum. Cujus si rex [Col. 0835A] fretus consiliis esset, fortunas sibi omnes non tantum adversari sentiret, nisi quia forte hoc divinae praevidentiae consilium fuit ut aliter fieri non posset. Is sane nocte eadem, qua rex deceptus est Berengarius, adhibitis sibi copiis, nocturnas ei vigiliarum custodias voluit exhibere. Rex vero promissionibus Flamberti deceptus, Milonem se non solum custodire non sivit, verum etiam atque etiam vehementer prohibuit. Milo autem, sicut vir fidelis et rectus, ac beneficii [Col. 0836A] sibi a rege conlati non immemor, quem defendere, quia defuit, non potuit, brevi [i. e. cito] acriter vindicare curavit. Tercia quippe post regis necem die, Flambertum sibique tam in nefario scelere coniventes, vi captos, suspendio vitam finire praecepit. Fuerunt sane in hoc viro nonnullae perfectaeque virtutes, que Deo propitio suis in locis, vita comite, silentio non tegentur.


[Col. 0835] EXPLICIT LIBER SECUNDUS ANTAPODOSEOS.



[LIBER TERTIUS.]



INCIPIUNT CAPITULA LIBRI TERTII.

[Col. 0835B] 1. De titulo hujus operis, cur dicatur Antapodosis.

2. Quod defunto Berengario et Rodulfo ab Italia discedente, Hungarii Italiam laniabant.

3. Metrica descriptio de Papiensi lamentabili exustione.

4. Quod Dei gladius non funditus Papiam destruxerit [173 1Kb] , sed misericordia ejus mirabiliter ab Hungariis liberarit.

5. Quod beati Siri, ejusdem civitatis patroni, sit meritis liberata.

6. Quod isdem beatus Sirus Papiam veniens, prophetie spiritu ejus afluentiam et Aquilegiae casum denuntiarit.

7. Cur Ermengarda [174 1Kb] post Adelberti viri sui necem tam potens extiterit.

[Col. 0835C] 8. Regi Rodulfo a Burgundia regresso, Ermengarda ei post paululum rebellis extitit et cum Italiensibus Papiam tenuerit.

9. Rodulfus rex cum exercitu Papiam [175 1Kb] tendit.

10. Quod Ermengarda calliditate sua hoc faceret, ut Rodulfus noctu suos desereret atque ad se transfuga fieret.

11. Quod mane facto re cognita Rodulfi milites Mediolanium fugerint.

12. Italienses ob Hugonem mittunt.

13. Rodulfus igitur in Burgundiam vadit, et Bruchardum [176 1Kb] socerum suum ad auxilium suum adducit.

14. Qua occasione Bruchardus Mediolanium sit profectus, et cur ibi honorifice susceptus de ejus [Col. 0835D] sit morte tractatum.

15. Bruchardus Mediolanio rediens Novariam venit, ubi et ab Italiensibus cum suis omnibus occiditur.

16. Post Bruchardi necem Rodulfus in Burgundiam fugiit, atque Hugo per Tyrrhenum mare in Italiam venit.

17. Italiensium nonnulli ad Pisam ei occurrunt, ubi et Johannis papae nuntii veniunt, quorum hortatu Papiam pergens rex efficitur.

18. De Widone regis Hugonis fratre, qui Tusciam [Col. 0836B] tunc tenebat, qui Marozotiam scortum Romanam uxorem habebat.

19. De plurimis Hugonis regis virtutibus, quas luxuria foedabat.

20. Quod idem rex Hugo duos filios tunc habuerit.

21. De eo quod rex Hugo Heinricum regem sibi amicum facit.

22. Quem nuntium rex Constantinopolim direxit Romano imperatori.

23. De duobus canibus imperatori directis qui eum laniare voluerunt.

24. Quam ob rem regis Hugonis nuntius ab imperatore sit mirifice susceptus.

25. De leone ferocissimo quem Romanos interfecit.

26. Qualiter Romanos primo delongaris et postmodum [Col. 0836C] pater vasilleos sit constitutus.

27. Focas domesticus cum Simeone Bulgariorum rege pugnans sponte fugiit, cum Romanon patrem vasilleos factum audit.

28. Qualiter Focas Constantinopolim veniens a Romano capitur, et lumine privatur.

29. De Simeone Bulgariorum rege, qui prius monachus et postmodum reus [(93) 1Kb] est factus.

30. De Romano qui filiam suam Helenam Constantino imperatori conjugem dedit.

31. Cur imperatores porphirogeniti dicantur.

32. Qualiter Basilius, interfecto domino suo Michahele imperatore, imperator sit factus.

33. De eo quod Dominus noster Jesus Christus per visionem [177 1Kb] de morte Michahelis Basilium [Col. 0836D] terruerit.

34. De poenitentia Basilii et aeclesia miro opere ob reatum facta.

35. Qualiter Romanos principes sit allocutus et ex patre vasileos imperator sit factus.

36. Quod Romanos ex humili sit natus prosapia.

37. Romanos filium suum Christophorum imperatorem facit, et injuste Constantino domino suo eum praeponit.

38. Qualiter inter imperatorem Romanon et Simeonem pax sit constituta.

[Col. 0837A] 39. De Walperto et Gezone Papiensibus, qui seditionem contra regem Hugonem fecerunt.

40. Quod humili sint a rege legatione decepti.

41. Post modicum Walpertus capite truncatur, Gezo umine privatur.

42. De Ildoino episcopo et Raterio monacho, quorum Ildoinus per Hugonem regem Mediolanii archiepiscopus, Raterius Verone episcopus constituitur.

43. Qualiter Johannes papa sit captus, custodie traditus, ibique defunctus, et quis post eum fuerit ordinatus, et quod Wido moritur et Lambertus marchio constituitur.

44. De munitione in ingressu Romane urbis posita, in qua rex Hugo susscipitur, a qua et turpiter [Col. 0837B] non multo post per Albericum ejicitur.

45. Quod divina hoc dispositione sit factum.

46. Qualiter et cur rex Hugo [178 1Kb] Lambertum fratrem [Col. 0838A] suum coeperit, et consilio Bosonis fratris sui eum excecaverit, cui et marcam dedit.

47. Rex Hugo jusjurandum a Rodulfo rege accipit, atque Heinricum regem sibi amicum muneribus facit.

48. Arnaldus dux Bagoariorum Milonis comitis et Raterii episcopi hortatu in Italiam properat; cui rex Hugo festinus obviat.

49. De Bagoariis ab Hugonis regis militibus interfectis.

50. Cur Milo Arnaldum deseruerit ac regem Hugonem adierit.

51. Arnaldus, expugnata munitione quae Veronae erat, in Bagoariam redit.

52. De Verona regi Hugoni reddita, et de Raterio [Col. 0838B] episcopo capto, et libro suo facete satis composito.


[Col. 0837] EXPLICIUNT CAPITULA.



INCIPIT LIBER TERTIUS. BIBLOS C.

[Col. 0837B] 1. Operis hujus titulum, pater sanctissime, satis te mirari non ambigo. Ais forte: Cum virorum illustrium actus exhibeat, cur , antapodosis, ei inseritur titulus? Ad quod respondeo [179 1Kb] : Intentio hujus operis ad hoc respicit, ut Berengarii hujus, [Col. 0837C] qui nunc in Italia non regnat sed tyranizat, atque uxoris ejus Willae, quae ob inmensitatem tyrannidis secunda Jezabel, et ob rapinarum insacietatem Lamia proprio apellatur vocabulo, actus designet, ostendat, et clamitet. Tanta enim mendatiorum jacula, tanta rapinarum dispendia, tanta impietatis molimina in me et domum meam, cognationem et familiam, gratis exercuere, quanta nec lingua proferre nec calamus praevalet scribere. Sit igitur eis praesens pagina antapodosis, hoc est retributio, dum pro calamitatibus meis , asevian, id est impietatem eorum, praesentibus futurisque mortalibus denudavero. Nec minus etiam sanctissimis et fortunatis viris pro collatis in me beneficiis antapodosis erit. Ex memoratis sane aut memorandis [Col. 0837D] nullus invenitur aut rarus, hoc uno, Berengario [180 1Kb] scilicet impio, exepto, quorum non beneficiis genitores aut genitus vehementer gratularemur. Denique quod , en ti echmalosia, hoc est in captivitate seu peregrinatione, libellulus hic conscriptus dicatur, praesens indicat exulatus. Coeptus quippe in Frankenenvurd, qui est 20 miliariis locus Magontia distans, in Paxu insula [(94) 1Kb] , nongentis et eo amplius Constantinopolim miliariis distans, usque hodie exaratur. Sed redeamus ad rem.

2. Rege Berengario defuncto (an. 924, Mart. 12) atque absente Rodulfo, Hungariorum rabies Salardo [Col. 0838B] praeduce totam per Italiam dilatatur, adeo ut muros Papiensis civitatis vallo circumdarent, ac defixis per girum tentoriis, exeundi aditum civibus prohiberent. Qui cum his viribus non resistere possent peccatis promerentibus, nec munere mulcent.


[Col. 0838C] Versus.


3. Clarus ab infuso discedens sidere Phoebus [181 1Kb]
Zodiaci primum solito conscendere sidus
Incipit, et gelidas dissolvere colle pruinas,
Aeolus atque suos binos bis mittere flatus,
Ungrorum [182 1Kb] furibunda manus cum gaudet in urbem
Flatibus Aeoliis adjuta infundere flammas.
Spiritibus validis parvus diffunditur ignis;
Nec juvat Hungarios solis hos urere flammis,
Undique conveniunt, mortemque inferre minantur,
Confodiunt telis, calidus quos terruit ignis.
Uritur infelix olim formonsa Papia!
Vulcanusque suos attollens flatibus artus,
Ecclesias patriamque simul conscendit in omnem.
[Col. 0838D] Extinguntur matres, pueri, innuptaeque puellae ypermetrus versus.
Sancta catervatim moritur catecumina ples [(95) 1Kb] tunc,
Presul in urbe sua hac moritur sanctusque sacerdos,
Nomine qui proprio bonus est dictusque Johannes.
Quod fuerat longo thecis in tempore clausum,
En jacet, hoc aliena manus ne tangeret aurum,
Atque per inmensas dissolvitur igne cloacas.
Uritur infelix olim formonsa Papia!
Cerneret [sc. qui adesset] argenti rivos, paterasque micantes,
Corpora majorum passim conbusta virorum
[Col. 0839A] Jaspidis hic praecium viridis rutilique topazii
Spernitur, et saphyrus [183 1Kb] pulcherque berillus;
Institor heu faciem nullus tunc flectit ad aurum.
Uritur infelix olim formonsa Papia!
Lucidus inmensas eripit nec fonte carinas
Ticinus, sentina simul diffunditur igne.
Usta est infelix olim formonsa Papia

anno Dominicae incarnationis 92, IV. Idus Mart., indictione 12, sexta feria, hora tertia. Quorum memoriam piae recordationis affectu, qui eodem combusti sunt, vos et quicumque legeritis, faciatis, vehementer exoro.

4. Verum piissimi omnipotentisque Domini, cui propheta misericordiam et juditium concinit, cujusque misericordia plena est terra, usque ad consummationem [Col. 0839B] gladius non desevit. Nam etsi peccatis promerentibus est exusta, non tamen inimicorum manibus tradita. Impleturque quod rex et propheta cantat: »Numquid in aeternum projiciet Deus? aut non apponet, ut complacicior sit adhuc? aut in finem misericordiam suam abscidet, a generatione in generationem? Aut obliviscetur misereri Deus? aut continebit in ira sua misericordias suas?« (Psal. LXXVI, 8.) Itemque ei alius propheta dicit: »Cum iratus fueris, misericordiae recordaberis (Habac. XIII, 2).« Reliquiae igitur quae supererant [184 1Kb] , Hungariis non inviriliter resistebant; adeo ut letabundi canerent cum Propheta: »Haec est inmutatio dexterae Exelsi (Psal. LXXVI, 11) [(96) 1Kb] .«

5. Accessit ad hoc magnumque juvamen praebuit [Col. 0839C] sanctissimi [185 1Kb] patris nostri doctorisque egregii beati Siri, cujus in praefata urbe requiescunt exuviae [186 1Kb] intercessio gloriosa. Ac ne ejus vaticinium falleretur, praedicta urbs Papia, ut caderet, est inpulsa, verum misericorditer a Domino liberata. Missus equidem praedicationis gratia a beato Hermagora, evangeliste Marci discipulo, Papiam beatissimus pater, hujusmodi eam propheciae spiritu praesagio honoravit:

6. »Delectare gaudiis, urbs Papia, quia veniet tibi ab externis montibus exultatio. Non vocaberis minima, sed copiosa in finitimis civitatibus.« Et ut hoc ejus vaticinium firmius crederetur, Aquilegiae non ignotae civitatis casum hac eadem hora sermone hujusmodi nuntiavit: »Ve tibi, Aquilegia, quia cum [Col. 0839D] impiorum incesseris manus, destrueris, nec ultra reaedificata consurges.« Quod ita esse completum, visibus patens ratio manifestat. Aquilegia namque, praedives atque inmensa olim civitas, ab impiissimo Hunorum rege Attila capitur ac funditus dissipatur, nec ulterius [187 1Kb] , ut in praesentiarum cernitur, elevatur; Papia vero, ut vir sanctissimus dixerat, copiosa et apellatur et cernitur; non solum quippe [Col. 0840A] praecellit vicinas, sed et longe positas opibus civitates. Quid alias memorem, cum insignis ipsa totoque orbe notissima Roma huic inferior esset, si praeciosa beatissimorum apostolorum corpora non haberet? Patet igitur, quod hanc intercessio beatissimi patroni nostri Siri eripuit, qui eam tam veridico ac praecioso praesagio honoravit. Exusta denique Papia, factaque totam per Italiam non modica praeda, Hungarii ad propria revertuntur.

7. Hoc eodem tempore defuncto Adelberto, Eporegiae civitatis marchione, uxor ejus Hermengarda, Adelberti praepotentis Tuscie marchionis et Bertae filia, totius Italiae principatum obtinebat. Causa autem potentiae hujus hec erat, quoniam, quod dictu etiam foedissimum est, carnale cum omnibus, non [Col. 0840B] solum principibus, verum etiam ignobilibus, commercium exercebat.

8. Per id [188 1Kb] tempus rex Rodulfus Burgundia rediens in Italiam venit, defunctoque Berengario, regnum potenter obtinuit. Post aliquot autem dies Italienses omnes coeperunt inter sese dissidere. Zelo quippe non modico propter Hermengardae pulcritudinem juxta carnis hujus putredinem trahebantur, eo quod ea stuprum aliis praebebat, aliis denegabat. Unde factum est, ut praedives Mediolanensis archiepiscopus nonnullique alii regis Rodulfi partibus faverent; cum Hermengarda vero tot simul rebelles aderant, quod ipsam etiam regni caput Papiam regi non inviriliter prohiberent.

9. Factum est autem, ut rex Rodulfus, collectis [Col. 0840C] copiis, Papiam tenderet. Castrametatus vero miliario ab urbe, eo in loco quo Ticinus simul magnusque ille Padus conveniunt,---in cujus Maro sic laudibus canit [(97) 1Kb] ,

Fluviorum rex Heridanus;
Itemque [(98) 1Kb] .

Corniger Hesperidum fluvius regnator aquarum.

10. Hermengarda, ut non incallida, Rodulfo regi hujusmodi noctu per memorati alveum fluvii mandata transmittit: »Si te perdere vellem, jam longo ex tempore extinctus esses. Tui quippe omnes te deserere meque ardenter adire, si meum modo adsit velle, contendunt. In his enim es locis, in quibus captus vinctusque esses, si eorum jamdudum consiliis paruissem.« Talibus rex legationibus non solum [Col. 0840D] credulus, verum etiam territus, nuntiis remissis, se acturum quicquid ea consuleret, remandavit. Nec mora, sequenti nocte rex Rodulfus clam custodibus, dimissis omnibus, dimisso tentorio, lecto etiam bene composito, lintrem ingressus suos deseruit, atque ad Hermengardam quantocius properavit.

11. Igitur mane facto, magno cum silentio regis milites tentorium circuibant. Venientibus vero principibus, [Col. 0841A] non parva inter eos admiratio erat, cur insolito rex hora hujusmodi dormitaret. Cumque strepitu, ut spadones quondam Holofernem, evigilare niterentur, nullum, quemadmodum ipse [sc. Olofernes], omnino dabat responsum. Introeuntibus autem tentorium nichilque repperientibus, raptum hunc alii, interfectum alii clamitabant. Nemo tamen, quod transfuga fieret, ullo modo animadvertere poterat. Verum hac dum admiratione fluctuarent, nuntius venit qui diceret Rodulfum regem super eos cum adversariis eorum velle irruere. Qui mox animo consternati, tam celeri coeperunt fuga discedere, ut non hos currere, sed, si videres, diceres transvolare.

12. Cumque Mediolanium, tutum scilicet ad locum, pervenissent, consensu Lampertus archiepiscopus [Col. 0841B] omnium Hugoni, potentissimo et sapientissimo Provincialium comiti, mandat ut in Italiam veniat regnumque Rodulfo auferat sibique potenter obtineat. Erat enim longo ex tempore multis argumentis et ipse periclitans [i. e. temptans], si forte regnum posset obtinere Italicum. Hic enim et Berengarii jam nominati regis tempore cum multis in Italiam venerat; sed quia regnandi tempus ei nondum advenerat, a Berengario territus est atque fugatus.

13. Rodulfus denique cum infidelitate suorum praenominatos adversarios superare non posset, in Burgundiam profectus (an. 926), Bruchardo Suevorum duci, cujus sibi filiam conjugio copularat, denuntiat, ut sui in auxilium veniat. Qui collectis copiis, cum Rodulfo confestim in Italiam est profectus. [Col. 0841C] Cumque Eporegiam pervenissent, Rodulfum Bruchardus ita convenit:

14. »Ipse ego ut legationis obtentu Mediolanium proficiscar, non absurdum videtur. Hac enim occasione urbem explorare, atque eorum potero cognoscere voluntatem.« Profectus denique, cum jam Mediolanium pervenisset, priusquam urbem ingrederetur, ad beati ac praeciosi martyris Laurentii ecclesiam orationis gratia declinavit; sed, ut aiunt, non tantum peticionis gratia, quantum alterius rei gratia. Dicunt enim quia prope civitatem est ecclesia, miro atque praecioso opere fabricata, eum ibidem munitionem constituere velle, qua non solum Mediolanenses sed et plures Italiae principes cohercere decrevisset. Inde vero exiens, cum juxta murum [Col. 0841D] civitatis equitaret, lingua propria, hoc est Teutonica, suos ita convenit: »Si Italienses omnes uno uti tantummodo calcari, informesque non fecero caballicare equas, non sum Bruchardus; fortitudinem siquidem muri hujus seu altitudinem, qua se muniri confidunt, nichili pendo; jactu quippe lanceae meae adversarios de muro mortuos praecipitabo.« Haec autem eo dicebat, quoniam neminem adversariorum suae ibi linguae gnarum esse putabat. Verum suo omine non bono quidam istic aderat, quamquam [Col. 0842A] pannosus despectus, ejus tamen loquelae scius, qui horum omnium Lamperto archipraesuli celer factus est nuntius. Qui ut erat ingenio callens, Bruchardum non despexit, sed malo animo eum suscipiens, mirabiliter honoravit; sed et inter cetera hoc quasi ei privilegio amoris concessit, cervum quatinus suo in brolio venaretur [189 1Kb] , quod nulli umquam nisi karissimis magnisque cessit amicis. Lampertus interea Papienses omnes nonnullosque Italiae principes ad Bruchardi necem invitat, eumque tamdiu retinuit, donec omnes qui occidere illum deberent congregatos esse posse speraret.

15. Factum est igitur ut, Bruchardo Mediolanio discedente, Novariam die perveniret eadem. Cumque isthic, nocte transacta, diluculo surgeret Eporegiam [Col. 0842B] tendens (April. 29), Italicae super eum irruentes subito apparuere phalanges. Quas contra ut vir bellicosus properat, verum mox fugam inceptat. Et quoniam secundum beati Job sententiam, terminus ejus constitutus preteriri non poterat (Job XIV, 5), et quia fallax equus ad salutem (Psal. XXXII, 17,) in fossam, quae muros circuit civitatis, equus decidens eum projecit. Quo et ab irruentibus Ausoniis lanceis confossus, vitam morte commutavit. Sui denique hoc videntes, quoniam alio non poterant, intra ecclesiam sanctissimi confessoris Christi Gaudentii fugiunt. Ausonii itaque, ut ex Bruchardi minis non mediocriter inflamati atque indignati, ecclesiae fores frangunt, omnesque in ea repertos sub ipso etiam altari confodiunt.

[Col. 0842C] 16. Quod Rodulfus ut audivit, Italiam dereliquit, et Burgundiam percitus petiit. Hec itaque dum aguntur, Hugo, Arelatensium seu Provincialium comes, navim conscenderat, et per Tyrenum mare in Italiam festinabat. Deus itaque, qui hunc in Italia regnare cupiebat, prosperis eum flatibus brevi Alpheam, hoc est Pisam, quae est Tussciae provinciae caput, duxerat; de qua sic Maro [(99) 1Kb] Alpheae ab origine Pisae.

17. Cumque eodem pervenisset, adfuit Romani papae, Johannis scilicet Ravennatis nuntius [190 1Kb] . Adfuerunt etiam poene omnium Italiensium nuntii, qui hunc, ut super ipsos regnaret, modis omnibus invitabant. Is autem, ut erat longo hoc ex tempore cupiens, Papiam percitus venit, cunctisque coniventibus [Col. 0842D] regnum suscepit (Jul. 9). Post paululum Mantuam abiit, ubi et Johannes papa ei occurrens, foedus cum eo percussit.

18. Quo tempore Berta matre regis ipsius Hugonis mortua, Wido, filius ejus, quem ex Adelberto genuerat sicut praediximus, Tussciae marcam tenebat [191 1Kb] , qui Maroziam scortum Romanam sibi uxorem acceperat.

19. Fuit autem rex Hugo non minoris scientiae quam audatiae, nec infirmioris fortitudinis quam [Col. 0843A] calliditatis; Dei etiam cultor sanctaeque religionis amatorum amator; in pauperum necessitatibus curiosus; erga aeclesias valde sollicitus; religiosos phylosophosque viros non solum amabat, verum etiam fortiter honorabat. Qui etsi tot virtutibus clarebat, mulierum tamen illecebris eas fedabat.

20. Hic ex Francorum genere Teutonicorum uxorem acceperat nomine Aldam, quae filium ei genuerat nomine Lotharium. Habuerat sane tunc temporis ex quadam muliere nobilissima, vocabulo Wandelmoda, filium nomine Hubertum, qui nunc usque superest et Tusciae provintiae princeps potens habetur. Cujus acta Deo propitio, suis in locis exponentur.

21. Hugone igitur rege constituto, sicut vir prudentissimus, [Col. 0843B] ubiubi terrarum coepit nuntios suos dirigere, multorumque regum seu principum amicitiam quaerere, Heinrici praesertim famosissimi regis, qui, ut supra memoravimus, Bagoariis, Suevis, Lotharingiis, Francis atque Saxonibus imperabat. Hic etiam Sclavorum gentem innumeram subjugavit sibique tributariam fecit; primus etiam hic Danos subjugavit sibique servire coegit, ac per hoc nomen suum multis nationis [192 1Kb] celebre fecit.

22. Rex igitur Hugo cum reges sibimet ac principes amicos circumcirca adquireret, studuit et Achiviis nomen suum longe a nobis positis notum facere. Imperabat vero his tunc temporis memoria satis et laude dignus Romanos imperator, liberalis, humanus, prudens ac pius; cui cum propter morum [Col. 0843C] probitatem, tum propter linguae urbanitatem genitorem meum dirigit nuntium.

23. Qui cum eodem pervenisset, inter caetera, quae imperatori Romano rex Hugo munera miserat [193 1Kb] , hujusmodi duos canes adduxit, quales in eadem non sunt aliquando patria visi. Qui dum ante imperatorem adducti fuissent, nisi multorum brachiis tenerentur, eum protinus morsibus laniarent. Puto enim, quia dum hunc Grecorum more teristro [(100) 1Kb] opertum habituque insolito viderunt indutum, non hominem sed monstrum aliquod putaverunt.

24. Denique magno cum honore ab eodem susceptus [194 1Kb] est imperatore. Nec tam pro rei novitate aut munerum magnitudine, quantum quoniam dum praefatus genitor Tessalonicam venisset, Sclavorum [Col. 0843D] quidam, qui rebelles Romano imperatori extiterant terramque ejus depopulabant, super eum irruerunt. Verum Dei actum est pietate, ut duo eorum principes vivi, nonnullis mortuis, caperentur. Quos dum praesentaret imperatori, inmensa est affectus laeticia, magnoque ab eo genitor munere datus, ad Hugonem regem, qui se istuc transmiserat [195 1Kb] , rediit laetus. Post reditum vero ejus, paucis interpositis solibus, langore correptus, monasterium petiit sanctaeque [Col. 0844A] conversationis habitum sumpsit; in quo post dies 15 mortuus, me parvulo derelicto, migravit ad Dominum. Nunc autem quoniam imperatoris , id est Romani, mentio facta est, quis fuerit qualiterve ad imperii culmen pervenerit, hic non absurdum mihi videtur inserere [196 1Kb] .

25. Imperante Leone, Constantini hujus genitore, imperator iste, quamquam , ptochos, id est pauper, ab omnibus tamen , chrisimos, id est utilis, habebatur. Erat autem ex mediocribus ipsis qui navali pugna stipendia ab imperatore acceperant. Qui cum sepius et iterum , is tin machin, id est in pugna, nonnulla , chrisimotata, id est utilia, faceret, a sibi praeposito adeo [197 8Kb] , , [Col. 0844B] etimithi opos protocaravos, id est honoratus est, ut primus navium fieri mereretur. Quadam autem nocte, dum exploratum Saracenos abiret, essetque eodem in loco palus atque arundinetum non modicum, contigit leonem ferocissimum ex arundineto prosilire, cervorumque multitudinem in paludem dimergere, unumque eorum capere, sicque [198 1Kb] ventris rabiem mitigare. * , Romanos de ton auton psofon acuon ediliasen sfodra, id est Romanos [199 1Kb] autem eorum sonitum audiens, timuit valde. Putavit enim Saracenorum multitudinem esse, qui se conspectum fraude aliqua vellent perhimere. , orthru de vatheos, id est mane autem primo exurgens, cum diligentissime cuncta consideraret, [Col. 0844C] conspectis vestigiis, , eutheos, id est statim quid hoc esset, agnovit. Leone itaque in arundineto commorante, , Romanus Grecum ignem, qui nullo praeter aceti liquore extinguitur, undique per arundinetum jactare praecepit. Erat autem in arundineto acervus in arundinibus plenus, in quem leo confugiens, illo est ab igne salvatus. Ventus quippe contraria ex parte flans, ignem, ne ad acervum usque perveniret, ammovit. Romanos praeterea post ignis extinctionem uno tantum cum assecula, ensem solum dextra, sinistra autem pallium gestans, locum omnem peragrans lustrat, si forte os ex eo vel signum aliquod repperiret. Jam vero cum in eo esset, ut nichil inveniens repedaret, qui hoc monstri esset, quod acervus ille sit ab igne salvatus, [Col. 0844D] studuit visere. Cumque duo propter [i. e. juxta] assisterent, secumque rebus ex nonnullis confabularent, leo eos tantum audivit, quoniam quidem ob caligantes oculos , para to capno, quod est ob fumum, videre non potuit. Volens igitur leo animi sui furorem, quem ab igne conceperat in hos evomere, saltu rapidissimo, qua illorum voces audierat, eos inter prosiliit. Romanos vero, non ut suus assecula pavitans, sed ea potius mente consistens, [Col. 0845A] ut etsi fractus caderet orbis, inpavidum ruinae ferirent [(101) 1Kb] , pallium, quod manu gestabat, leonis inter brachia misit. Quod dum pro homine leo disscerperet, Romanos totis hunc a tergo viribus inter clunium junturas [200 1Kb] ense percussit. Qui dissotiatis divisisque crucibus [201 1Kb] quia stare non potuit, poenitus cecidit. Leone igine interfecto, Romanos seminecem asseculam suum solo stratum eminus vidit, quem et vocare voce praecipua cepit. Sed cum nullum daret omnino responsum, isdem Romanos propter eum adstitit, pedeque pulsans: , , , , égire ipen athlie ke talepore mi [202 1Kb] fobu, id est Surge, dixit, miser et [203 1Kb] miser, noli timere! Qui consurgens, prae admiratione, dum leonis immanitatem conspiceret, [Col. 0845B] non habuit ultra spiritum. , exeplissonto de pantes peri tu Romanu tauta acusantes, id est stupebant autem omnes de Romano haec audientes. Unde factum est, ut tam pro caeteris quamque pro praeclaro praesenti hoc facinore non multo post a Leone imperatore tanto donaretur honore, * , opos panta plia, id est, ut omnes naves in manibus essent suis, ejusque jussionibus oboedirent.

26. Leo denique, Grecorum piisimus imperator, cujus supra fecimus mentionem, corporis humani debitum solvens viamque carnis universae ingrediens (an. 912), regni sui heredem Alexandrum, fratrem germanum, ubicumque suum Constantinum, [Col. 0845C] qui nunc superest et feliciter regnat, parvulum, et ut Greci aiunt , alalon, id est non loquentem, dereliquid. Quibus ad tuendum palatium tutandamque rem privatam, ut istic moris est, eunuchum officio parakinumenon [(102) 14Kb] dedit, Focan vero , domesticum majorem, hoc est terrestris ducem exercitus, fecit. Romanon autem, non claro natalium hortu sed cordis magnanimitate, [204 1Kb] , delongarin tis ploos, hoc est navalis exercitus principem, ordinavit. Alexander post modicum defunctus, soli Constantino parvulo imperium dereliquit (an. 913). Denique tempore quo magnus imperator Leo migravit ad Christum, praefatus Focas domesticus, terrestris dux exercitus, contra Simeonem Bulgariorum regem copias duxerat, [Col. 0845D] eique Constantinopolim venire cupienti non inviriliter repugnarat [205 1Kb] . Romanos vero, ut non incallidus, audito imperatorum, Leonis scilicet atque Alexandri, interitu, haud longe ab urbe collecto classium exercitu fuit, atque in insulam parvam juxta [Col. 0846A] Constantinopolim, ita ut e palatio [206 1Kb] videri poene posset, ratibus collectis advenit (an. 919). Ad palatium autem minime transfretavit, laudes juxta consuetudinem Porphyrogenito minime decantavit. Que res eunucho parakinumeno cunctisque Constantinupoleos principibus stuporem timoremve parvum non adtulit. Internuntiis itaque, quid hoc monstri sit, quod regem non adierit [207 1Kb] laudesque debitas non persolverit, siscitatur [208 1Kb] . Hisque a Romano respondetur, quod propriae vitae timens palatium declinarit; et adjecit, quod si parakinumenos caeteris cum principibus se non adiret, vitamque illi et honorem jurejurando promitteret, mox se ad Cretensium Saracenorum regem conferret, regnumque Argivorum sui auxilii fortitudine debellaret. Quod quam callide [Col. 0846B] dixerit, exitus declarabit. Igitur quod prefati sumus, principes terrore compulsi, ignorantes quod lateret anguis in herba, omnes hunc fiducialiter adeunt, quod mandaverat gratanter cupientes implere. Quos omnes, non malo consilio accepto, projectos in sentinam ligat; sicque securus ad urbem magno cum comitatu festinat, iis, quos suspectos habuerat, palatium purgat, suae parti paroentes [209 1Kb] [(103) 1Kb] ibi collocat: rectorem, magistros, patricios, logothetim, eparchon, kitonitas, cubicularios, protospatharios, spatharios, spatharocandidatos, parathalassitin suos facit; caeteros, ut diximus, abdicat. Qui etiam ut coeptum opus firmius patraret, cum Porphyrogeniti matre , Zoi [210 1Kb] nomine, veneria est dulcedine junctus [211 1Kb] . Tota mox civitas coronatur, et Romanos [Col. 0846C] pater vasilleos ab omnibus apellatur.

27. Pugnanti praeterea cum Bulgariis Foca domestico, qui et ipse pater vasilleos ardenter fieri cupiebat, ipso in bello de hostibus jam triumphum tenenti, quid a Romano actum sit nuntiatur. Qui mox animo consternatus nimioque dolore compulsus, victoriae signum quo hostes insequebatur projecit, terga vertit, fugam suos inire fecit. Reparant itaque Bulgarii Simeonis hortatu animos, et quos prius adverso Marte fugerant, prospero postmodum insecuntur, tantaque tunc Achivorum strages efficitur, ut longo post tempore campus plenus ossibus videretur.

28. [212 1Kb] Omni denique cum festinatione jam nominatus Focas domesticus Constantinopolim redit; palatium ingredi cupit, vi et non arte pater vasilleos [Col. 0846D] fieri satagit. Sed quia vis consilii expers mole ruit sua, et ut Flaccus dicit [(104) 1Kb] ,

Dii temperatam provehunt in majus,
a Romano domesticus iste capitur, atque utroque lumine privatur. Bulgariis non minima vis augetur, [Col. 0847A] hisque Grecos depopulandi vicissitudo dupla rependitur.

29. Hunc etenim Simeonem emiargon, id est semigrecum, esse aiebant, eo quod a puericia Bizantii Demostenis rhetoricam Aristotelisque silogismos didicerit. Post haec autem, relictis artium studiis, ut aiunt conversationis sanctae habitum sumpsit. Verum paulo post regnandi cupiditate deceptus, ex placida monasterii quiete in seculi procellam transivit, elegitque potius apostatam Julianum, quam beatissimum Petrum coelestis regni sequi clavigerum. Qui duos filios habuit, unum nomine Bajanum, alterum, qui nunc usque superest potenterque Bulgariis principatur, nomine Petrum [(105) 1Kb] . Bajanum autem adeo foere [213 1Kb] magicam [Col. 0847B] didicisse, ut ex homine subito fieri lupum quamvecumque cerneres feram.

30. Romanos praeterea eodem, quo pater vasilleos constitutus [214 1Kb] est anno, filiam suam Helenam imperatori parvulo, domino suo, Constantino Porphyrogenito conjugem dedit. Porphyrogenitum autem non in purpura, sed in domo quae Porphyra, ut superius scripsimus, natum apello. Et quoniam res processit in medium, quid de hujus Porphyrogeniti genesi audivimus proferre iterum [215 1Kb] non pigeat, quemadmodum et in priori libro eisdem verbis tytulo 6, 7, 8, 9, 10, scriptum repperies.

31. Constantinus imperator augustus, ex cujus nomine Constantinopolis est sortita vocabulum civitas, , ton icon tuton, domum istam, [Col. 0847C] edificare jussit, cui Porphyra nomen imposuit; voluitque successuram nobilitatis suae subolem isthic in lucem prodire, quatinus qui suo ex stemate nascerentur, luculenta hac apellatione Porphyrogeniti dicerentur. Unde et hunc Constantinum, Leonis imperatoris filium, ex ejus sanguine nonnulli dicunt originem ducere. , tis geneseos de autu alitia auti estin, id est generationis autem huius veritas hec est.

32. Basilius imperator augustus, avus hujus, Macedonia humili fuerat prosapia oriundus, descenditque Constantinopolim paupertatis jugo, ut cuidam serviret igumeno, id est abbati. Igitur imperator qui tunc temporis erat, Michahel nomine, cum [Col. 0847D] orationis gratia ad monasterium illud, in quo hic ministrabat, descenderet, vidit hunc praeter forma ceteros egregia, accitumque ton igumenon, rogavit, ut se donaret hoc puero; quem suscipiens in palatio, cubicularii [216 1Kb] donavit offitio. Tantae denique post paululum potestatis est factus, ut alter ab omnibus imperator sit apellatus. Verum quia omnipotens Deus servos suos justa visitat vult quacumque censura [217 1Kb] , hunc imperatorem sanae mentis [Col. 0848A] [218 1Kb] ad tempus non esse permiserat, ut quo hunc gravius premeret in infimis, eo misericordius remuneraret in summis. Nam, ut fertur [219 1Kb] , hujus tempore passionis familiares etiam [220 1Kb] capitis jusserat subire sententiam. Quos tamen ad sese rediens hoc pacto requirebat, ut nisi quos jugulare jusserat redderentur, pari ipsi qui hoc effecerant sententia damnarentur. Hoc igitur terrore quos damnare jusserat, servabantur. Sed cum hoc sepius et iterum Basilio faceret, hujusmodi a sibi obsequentibus, pro nefas, accepit consilium: »Ne forte insana [221 1Kb] regis jussio aliquando ex industria a te non diligentibus, immo hodio habentibus, impleatur, eum tu potius occidito, atque imperialia sceptra suscipito [222 1Kb] .« Quod sine dilatione, cum terrore compulsus, tum regnandi [Col. 0848B] cupiditate deceptus, complevit. Hoc itaque interfecto, factus est imperator Basilius.

33. Denique parvo transacto tempore, huic Dominus noster Jesus Christus per visionem apparuit, domini hujus imperatoris dexteram, cujus hic necis auctor extiterat [223 1Kb] , tenens, eumque ita conveniens: »Basili, ut quid interfecisti dominum tuum hunc Michaelem imperatorem?« Expergefactus itaque, tanti se reum novit esse reatus, moxque ad sese rediens, quod super hoc faceret, cogitabat.

34. Confortatus itaque hac Domini per prophetam salubri et vere acceptabili promissione, quoniam in quacumque die peccator ingemuerit, salvus erit (Ezech. XXXIII, 12), cum lacrimis et gemitibus se peccatorem, se sanguinis innocentis effusorem esse, [Col. 0848C] confitebatur. Bono autem consilio accepto, amicos sibi de mamona iniquitatis effecerat, ut quos hic temporalibus subsidiis consolaretur, eorum praecibus ab aeterno gehennae incendio liberaretur. Fabricavit autem praecioso et mirabili opere juxta palatium orientem versus ecclesiam in honorem summi et celestis militiae principis [224 1Kb] et archangeli Michahelis, qui Grece archistratigos, hoc est miliciae princeps, apellatur. Ecclesiam autem ipsam nean, hoc est novam, alii vocant, alii vero ennean, quod nostra lingua novennalem sonat, apellant, eo quod ibidem aecclesiasticarum horarum machina novem pulsata ictibus sonet.

35. Secundo itaque quo Romanos pater vasilleos constitutus est anno convocatos ad sese principes [Col. 0848D] ita convenit: »Romane dignitatis archontes, id est principes, quoniam vobis consultis non solum, inquam, pater vasilleos sum constitutus, verum etiam sanctissimi imperatoris fidelitati glaucopis Helenae, id est virides oculos habentis, conjunctione sotiatus, hoc aliquo imperialis ornatus inditio monstrari dignum reor in corpore, quod celebratur a populis ex dignitatis nomine.« Judicatum denique a populo communique decretum est consilio, ut quia [Col. 0849A] tantae dignitatis erat, et feucolenon, id est, alba brachia, Helenan filiam suam imperiali dignitati copularat, rubricatarum pellium caligis, ut isthic imperatorum moris est, uteretur. Sed nec hoc quidem satis ei visum fuit. Equidem post unius anni sinaxin, cum amplioris jam potentie esset, talibus adgreditur eosdem sermonibus principes: »Quoniam communi vestro juditio est definitum imperialibus me uti caligis, , perifanestati, id est nobilissimi heroes, vestrae auctoritatis benivolentia quae contulistis, videntur mihimet , aglaa apina, id est praeciosa dona, diligentius vero consideranti visum est mihi histrionum mimorumve more incedere, qui ut ad risum facile turbas illiciant, [Col. 0849B] variis sese depingunt coloribus. Risum denique aliis non solum, sed mihi etiam ipsi moveo, dum pedibus imperatorem, capite communem imitari videar plebem [225 1Kb] . Nam quae comoedia? mimus quis melior? Igitur aut coronam praebete, aut caligas imperiales, quis ridiculus [226 1Kb] populo videor, auferte.« Hoc plane dicto, magis autem qua cunctis praeerat potestatis auctoritate, omnium judicio coronam recepit (an. 920) et caligarum decorem minime perdidit. Hujus miretur prudentiam nemo, sed laudes referat Deo cordis ex intimo, qui erigit elisos, solvit compeditos (Psal. CXLV), cujus in manu calix vini meri plenus mixto [227 1Kb] inclinans ex hoc in hoc (Psal. LXXIV, 9).

36. Is autem humili fuerat prosapia, ex Armenorum [Col. 0849C] scilicet gente, oriundus, neque solum mente conceperat futurum se regis in aula esse, nedum imperialia sceptra tenere. Sed quid prophetes Anna dicit? »Dominus pauperem facit, ditat, humiliat, et sublimat, suscitans a terra inopem, et de stercore erigens pauperem, ut sedeat cum principibus et solium gloriae teneat. Domini enim sunt cardines terrae (I Reg. II, 7). Ei itaque immortali, invisibili, Deo soli honor et gloria per cuncta seculorum secula, amen.

37. Denique Romano imperatore constituto, Christoforon, quem ante imperii dignitatem habuerat, imperatorem constituit; post imperii vero sui ordinationem uxor ejus ei filium peperit nomine Stefanum. Rursum concepto foetu, alium ei peperit [Col. 0849D] vocabulo Constantinum [228 1Kb] . Quos omnes imperatores constituens, contra jus fasque se et Christoforon primogenitum domino [229 1Kb] suo imperatori Constantino Porphyrogenito praeposuit; adeo plane, ut procedentes is tin prolempsin, hoc est ad publicum, ad sanctam Sophyam scilicet, vel ad Vlachernas, seu ad sanctos Apostolos, Romanos cum Christophoro primogenito praecederent, Constantinus Porphyrogenitus [Col. 0850A] et duo caeteri sequerentur. Quod quam indigne justus judex pertulerit, ulcio subsequens declaravit. Nam post modicum Christophoros defunctus est. Constantinus itaque Porphyrogenitus cum orationi tum leccionibus vacans, totum se Domino commendabat, opere manuum victum quaeritans. Sane , zografian, id est picturam, perpulchre exercebat.

38. Eodem tempore Simeon Bulgarius agros [230 1Kb] coepit vehementer afligi. Quem Romanos, filii sui Christofori filia filio illius Petro, qui nunc superest, uxore data, ab incepto furore conpescuit, sibique foedere placito sociavit. Unde et puella mutato nomine est Irini, id est pax, vocata, eo quod per eam inter Bulgarios et Grecos pax sit firmissima constituta [Col. 0850B] [231 1Kb] .

39. His temporibus Walpertus et Gezo, praenomine Heverardus, Papie praepotentes judices erant. Causa autem potentiae Walperti haec erat, quoniam Cumis, ditissimo in loco, filium suum Petrum episcopum fecerat, Rozam vero, gnatam suam, Gilleberto [232 1Kb] comiti palatii conjugio sotiaverat. Ea tamen tempestate uterque defunctus erat. Ticinensis itaque, quod est Papiensis, populus omnis ad hunc convenerat, causasque omnes et controversias ante eum deliberabat. Participatione denique potentiae hujus memoratus Gezo, praenomine Heverardus, quoniam quadam affinitate ei jungebatur, praepotens habebatur. Qui nobilitatem suam pravis moribus deturpabat. Fuit enim ambitiosus nimis, cupidus, invidus, seditiosus, [Col. 0850C] juris corruptor, praeceptorum Dei immemor, quod Deus non passus est abire inultum; et ne diutius protraham sermonem, Catilinae omnino similis, qui sicut consulem et rei publicae defensorem Marcum Tullium Ciceronem conabatur occidere, ita et hic regem Hugonem morti molitus est tradere. Quadam enim die, dum nichil mali suspicans rex Hugo Papie cum paucis degeret, hic seditione facta voluit super eum irruere; sed Walperto, qui non tam ferocis animi erat, remorante, tardatus est.

40. Nec minus etiam eos rex Hugo suis rhetoricis et melle dulcioribus elogiis ab incepto furore conpescuit. Dum enim seditionem super se exhortam atque in domo Walperti congregatam [233 1Kb] esse cognossceret, hujusmodi omnes per internuntios sermone [Col. 0850D] convenit: »Quid est, quod tantopere, viri fortes, tamque insperate contra dominum, immo regem, vestrum commoti estis? Si quippiam quod displiceat actum est, consolidetur. Neque enim sera emendatio reprehendi solet, praesertim si nulla neglegentia praetermissa est.« His auditis, furorem cuncti animi mitigarunt. Solus Gezo, in qua prius fuerat protervia manens, operam dabat quo omnes super regem irruerent [Col. 0851A] eumque morte turpissima cruciarent. Verum, disponente Deo, affectus ejus pravus effectum habere non potuit. Reversi igitur ad regem nuntii, prout viderant et audierant, enarrarunt.

41. Igitur rex Hugo haec omnia quasi pro nichilo mente subdola ducens, Papia egressus, longe alio properare festinat, missisque circumcirca libris [234 1Kb] , milites suos ad se venire praecepit. Quos inter Samson praepotens comes advenerat, qui jam dicto Gezoni inimicissimus erat. Is denique regem ut vidit, eum ita convenit: »Sollicitum te equidem de urbanis rebus contra te tumultuose et moleste his diebus actis intueor; verum si me audis mihique obtemperas, suis ipsi laqueis capientur. Alter enim, qui melius consilium dare possit quam ego, non facile [Col. 0851B] inveniri potest; tibi vero ipsi certe nemo melius dabit. Unum tamen peto, ut dum capti mea opera fuerint, Gezo cum omni sua ypostasi meis tradatur in manibus.« Quem dum dari sibi a rege audivit, adjecit: »Leo, Ticinensis episcopus civitatis, Walperto et Gezoni non habetur amicus; ii sane quocumque possunt et omnimodis adversantur. Scitis denique, moris esse, regi ab aliis locis Papiam tendenti cives forciores extra urbem occurrere. Mandate itaque clam episcopo, ut dum tempore statuto Papiam veneritis, et ipsi nobis extra urbem obviam venerint, portas civitatis omnes serrare faciat, clavesque sibi retineat, quo dum capere eos ceperimus, nec in urbem confugere, nec ab urbe possint auxilium expectare.« Quod et factum est. Nam dum statuto tempore [Col. 0851C] rex Papiam tenderet, et memorati obviam ei exirent, episcopus libenter, ut ei imperatum fuerat, fecit. Rex itaque omnes capere, ut Samson consilium dederat, jussit. Confestim igitur Gezo Samson traditus, utroque lumine privatur, et lingua, quae in regem blasphemiam dixerat, ei absciditur. O factum bene, si sicut coecus, ita et mutus cunctis extitisset temporibus! Sed o scelus, quoniam lingua abscisa loquelam non perdidit, secundum Grecorum fabulas, oculorum privatione vitam sibi protelavit, quae multis ad perniciem usque in praesentem diem esse non desiit. Fabulae vero ludum, cur ceci plurimum vivant, secundum Grecorum ineptiam hic inseramus, quae talis est: , [Col. 0851D] . , . , , , , Zeus ke Ira irisan peri afrodision, tis pliona echi idomas en ty synnusia; ke tote Tiresian Euru yon ezitisan, utos gar en tes amfoteres fysesi metamorfoti epidi draconta epatisen. utos un cata tis Iras apefkynato, ke Ira orgisthisa [Col. 0852A] epirosen auton, Zeus de echarisato auto polis zise etesi, ke osa elegen mantica legin. Haec est interpretatio: Juppiter et Juno contenderunt de amoribus, quis plures haberet libidines in coitu. Et tunc Tiresiam Euri filium quaesiverunt. Iste enim in utrisque naturis transmutatus est, quia draconem calcavit. Hic ergo contra Junonem pronuntiavit. Et Juno irata excecavit eum. Juppiter autem donavit ei multis vivere annis, et quanta diceret, divinando dicere. Sed redeamus ad rem. Gezo, ut praediximus, membris defoedato, substantia illius diripitur. Ceteri complures custodie mancipantur. Walpertus in crastinum capite truncatur, thesaurus ejus infinitus diripitur. Cristina uxor illius capitur, et ut thesauros occultos tradat, diversis crucibus laniatur. Crevit [Col. 0852B] extunc non solum Papiae, sed et in omnes Italiae fines regis timor; neque hunc ut reges ceteros floccipendere, verum modis omnibus honorare.

42. Eodem tempore Ildoinus, Laudociensis [(106) 1Kb] eclesiae episcopus, propria sede expulsus (an. 928), ad Hugonem regem, cui affinitatis linea jungebatur, in Italiam venit. Qui honorifice ab eo susceptus [235 1Kb] , Veronensem ei episcopatum ad stipendii concessit usum. Factum est autem, ut post paululum Lampertus archiepiscopus moreretur, et hic loco ejus Mediolanii episcopus ordinaretur. Venerat autem cum praefato Ilduino monachus quidam, Raterius nomine, qui ob religionem septemque liberalium artium peritiam Verone episcopus constituitur, ubi et Milo, quem supra memoravimus, comes habebatur an. [Col. 0852C] 932).

43. Wido interea, Tusciae provinciae marchio, cum Marocia uxore sua de Johannis papae dejectione cepit vehementer tractare, atque hoc propter invidiam, quam Petro fratri papae habebant, quoniam quidem illum papa sicut fratrem proprium honorabat. Contigit itaque Petro Rome degente, Widonem multos habuisse clam milites congregatos. Cumque die quadam papa cum fratre paucisque aliis in Lateranensi palatio esset, Widonis et Marociae super eos milites irruentes, Petrum fratris ipsius ante oculos interfecerunt; eundem vero papam comprehendentes, custodie manciparunt, in qua non multo post est defuntus [236 1Kb] . Aiunt enim quod cervical super os ejus inponerent, sicque eum pessime suffocarent. Quo [Col. 0852D] mortuo [(107) 1Kb] [an. 928], ipsius Marotiae filium Johannem nomine, quem ex Sergio papa meretrix ipsa genuerat, papam [(108) 1Kb] constituunt. Wido vero non multo post moritur, fraterque ejus Lampertus ipsi vicarius ordinatur.

44. Marozia scortum impudens satis, nuntios suos post Widonis mariti sui mortem Hugoni regi dirigit (an. 932), eumque invitat ut se adeat Romamque nobilissimam civitatem sibi adsumat. Hoc autem non [Col. 0853A] aliter posse fieri testabatur, nisi eam rex Hugo sibi maritam faceret.


Versus.


Quid Veneris facibus compulsa Marozia saevis?
Conjugis ecce tui spectas tu suavia fratris,
Nubere germanis satagens Herodia duobus,
Immemor en videris praecepti ceca Johannis,
Qui fratri vetuit fratris violare maritam.
Haec tibi Moseos non praestant carmina vatis,
Qui fratri subolem fratris de nomine jussit
Edere, si primus nequeat sibi gignere natum.
Nostra, tuo peperisse viro te, secula norunt.
Respondes, scio, tu: Nichil hoc Venus ebria curat.
Advenit optatus ceu bos tibi ductus ad aram
[Col. 0853B] Rex Hugo, Romanam potius commotus [237 1Kb] ob urbem.
Quid juvat, obscelerata, virum sic perdere sanctum?
Crimine dum tanto satagis regina videri,
Amittis magnam Domino tu judice Romam.

Quod recte esse actum, non solum sensata, verum etiam insensata, animadvertunt [238 1Kb] . In ingressu Romanae urbis quaedam est miri operis mireque fortitudinis constituta munitio; ante cujus januam pons est praeciosissimus super Tiberim fabricatus, qui pervius ingredientibus Romam atque egredientibus est; nec est alia, nisi per eum, transeundi via. Hoc tamen, nisi consensu munitionem custodientium, fieri non potest. Munitio vero ipsa, ut caetera desinam, tantae altitudinis est, ut ecclesia quae in ejus vertice videtur, in honore summi et celestis miliciae [Col. 0853C] principis archangeli Michahelis fabricata, dicatur »sancti Angeli ecclesia usque ad coelos.« Rex denique, ob munitionis confidentiam relicto longe exercitu, cum paucis Romam advenit. Quo decenter a Romanis susceptus, in praedictam munitionem ad Maroziae meretricis [239 1Kb] thalamum declinavit. Cujus incesto dum potitus esset concubitu, Romanos quasi jam securus despicere coepit. Habuerat sane Morazia filium nomine Albericum, quem ex Alberico marchione ipsa genuerat. Qui dum matris hortatu Hugoni regi, vitrico scilicet, aquam funderet, ut manus ablueret, ab [240 1Kb] eo pro correctione in faciem cesus est, eo quod non moderate et pudenter [241 1Kb] aquam effunderet. Is vero, ut inlatam sibi posset ulcissci injuriam, congregatis in unum Romanis, hujusmodi [Col. 0853D] eos sermone convenit: »Romanae urbis dignitas ad tantam est stultitiam ducta, ut meretricum etiam imperio paroeat. Quid enim fedius, quidve turpius, quam ut unius mulieris incestu Romana civitas pereat? Romanorum aliquando servi, Burgundiones scilicet, Romanis imperent? Si meam, privigni scilicet sui, faciem cecidit, cum praesertim novus habeatur hospes, quid vobis jam inveteratum facere [Col. 0854A] creditis? An Burgundionum voracitatem et superbiam ignoratis? Ipsam saltem nominis etimologiam [242 1Kb] dispicite: Burgundiones ideo dictos, quoniam dum Romani, orbe devicto, ex gente hac captivos ducerent multos, constituerunt eis ut extra urbem domos sibi sustollerent; a quibus et paulo post a Romanis ob superbiam sunt expulsi; et quoniam ipsi domorum congregationem, quae muro non clauditur, burgum [(109) 1Kb] vocant, Burgundiones [(110) 1Kb] a Romanis, quod est a burgo expulsi, apellati sunt. Ceterum secundum naturale nomen Galli Allobrogi nuncupantur. Ego tamen secundum [243 1Kb] mihi traditam fronesin, id est sapientiam, Burgundiones eos quasi gurguliones apello, vel quod ob superbiam toto gutture loquantur, vel, quod verius est, edacitati [Col. 0854B] [244 1Kb] , quae per gulam exercetur, nimis indulgeant.« Nec mora, his auditis, Hugonem regem cuncti deserunt, atque eundem Albericum sibi dominum eligunt; et ne spacium quidem milites introducendi suos rex Hugo haberet, munitionem confestim obpugnare inceptant

45 [245 1Kb] . Liquet divinae dispensationis hoc consilium esse, ut quod rex Hugo tam turpiter caeperat scelere, eum omnimodis optinere non posse. Tanto quippe est terrore coactus, ut per restim se ipsum ea ex parte qua civitatis muro munitio inhaerebat deponens, eam desereret, atque ad suos confugeret. Expulsus igitur rex Hugo cum praefata Marozia, Romanae urbis Albericus monarchiam tenuit, fratre suo Johanne summi atque universalis praesulatus [Col. 0854C] sedi praesidente.

46 [246 1Kb] . Aiunt quidam, Bertam, Hugonis regis matrem, Adelberto marchioni viro suo nullum filium peperisse, sed ab aliis mulieribus clam acceptos, simulato partu, Widonem et Lambertum sibi supposuisse, quatinus post mortem Adelberti, Bertae filii non deessent, quorum adjutorio omnem mariti sui potenciam possideret. Hoc autem mendatium mihi ideo videtur esse inventum, quatinus incestum suum hac occasione rex Hugo tegeret, infamiae , id est turpitudinem, evaderet. Ea tamen quae nunc narranda est, cur hoc dictum sit, veri similior mihi videtur assertio. Lambertus, qui post Widonis fratris sui mortem Tusciae marcam tenebat, vir erat bellicosus et ad quodlibet facinus audax. Quem [Col. 0854D] ob regnum Italicum rex Hugo suspectum nimis habebat. Timebat enim ne Italienses se desererent, et Lambertum regem constituerent. Boso denique, ex eodem patre regis Hugonis frater, insidiarum laqueos huic paraverat, eo quod ipse marchio Tusciae fieri vehementer anhelabat. Consilio igitur hujus [247 1Kb] rex Hugo Lamberto cominando denuntiat, ne se fratrem suum amplius dicere audeat. Is vero, [Col. 0855A] ut erat animi ferocis atque indisciplinati, non moderate, ut debuit, sed effrenate ita respondit: Ne inficiari rex possit me fratrem suum esse, nos uno ex corpore eundemque per aditum in lucem prodiisse, duello cupio [248 1Kb] cunctis cernentibus comprobare. Quod rex ut audivit, juvenem quendam, Teudinum nomine, elegit, qui cum eo hanc ob rem singularem pugnam commisit. Deus autem, qui justus est, et rectum est judicium ejus (Psal. CXVIII, 137), in quo non est iniquitas, ut amphibologiam dirumperet ac veritatem cunctis ostenderet, fecit ut Teudinus citissime caderet, et Lampertus victoriam obtineret. Quamobrem rex Hugo non mediocriter est confusus. Concilio autem accepto, eundem Lambertum tenuit et custodiae tradidit. Timuerat enim, ne, si se dimitteret, [Col. 0855B] regnum illi auferret. Hoc igitur capto, Bosoni fratri suo Tusciae marcam contradidit; et non multo post Lambertum lumine privavit.

47. His temporibus Italienses in Burgundiam ob Rodulfum, ut adveniat, mittunt. Quod Hugo rex ut agnovit, nuntiis ad eundem directis, omnem terram quam in Gallia ante regni susceptionem [249 1Kb] tenuit, Rodulfo dedit, atque ab eo jusjurandum, ne aliquando in Italiam veniret, accepit. Nec minus etiam Heinricum, quem supra memoravimus, regem fortissimum, multis collatis muneribus amicum sibi effecerat; cujus ex hoc apud Italos nomen maxime tunc clarebat, quod Danos, nulli ante subjectos, solus ipse debellaret ac tributarios faceret (an. 934). Est enim gens indomita, sub septemtrione in oceano [Col. 0855C] degens, cujus sevitia multarum saepe gentium nobilitas luxit. Hi aliquando classibus per Rheni sevitia fluminis alveum conscendentes, ferro et igni cuncta misere laniarunt; ipsas insuper nobilissimas civitates, Agrippinam quae nunc Colonia vocatur, atque Treverim longe a Rheno positam, nonnullasque alias in regno Lotharii debellantes vi caeperunt, cunctisque ablatis, ea quae secum deferre non poterant, combusserunt. Thermas etiam Grani palatii, atque palatia combusserunt [(111) 1Kb] . Verum, his omissis, ad narrandi seriem redeamus.

[Col. 0856A] 48. Arnaldus Bagoariorum et Carentanorum dux, cujus superius fecimus mentionem, cum non multum ab Italia longe distaret, collectis copiis, quatinus Hugoni regnum auferret, advenit (an. 935). Qui Tridentinam ea ex parte primam Italiae marcam pertransiens, Veronam usque pervenit. In qua a Milone comite atque Raterio episcopo libenter, ut qui eum invitarant, suscipitur. Quod rex Hugo ut audivit, collecto exercitu ei obviam tendit.

49. Cumque eodem pervenisset, et caballicatas [(112) 1Kb] , ut vulgo aiunt, circumcirca dirigeret, Bagoariorum quaedam pars non minima de castro vocabulo Gauseningo egrediens, cum Italiensibus pugnare cepit. A quibus graviter confossa, vix ex ea, vel qui hoc caeteris nuntiaret, evasit. Qua ex re [Col. 0856B] Arnaldus dux non parva est confusione repletus.

50 [250 1Kb] . Unde factum [251 1Kb] est, ut consilio accepto, Milonem comitem vellet capere atque Italia derelicta secum illum in Bagoariam ducere, quatinus reparato exercitu, cum eo iterum posset redire; quod Milonem non latuit.

51. Qui diversis cogitationibus estuans, quid ageret poenitus ignorabat. Hugonem regem, plane ut meruerat, adire timebat; cum Arnaldo vero in Bagoariam duci, non solum mortem sed infernum putabat. Hac itaque in ambiguitate, quoniam regem Hugonem cito misericordia noverat inclinari, Arnaldum fugere, et ad eum deliberat tendere. Arnaldus vero, prout citius potuit, in Bagoariam est regressus. Munitionem autem, quae in eadem civitate erat, [Col. 0856C] prius oppugnans, fratrem Milonis militesque suos, qui eam defendere conabantur secum in Bagoariam duxit.

52 [252 1Kb] . Quo discedente [253 1Kb] , Hugoni regi mox civitas redditur, et Raterius ejusdem civitatis episcopus ab eo captus, Papie exilio religatur. In quo faceta satis urbanitate de exilii sui erumna librum componere cepit. Quem si quis legerit, nonnullas ibi hac sub occasione res expolitas inveniet, quae legentium intellectibus non minus placere poterunt quam prodesse.


[Col. 0855] EXPLICIT LIBER ANTAPODOSEOS III.



[LIBER QUARTUS.]



INCIPIUNT CAPITULA LIBRI QUARTI.

[Col. 0855D] 1. De eo quod nunc usque scripserit audita, scripturus amodo [254 1Kb] visa.

2. Rex Hugo filium suum Lotharium regem constituit, et Romam cum exercitu pergit.

3. Rex Hugo filiam suam Alberico conjugem dat, ut ipsum per eam decipiat.

4. Saraceni de Fraxeneto Aquas veniunt, ubi et [Col. 0856D] commissa pugna omnes pereunt.

5. In Januensi civitate fons sanguinis fluxit, quo anno ab Africanis capta est Saracenis.

6. Qua ratione Manasses Arelatensis episcopus propriam aeclesiam deseruisse se dicat et aliam adsumpsisse, et quod invectiva responsione recte [Col. 0857A] se non egisse scripturarum testimoniis comprobetur.

7. Quam uxorem Berengarius acceperit, et de Anscario fratre ejus.

8. De Tedbaldo marchione, qui contra Grecos pugnavit, et captos castravit.

9. Quanto ludibrio quaedam mulier suum maritum, ne castraretur, liberavit.

10. Rex Hugo fratrem suum Bosonem, qui consilio uxoris sue ei perfidus extiterat, cepit et custodie tradidit.

11. Qualiter Hugo rex Willam, Bosonis uxorem, ab Italia ejecit, et de balteo, turpi in loco invento.

12. De morte Rodulfi regis, cujus uxorem rex Hugo [Col. 0857B] ducit, suamque filiam suo filio tradit.

13. De Hugone rege, qui uxorem suam ob concubinas hodio habuit.

14. De morte Heinrici regis et ubi sit humatus et de filiis ejus.

15. De prudentia Heinrici regis, qui filium suum Ottonem regem constituit.

16. De filia fratris regis Anglorum, quam rex Otto ante regni susceptionem duxit.

17. De Heinrico, qui perversorum hominum consilio fratri rebellis fit.

18. Metrice invectiva oratio ad Heinricum, et contra diabolum, cujus opera cum fratre pugnare desiderat.

[Col. 0857C] 19. De Heverardo, qui Heinricum adhuc regi suo fratri fidelem in castello quodam degentem initio rebellionis suae cepit et in Franciam duxit.

20. Qua ratione Heverardus Gislebertum a regis fidelitate sejunxerit.

[Col. 0858A] 21. Gislebertus et Heverardus Heinricum de custodia dimittunt.

22. Qua calliditate Heverardus Heinricum atque Gislebertum in adquirendo regno decipere voluit.

23. De admirabili victoria quam rex Otto orando optinuit, et de Heinrico in brachio [254* 1Kb] vulnerato.

24. Qualiter rex Heinricus sanctam lanceam adquisiverit.

25. Argumentum ex scripturis sanctis, quod hujusmodi victoria sive bellum non fortuitu sed Deo disponente provenerit.

26. De eo quod regem castrum Brisicau [255 1Kb] obsidentem, consilio Friderici archiepiscopi multi [Col. 0858B] deserunt.

27. De admirabili constantia et responsione regis Ottonis.

28. Quemadmodum Deo pro rege pugnante, Gislebertus atque Heverardus ab Hutone et Chuonrado ad Andernacha sint occisi.

29. De nuntio qui horum mortem regi nuntiat dum ecclesiam peteret.

30. Rex Otto de istorum morte Bertaldo Bagoariorum duci, et quod ei sororem sive sororis suae filiam conjugem dare velit, denuntiat.

31. De Friderico archiepiscopo qui jam dudum regem deseruit et ad Metensem [256 1Kb] urbem ut congregaret exercitum [257 1Kb] ivit, ubi de morte eorum audivit.

[Col. 0858C] 32. De eodem archiepiscopo capto et custodiae tradito.

33. De Heinrico qui a sorore prohibetur, ne in munitiones contra regem ingrediatur.

34. De eodem qui regis postmodum ad misericordiam venit.


[Col. 0857] EXPLICIUNT CAPITULA.



INCIPIT LIBER QUARTUS FELICITER.

[Col. 0857D] 1. Hactenus quae digesta sunt, sacerdos sanctissime, sicut a gravissimis, qui ea creverant [i. e. viderant], viris audivi, exposui; caeterum quae narranda sunt, ita ut qui interfuerim, explicabo. Ea siquidem tempestate tantus eram, quod regis Hugonis gratiam michi vocis dulcedine adquirebam. Is enim euphoniam adeo [i. e. valde] diligebat, in qua me coequalium puerorum nemo vincere poterat.

2. Igitur rex Hugo dum prosperari sibi cuncta prospiceret, filium suum Lotharium, quem ex Alda uxore sua genuerat, cunctis coniventibus, post se regem constituit (an. 931, Mai. 15). Quo constituto, qualiter Romam, ex qua turpiter ejectus fuerat, posset adquirere, cogitabat. Collecta itaque multitudine, proficiscitur Romam. Cujus quamquam loca [Col. 0858D] et provincias circumcirca misere devastaret, eamque ipsam cottidiano impetu impugnaret, ingrediendi tamen eam effectum non potuit obtinere.

3. Sperans denique, calliditate sua Albericum posse decipere, ei denuntiat, ut filiam suam Aldam, Lotharii regis nati sui germanam, sibi conjugio tollat, sicque pace habita, ut suus ipsius filius securus permaneat. Albericus igitur, ut vir infatuus, filiam ejus sibi conjugio junxit, Romam autem, quam nimis ardebat, non tradidit, seque ei minime credidit. Vere tamen Albericum rex Hugo inescaret et caperet, * , toto to agkistro, id est isto hamo, nisi suorum hoc faceret fallatia militum, qui eum aliquando pacem cum ipso habere non cuperant. Si quem enim rex suorum vellet corripere, ad [Col. 0859A] Albericum mox studuit fugere, a quo regis ob metum gratanter susceptus Romae deguerat honoratus.

4. Dum hec aguntur, Saraceni Fraxenetum inhabitantes, collecta multitudine, Aquas*, 50 miliariis Papia distans, usque pervenerant. Horum , provolos, id est praedux, Sagittus Saracenus pessimus impiusque extiterat. Deo tamen propitio, pugna commissa, , taleporos, id est miser, ipse cum omnibus suis interiit.

5. Per idem tempus in Januensi urbe, quae est in Alpibus Cotzie, octingentis stadiis Papia distans, supra Africanum mare constituta, fons sanguinis largissime fluxit, subsecuturam cunctis patenter ruinam insinuans. Eodem quippe anno Poeni cum multitudine [Col. 0859B] classium illo perveniunt, civibusque ignorantibus, civitatem ingrediuntur, cunctos, pueris exceptis [258 1Kb] et mulieribus, trucidantes; cunctosque civitatis et eclesiarum Dei thesauros navibus imponentes, in Africam sunt reversi.

6. Hoc in tempore Mannasses, Arelatensis civitatis episcopus, agnita regis Hugonis potentia, a cujus ipse affinitatis [259 1Kb] lineam sanguine traxerat, deserta sibi commissa aeclesia, ambitionis spiritu, multas violaturus [260 1Kb] immo laceraturus aeclesias, Italiam petiit. Hugo autem rex regnum securius obtinere sperans, si affinitate sibi conjunctis regni officia largiretur, contra jus fasque Veronensem, Tridentinam atque Mantuanam commendavit, seu, quod verius est, in escam dedit, aeclesiam. Ac nec his quidem [Col. 0859C] contentus, Tridentinam adeptus est marcam; quo, impellente diabolo, dum miles esse inciperet, episcopus esse desineret. Libet autem, pater agie, id est sancte, aliquantulum immorarier, suamque ipsius sententiam cur hoc ageret, Deo largiente [261 1Kb] , propria jugulare. »Beatus, inquit, Petrus, Antiocena instituta aeclesia, ad Romanam urbem, quae potentiae magnitudine cunctis tunc nationibus imperabat, postmodum transvolavit. Ubi cum Deo disponente sanctam totoque orbe [262 1Kb] venerandam fundaret aeclesiam, discipulo suo beato euvangelistae Marco pristinam, Antiocenam scilicet, commendavit; ita tamen, ut Aquilegensem et ipse primo institueret, atque Alexandrinam concite peteret. Quod ita actum esse, neminem qui eorum actus legerit, non nescire cognoscimus.« [Col. 0859D] Sed ut, nobis respondentibus, o Manasses, vera te super his non sentire cognoscas, nominis tui etimologian parentes tuos videntes fuisse intelleges. Manases quippe obliviosus, seu oblivio Domini, interpretatur. Quid enim verius aut apertius parentes [263 1Kb] [i. e. prophetas] tui hoc nomine vaticinare potuerunt? Ita, inquam, es oblitus tui, ut nec hominem quidem te esse reminiscare. Diabolus quippe scripturas novit, et tamen, ut perversus, perverse eas interpretatur, et cum his utitur, ad [Col. 0860A] pernitiem, non ad salutem. Scisne, hunc, cum temptationum jaculis dominum et redemptorem nostrum Jesum Christum ausu nefario sautiare conaretur, his propheticis male usum verbis? Quoniam angelis suis mandavit de te, et in manibus tollent te, ne umquam offendas ad lapidem pedem tuum (Luc. IV). Hoc sane ita esse scriptum ac de eo dictum, nullus fidelium ambigit. Sed quam fraudulenter vera haec Leviathan ille proferret, ipsius, qui non solum mortalium sed et angelorum sensus exuperat, responsione animadvertere poteris: Non temptabis, inquit, dominum Deum tuum. Vides igitur et tu, veris quidem sed fraudulentibus assertionibus uteris; quemadmodum et apostata Julianus respondisse dicitur christianis, quos aviditate rapinae [Col. 0860B] censu proprio defraudavit: Nolite, infit magister vester, possidere [264 1Kb] aurum neque argentum. Et illud: , eucopoteron gar estin camilon dia trimalias rafidos iselthin i plusion is tin basilian tu theu, quod est: Facilius est camelum per foramen acus transiri, quam divitem intrare in regnum coelorum (Marc. X, 25). Et item: Qui non renuntiat omnibus quae possidet [265 1Kb] , non potest meus esse discipulus (Luc. XIV, 33). Cedo* igitur, quid perversius ille, quidve foedius te dixisse credendus [266 1Kb] est? Quod enim Petrus ad justitiam, tu transfers ad culpam. Credo [267 18Kb] equidem, te actus apostolorum non intellexisse, aut, quod credibilius est, minime legisse. Ibi plane sic scriptum [Col. 0860C] repperies quoniam fideles vendebant praedia sua, et ponebant praecium ante pedes apostolorum, quibus erant omnia communia (Act. II, 35), nec quisquam aliquid suum esse dicebat; dividebatur autem singulis, prout cuique opus erat (Act. IV, 45). Si igitur, quod in humano censu praeciosius tibique anima tua carius, Petrus aurum, quasi quiddam pestiferum, tangere noluit, qua ratione eum, Antiocena deserta, ad Romanam asseris aeclesiam transvolasse? Si latras, illum, quod omnino falsum est, quaesivisse censum, ego animarum lucrum et comprobo gloriosum martyrium. Predictum quippe sibi [268 1Kb] a magistro, immo creatore et redemptore suo fuerat, quoniam: Cum esses junior, cingebas te, et ambulabas ubi volebas; cum autem senueris, [Col. 0860D] extendes manus tuas, et alius te cinget, et ducet quo [269 1Kb] tu non vis. Hoc autem dixit, significans qua morte clarificaturus esset Deum (Joan. XXI, 18). Denique et alio in loco post resurrectionem Petro se, quo iret, interroganti, respondisse Dominus legitur: Romam iterum crucifigi. Venit igitur Petrus, non ambitione inflatus sed martirio animatus, non querens aurum sed animarum lucrum. O felicem, immo beatum, si talem te tua conscientia testaretur! Nec inficiari inquam potes, Veronensem te [Col. 0861A] episcopium minime vendidisse, quod Petro, non cuilibet sed apostolo illo [270 1Kb] , numquam didicimus contigisse. Qua ex re non solum spiritali verum etiam corporali honore, census animatione [(113) 1Kb] te privatum esse cognovimus. Haec autem interim ad propositum redeundo dicta suffitiant, quoad largiente Deo suis in locis, qualiter Mediolanensem usurpaveris cathedram, veniamus.

7. Eo [271 40Kb] tempore Berengarius iste, cujus tyrannide tota nunc [272 1Kb] luget Italia, Eporegiae civitatis marchio habebatur. Cui rex Hugo neptim suam, nomine Willam, quam ex Willa uxore sua Boso Tusciae provinciae marchio, regis frater, genuerat, conjugem dedit. Anscarius vero, Berengarii frater, quem ex Adelberto Hermengarda regis Hugonis genuerat [Col. 0861B] soror, virium audatia potentiaque clarebat.

8. Tedbaldus [273 1Kb] etiam heros quidam, proxima Hugoni regi affinitate conjunctus, Cammerinorum et Spoletinorum marchio erat. Hic in auxilium Beneventani principis contra Grecos, qui eum graviter obpresserant, abiit. Quibus cum bellum inferret, victoria est potitus. Contigit denique multos Grecorum, jamjam non arva sed castra obtinentium, hunc caepisse. Quibus dum virilia amputaret, talia stratigo qui eis praeerat nuntiavit: »Quoniam quidem vestro sancto imperatori spadonibus nil praetiosius esse cognovi, hos studui pauculos sibi verecunde transmittere; plures quantocius, Deo propitio, transmissurus.«

9. Ludibrium autem, immo sapientiam, quam [Col. 0861C] quaedam tunc mulier gessit, hic inseramus. Dum enim die quadam Greci cum ipsius terre hominibus extra castrum quoddam ad pugnam adversus Tedbaldum memoratum exirent, nonnulli ab eodem sunt capti. Quos dum enuchizaret eosque in castellum dirigeret, mulier quaedam, mariti amore succensa, ejus pro membris non parum sollicita [274 1Kb] , passis crinibus de castello exiit furibunda. Quae cum cruentis unguibus ora discerperet, atque ante Tedbaldi tentorium clamosis vocibus fleret: »Quid causae est, inquit, mulier, quod tam sonoris vocibus quereris?« Quae---quia stultitiam simulare loco prudentia summa est,---ita respondit: »Novum hoc inauditumque facinus est, heroes, ut bellum non repugnantibus mulieribus inferatis. Nostrarum nulla [Col. 0861D] ex Amazonarum sanguine prosapiam ducit; Minervae quippe solum operibus deditae, armorum poenitus sumus ignarae.« Cui cum Tedbaldus diceret: »Quis umquam sani capitis heros, praeter Amazonarum temporibus, bellum mulieribus intulit?« ea respondit: »Quod, cedo, crudelius mulieribus bellum inferre, quidve incommodius his potestis [275 1Kb] auferre, quam ut earum viris certetis orchidia [testiculos] [Col. 0862A] amputare? in quibus nostri refocilatio corporis, et, quod omnium potissimum est, nasciturae spes extat prolis? Dum enim eos eunuchizatis, non quod illorum, sed quod nostrum est, tollitis. Num inquam armentorum seu ovium copia, quam mihi dies ante hos abstulistis, vestra me castra adire coegit? Animalium quippe quae mihi fecistis dispendia laudo; jacturam hanc tantam, tam crudelem, tamque inrecuperabilem, modis omnibus, horreo, fugio, nolo. Sancti Dei, omnes talem a me avertite pestem!« His auditis, nimio sunt omnes cachinno commoti, tantusque in eam populi favor excrevit [276 1Kb] , ut non solum virum suum integrum, sed et cuncta quae sibi ablata fuerant animalia, recipere mereretur. Quae cum his receptis abiret, directo Tedbaldus post eam [Col. 0862B] puero, interrogavit quid viro suo auferret, si ad pugnam amplius contra se de castelo exiret? »Oculi, inquit, sunt illi, nares, manus, et pedes. Si hoc egerit, sibi quae sua sunt auferat; quae mea, suae scilicet ancillulae, derelinquat.« Verum quia favorem populi prima sibi locutione per risum et mariti donum adesse intellexit, hanc postmodum per directum nuntium remandavit.

10. Per idem tempus regis Hugonis frater Boso, Willa uxore sua cupidissima [277 1Kb] stimulante, adversus regem nova quaedam et perversa molitus est agere. Quod Hugonem non latuit. Qua ex re captus, custodiae est continuo traditus. Causa denique dejectionis ejus haec fuit. Dum Lamberto, quem supra memoravimus, lumine privato, isdem Boso [Col. 0862C] marcam Tusciae obtineret, conjux sua Willa phylargiriae cepit amore flagrare; adeo ut totius Tusciae provinciae nulla nobilium matronarum quantivis se praecii ornamentis excoleret. Haec cum prolem non haberet virilem, quattuor habuit natas, Bertam, Willam, Richildam et Gislam. Harum Willa, Berengarii hujus, qui nunc superest, vere marita, hoc effecit, ne genitrix sua omnium esset mulierum nequissima. Ut autem non per longas ambages ejus acta ponamus, uno turpissimo descripto, quae et quanta in caeteris fuerit, animadvertere poteris.

11. Vir ipsius Boso mire longitudinis et latitudinis aureum habuerat balteum, qui multarum et praetiosarum splendebat [278 1Kb] nitore gemmarum. Hunc, cum Boso caperetur, super omnes gazas ejus diligenter [Col. 0862D] rex jussit inquiri; sumptisque divitiis, uxorem ejus, quasi profanam et sceleris totius auctricem, turpiter de regno Italico praecepit expelli, atque in Burgundiam, de qua oriunda fuerat, duci. Verum cum diligenter omnia perscrutati balteum non reppererint, caetera nuntii reportantes, sunt ad Hugonem reversi. Tum rex: »Revertentes, inquit, falerarum ejus omnem apparatum, pulvinar etiam, [Col. 0863A] quod equitando premit, evertite [279 1Kb] . Et si nec ibi quidem balteum poteritis [280 1Kb] repperire, vestimentis omnibus eam exuite, ne alicubi super se possit latere; novi enim quantum callida, quantumque sit cupida.« Igitur illis redeuntibus regisque jussioni paroentibus, cum requisitis omnibus nil invenissent, vestimentis eam omnibus nudaverunt. Hoc denique tam turpe facinus atque inauditum cum avertentibus oculis proborum nemo conspiceret, servorum quidam directo obtutu, purpuream secus natium speroiden vidit dependere corrigiam, quam impudenter arripiens foediterque trahens, e secretiori corporis parte eam secutus balteus est egressus. Servus itaque isdem non solum inverecundus [281 1Kb] , sed eo ipso turpi facinore hilarior redditus: »Ha! [Col. 0863B] ha! he! ait, quam peritus obstetricandi miles. Ruffus puer est natus herae; quaeso ut sit superstes [282 1Kb] . O me fortunatum, immo omnibus feliciorem, si tales saltem duos uxor mea mihi pareret natos, hos quippe Constantinopolim dirigerem nuntios, quoniam quidem, ut institoribus [283 1Kb] narrantibus agnovi, hujusmodi libenter imperator nuntios suscipit.« Talibus praeterea Willa confusa sermonibus, lacrimis effusis latentem sub corde aperit cunctis dolorem. Servus autem, ut eorum suum est, ejus dejectione non solum non inclinatus, verum etiam animatus, hec ad exaggerandum doloris vulnus adjecit:


Versus.


»Willa, quid insanis? aurum quod condere caecis
[Col. 0863C] Incipis in membris? pro non audita cupido!
Allecto furiis gemmas in corpore condis [284 1Kb] .
Matribus insolitum tales producere partus,
Hinc tibi nulla decem tulerant fastidia menses.
Alma parens, tales nobis haud desine foetus
Edere, qui nati superent te aetate parentem!«
Talia cunctanti collum percusserat unus
Impiger, ac verbis ipsum culparat amaris.

His ita peractis, balteus regi adducitur, eaque in Burgundiam destinatur. Utrum tamen, quae abscondit, aut qui eo inquirere jussit, foedius egerit, michi quidem videtur amphibolum. Liquet tamen, quod uterque nimia sit auri gemmarumque cupidine animatus.

12. Burgundionum praeterea rex Rodulfus mortem [Col. 0863D] obiit (an. 937 Sept.); cujus viduam nomine Bertam rex Hugo, Alda, Lotharii regis filii sui matre, defuncta, maritali sibi conjugio sotiarat. Sed et filio suo, regi Lothario, Rodulfi et ipsius Bertae natam nomine Adelegidam, cum forma honestissimam tum morum probitate gratiosam, conjugem tulit (Dec.). [Col. 0864A] Quod Grecis omnibus non videtur idoneum, scilicet ut, si pater matrem, cum sint duo unum, uxorem accipiat, filius filiam non sine reatu valeat sibi conjugio copulare.

13. Hugo [285 1Kb] denique multarum concubinarum deceptus inlecebris, praefatam conjugem suam Bertam maritali non solum non coepit amore diligere, verum modis omnibus execrare; quod quam Deus juste punierit, suis in locis ponere non pigebit. Verum cum nonnullae essent concubinae, tres supra caeteras [286 1Kb] turpissimo amore ardebat: Pezolam, vilissimorum servorum sanguine [287 1Kb] cretam, ex qua et natum genuit nomine Boso, quem [288 1Kb] in Placentina post Widonis obitum [(114) 1Kb] episcopum ordinavit eclesia; Rozam deinde, Walperti superius memorati filiam decollati, quae [Col. 0864B] ei mirae pulcritudinis peperit natam; tertiam Stephaniam, genere Romanam, quae et filium peperit nomine Tedbaldum, quem postmodum in Mediolanensi eclesia archidiaconem ea ratione constituit, ut, defuncto archiepiscopo, ejus ipse vicarius poneretur. Quid autem fuerit, quod effectum Deus haec habere non siverit, vita comite, scribendus ordo nudabit. Sed et populus has ob turpis impudicitiae facinus dearum nominibus, Pezolam videlicet Venerem, Rozam Junonem, ob simultatem et perpetuum odium, quoniam quidem ea secundum carnis putredinem hac spetiosior videbatur, Stephaniam vero Semelen apellabat. Et quoniam non rex solus his abutebatur, earum nati ex incertis patribus originem ducunt.

[Col. 0864C] 14. Eo in tempore rex Heinricus, in castello quod est in Turingiorum et Saxonum confinio et dicitur Himenleve [(115) 1Kb] , gravissima valetudine correptus, migravit ad Dominum (an. 936, Jul. 2). Cujus corpus in [289 1Kb] Saxoniam deportatum, in nobilissimarum ac religiosarum monasterio puellarum, quod in ipsius regis praedio vocabulo Quitelingburg [(116) 1Kb] situm liquet, intra eclesiam cum inmensa est veneratione repositum. Ubi et venerabilis ejus conjux regnique consors ex eadem gente, nomine Machtild, ultra omnes quas viderim et audierim matronas, pro delictorum expiatione caelebre exequiarum offitium vivamque Deo hostiam offerre non desinit [290 1Kb] [(117) 1Kb] . Haec ante regni susceptionem viro suo filium peperit, quem vocavit OTTONEM, istum, inquam, cujus [Col. 0864D] mundi partes aquilonaris et occidua potentia reguntur, sapiaentia pacificantur, religione laetantur, justique judicii severitate terrentur. Post regiam autem dignitatem duos peperit, unum quem patris nomine vocavit Heinricum, facetia satis ornatum, consiliis providum, vultus nitore gratiosum, oculorum vigilantia [Col. 0865A] placidum; cujus recenti pro funere [(118) 1Kb] non mediocres adhuc lacrimas fundimus. Tercium deinde Bruno nomine [(119) 1Kb] , quem pater sanctus, quoniam Nordmanni Trajectensem destruxerant omnino eclesiam, ob ejusdem recuperationem eidem voluit militare. Verum ut istorum actus suis in locis latius explicemus, ad propositum redeamus.

15. Quantae fuerit prudentiae quantaeque rex Heinricus scientie, hinc probari potest, quod potissimum ac religiosissimum natorum suorum regem constituit. Imminebat enim, rex prudentissime, obitu tuo totius populi casus, si tantus regiae dignitati non subiret vicarius. Qua ex re in amborum laude hos pangimus versus:

Ipse qui condam superare gentes
[Col. 0865B] Impias bello solitus cruento,
Novimus nunc, rex, dederis popello
Morte tu quantas propria ruinas.
Turba certatim viduata karo
Rege, jam cesset lacrimare, quando
Alter exurgit venerandus orbi,
Filius, patri similis cluenti
Otto rex, gentes dicione magna
Qui premet, pacemque feret beatam.
Quicquid Heinrici periit recessu,
Prestitit claro populis hic ortu,
Blandus et mitis patiensque sanctis,
Pestifer durus [291 1Kb] rabidusque saevis.
Bella nonnullis tibi sunt gerenda;
[Col. 0865C] Ex quibus nomen referens in astra,
Cuncta calcabis pedibus per orbem,
Quae premit tardus radians Bootes,
Et quibus nomen dedit Hesper almus:
Lucifer rursus vocitatus idem,
Surgit [292 1Kb] Eoo [scil. cum] properans corusco [293 1Kb] .

16. Duxerat idem rex Otto ante regni susceptionem ex Anglorum gente nobilissima regis Hadelstani fratris filiam [(120) 1Kb] sibi uxorem, nomine Otgith; ex qua et filium genuit, nomine LIUTOLFUM. Cujus ob recentem jacturam [(121) 1Kb] quociens memoriam agimus, lacrimis sinum replemus. O si numquam natus, aut non tam mature defunctus esset!

17. (An. 939.) Quo in tempore regis ejusdem frater Heinricus quorundam perversorum instinctu eidem [Col. 0865D] est nimium adversatus. Is enim, qui post creationis suae mox clarissimam dignitatem Creatori suo se similem facere voluit, per auditores suos talibus Heinricum contra fratris, immo regis et domini [294 1Kb] , sermonibus instigavit: »Rectumne patrem egisse rere, regia tibi in dignitate genito, non in eadem genitum proponendo? Plane non discretionis hoc censura ponderavit, verum passionis magnitudine [Col. 0866A] aberravit. Ergo age, neque enim tibi deerunt copiae; fratrem deice, regnum accipe; sitque tibi regnandi facultas, cui accidit, Deo largiente, et in eadem dignitate nativitas.«


Versus.


   18. Regnandi tibi quid juvenum tam dira cupido
      Optime Saxigenum? Prohibet Deus,
Haud pater Heinricus; dedit is quia sceptra; monebat
      Astripotens bonus ipse Deus pius,
Quo sine nec regnum capitur, nec tempora sistunt.
      Quicquid in orbe Deus geritur jubet,
Per quem jura duces cernunt regesque triumphant.
      Fraternas acies nunc nunc male
Conflictare cupis, fallax, crudelis, inique?
      + Impie Leviathan Behemoth, paras
[Col. 0866B] Antiquum renovare tua jam fraude duellum.
      Crimine pro cuncto poenas lues,
Hoc reprobum numerus culpans quod peccat in aevo
      Improbe supplicium referes simul;
Et quaecumque malis debentur flammea cunctis
      Vincula, parta tibi misero; neque
Ignivomas herebi juste dimersus [ad undas [295 1Kb] ]
      Perpetuo tecum arsuros trahes
Christicolas; quia si qua sacro baptismate loti
      Debita post traxere, Dei manet
Gratia, quae lapsos erexit sanguine gratis.

19. Tanti hujus ac perniciosi facinoris illex Heverardus extitit comes. Hujus enim primae rebellionis tempore (anno 938) Heinricus fratri suo regi et [Col. 0866C] domino, prout debuerat, amminicula dederat, nisuque omni adversarios fatigabat. Verum quia incuria non solum temporalibus rebus, sed aeternis etiam deditis, atque in ipsa internae contemplationis visione constitutis, lapsum nonnunquam parat, et ut Vegetius Renatus in libro rei militaris ait [(122) 1Kb] , quod necessario amplior securitas gravius solet habere discrimen, Heinricum quodam in opido manentem incautiusque se tuentem, praedictus Heverardus collecta multitudine obsedit, ac priusquam frater ei rex amminiculari posset, expugnavit, secumque illum et gazam non parvam in propria transportavit. Rex igitur tantum fratris, immo suum, cupiens dedecus vindicare, praefatum Heverardum sibique coniventes toto cepit conamine persequi.

[Col. 0866D] 20. Heverardus sane Gislebertum Lotharingorum ducem a regis fidelitate sejunxerat, cujus adjutorio regi non modice resistebat. Quamquam [296 1Kb] enim isdem Gislebertus regis sororem haberet uxorem, maluit tamen, suscipiendi regni spe animatus, regi resistere, quam eum, ut debuerat, contra suos emulos adjuvare. Sed cum se nec sic resistere regi posse conspicerent, non incallido [297 1Kb] secundum hominem, [Col. 0867A] sed fatuo secundum Deum, accepto consilio, hujusmodi Heinricum verbis conveniunt.

21. »Si consiliis nostris te parere nobis juramento promittis, non solum, quia captus es, dimittimus; sed quod majus est, si tamen rex velis fieri, nostrum te dominum constituimus.« Haec autem non eo dicebant, ut facerent, sed ut eius auxilio regem facilius debellarent.

22. Habuerat plane rex nonnullas fortissimas copias, Herimannum scilicet Suevorum ducem, fratremque ejus Hutonem, atque Chuonradum cognomine Sapientem. Qui quamquam Heverardo affinitatis linea jungerentur, maluerunt tamen juste, si [298 1Kb] necessitas incubuisset, justo cum rege occumbere, quam injuste cum consanguineo triumphare. Heinricus [Col. 0867B] igitur praemissa jam promissione deceptus, propriis mox collectis copiis, totis viribus ipsos adjuvare regemque coeperat impugnare (an. 939). Verum quia scriptum est: Mentita est iniquitas sibi (Psal. XXVI, 15), libet paululum immorari, et quemadmodum tunc mentita sit sibi iniquitas, explicare. Haeverardus haud secus Gislebertum a regis fide sejungere valuit, donec regem eum se facturum promisit. Gislebertus autem Heinricum hac arte decipere voluit, ut dum suo adjutorio regem devinceret, ipsum deponeret, sibique regni solium obtineret. Verum Haeverardus longe aliter disposuerat. Voluit enim, si regem posset devincere, utrosque regno privare sibique usurpare, quemadmodum ex verbis ipsius, quae paulo antequam moreretur uxori suae [Col. 0867C] dixit, conicere possumus. Quam dum foveret in sinu: Jucundare, inquit, in gremio comitis, brevi laetatura in amplexibus regis. Quod non ita accidisse et iniquitatem sibi mentitam esse tempestas indicat praesens.

23. Igitur, ut praefati sumus, hujusmodi promissione animatus immo deceptus, collecto exercitu, cum Gisleberto pariter atque Heverardo regi preparant bellum. Quos contra rex properat laetus, non eorum multitudine territus, sed de Dei pietate confisus. Sed ut scias quam facile est Deo in paucis plures vincere, et quod quisquam in abundantia virtutis suae non salvabitur (Psal. XXXIII, 17), audi antiquum a Domino renovatum miraculum. Regis milites supra Rhenum ad locum vocabulo Bierzuni [Col. 0867D] [(123) 1Kb] pervenerant, Rhenique alveum transire jam ceperant, ingnorantes, quod Heinricus cum praefatis comitibus tanta eis vicinitate esset jam proximus. Perpauci denique e navibus egressi, vix equos ascendere seseque armis indui poterant, cum prenominatorum legiones non nuntiantur properantes, sed intuitu ipso cernuntur presentes. Tali igitur sese sunt mutuo sermone adgressi: Fluminis hujus, ut cernitis, magnitudo socios nostros nobis succurrere, nosque [Col. 0868A] etiam, quamvis volentes, illo redire non sinit; nec clam nobis est, quam ridiculum nostris presertim sit nacionibus fortes viros se ostibus [299 1Kb] tradere et non resistendo mortem fugere, vitamque sempiternis obpropriis comparare. Quamquam enim evadendi, quae nonnumquam hostibus obest, oblata desperatio et supplicandi sempiternum obproprium pugnandi nobis fiduciam prestent: ea tamen est, quae nos presertim, veritatis scilicet ac justitiae, causa pugnare compellit. Si enim terrestris domus nostra resistendo injustitiae dissolvatur, aeternam non manu factam recipiemus in coelis.« His itaque dictis accensi, hostes inter cursu praepeti transeunt. Rex denique tantam suorum constantiam non sine divino instinctu [300 1Kb] esse considerans, quoniam, fluvio [301 1Kb] [Col. 0868B] intercedente, corporali praesentia subvenire suis non poterat, recordatus populi Domini, qui repugnantes sibi Amalechitas orationibus Moysi servi Dei devicerat, protinus de equo descendit, seseque cum omni populo lacrimas fundens ante victoriferos clavos manibus domini et salvatoris nostri Jesu Christi adfixos suaeque lanceae impositos in orationem dedit; quantumque justi viri, secundum beati [302 1Kb] sententiam Jacobi, tunc valeret oratio (Jac. V, 16), res manifesta probavit. Eo namque orante, cum ex suis nullus occumberet, hostes sunt omnes in fugam conversi; nonnullique eorum, cur fugerent, poenitus ignorabant, quoniam quidem pre paucitate sese insequentes hostes videre non poterant. Cesis igitur plurimis, Heinricus vehementer in brachio est [Col. 0868C] percussus, et quamquam loricae triplicis fortitudo ad carnem usque ensis aciem non admitteret, pondere tamen percussionis acerbae brachium est adeo in livorem conversum, ut nullis medicorum curis ita mederi posset, ne recurrente anno permagnum dolorem sentiret. Unde et multo post hujus facinoris occasione ipsum fassi sunt hominem [303 1Kb] exivisse. Sed quia lanceae ipsius sanctae memoriam fecimus, hic, qualiter ad eum pervenerit, inseramus.

24. Burgundionum rex Rodulfus, qui nonnullis annis Italicis imperavit, lanceam illam a Samson comite dono accepit. Erat enim exepta [304 1Kb] caeterarum specie lancearum, novo quodam modo novaque elaborata [305 1Kb] figura, habens juxta lumbum medium utrobique fenestras. Hae pro pollicibus perpulcrae [Col. 0868D] duae acies usque ad declivum medium lanceae extenduntur. Hanc igitur Constantini Magni, sanctae filii Helenae, vivificae crucis inventricis, fuisse adfirmant, quae media in spina, quam lumbum superius nominavi, ex clavis, manibus pedibusque domini et redemptoris nostri Jesu Christi adfixis, cruces habet. Heinricus itaque rex, ut erat Dei timens totiusque religionis amator, audito Rodulfum tam inestimabile donum habere caeleste, nuntiis directis [Col. 0869A] temptavit, si praemiis aliquibus id posset adquirere sibique adversus visibiles atque invisibiles hostes arma invictissima triumphumque perpetuum praeparare. Quod cum rex Rodulfus modis omnibus se numquam hoc acturum ediceret, rex Heinricus, quia mollire hunc muneribus non potuit, minis terrere magnopere curavit. Omne quippe regnum ejus cede atque incendiis se depopulaturum esse promisit. Quia vero quod patebatur munus erat, quo caelestibus terra Deus conjunxerat [306 1Kb] , lapis scilicet angularis faciens utraque unum, Rodulfi regis cor emollivit, justoque regi justa juste petenti [307 1Kb] cominus tradidit. Neque enim pace praesente simultati locus erat. Nam et eo, qui his crucifixus est, a Pilato ad Herodem properante, facti sunt amici in [Col. 0869B] illa die, qui prius inimici erant ad invicem. Quanto autem amore rex Heinricus praefatum inestimabile donum acceperit, cum in nonnullis rebus, tum in hoc praesertim claruit, quod non solum eo dantem se auri argentique muneribus, verum etiam Suevorum provincie parte non minima honoravit. Deus autem, qui quo quisque quid animo peragat, intuetur, non muneris quantitatis sed bonae voluntatis inspector ac retributor, quanta ob praelibatam rem mercede aeterno in saeculo pium donaverit regem, indiciis quibusdam hoc etiam in tempore prodidit, dum contra se insurgentes hoc victorifero praeeunte signo semper hostes terruit atque fugavit. Hac igitur occasione, immo Dei voluntate, sanctam rex Heinricus rompheam adeptus est; quam filio suo, [Col. 0869C] de quo [308 1Kb] inpraesentiarum nobis sermo est decedens cum regno simul hereditario dereliquit Qui quanta donum inestimabile veneratione coluerit, victoria non solum indicat praesens, verum divinorum, ut promturi sumus, admiranda largitio munerum. His itaque perterritis atque fugatis, rex rediit, non tantum de divina miseratione magnificus.

25. Libet autem paululum immorari, et quod non fortuitu sed Deo disponente haec ita acciderint, enarrare. Quod luce nobis clarius constabit [309 1Kb] , si domini et salvatoris nostri Jesu Christi apparitionem, quae post resurrectionem mulieribus ac discipulis facta est, in medium proferamus. Fidem Petri, dilectionem Joannis supra pectus magistri in cena recumbentis, Thomas firmiter noverat, [Col. 0869D] eos ad sepulcrum cucurrisse, nichilque praeter linteamina invenisse audierat, angelorum etiam visiones, qui eum vivere assererent, mulieribus apparuisse cognoverat. Sed esto; forte enim mulierum infirmitatem considerans, mulieribus non credebat. Cedo, inquam, sancte Thoma, si duobus discipulis ad castellum Emmaus properantibus, quibus non solum apparuit, sed et scripturas quae de se erant apperuit [310 1Kb] , immo etiam secundum consuetum [Col. 0870A] morem panem benedixit, fregit, ac dedit, non credis; omnibus tamen condiscipulis, quibus januis clausis apparuit, quid fidem non adhibere contendis? Meministine, inquam, eundem Dominum et praeceptorem tuum, cui te commoriturum promittebas, ante passionem haec omnia praedixisse? Ait namque: »Ecce ascendimus Jherosolimam, et consummabuntur omnia quae scripta sunt per prophetas de filio hominis. Tradetur enim gentibus, et illudetur, et flagellabitur, et conspuetur, et postquam flagellaverint, occident eum, et die tercia resurget (Luc. XVIII, 31).« Cur itaque eum resurrexisse dubitas, cum gentibus traditum, flagellatum, consputum, crucifixum, sicut praedixerat, videas? Haud ab re est, quod Deum tuum [Col. 0870B] manibus propriis tractare contendis. Ipse namque rex noster, qui ante saecula operatus est salutem in medio terrae (Psal. LXXIII, 12), qui novit omnia antequam fiant, multos praeviderat hoc errore perituros, ut est misericors et clemens: »Infer, ait, digitum huc, et mitte manum tuam in latus meum, et noli esse incredulus, sed fidelis (Joan. XX, 27).« , , exauda de Thoma agie, quod est: confitere autem Thoma sancte, et tua dubietate omne nostrum exclude amphibolum. Dominus, inquit, meus et Deus meus. O ambiguum omni laude dignissimum! O dubium cunctis saeculis praedicandum! Si tu non dubitares, non ego tam firmiter crederem. Si mulierum credentium, si condiscipulorum fidem hereticis, qui non vero corpore [Col. 0870C] dominum nostrum Jesum Christum resurrexisse latrabant, diceremus, multa nobis argumenta diabolica calliditate opponerent. Sed cum dubitantem Thomam corpus tractasse, vulnerum cicatrices tetigisse, ac mox dubitacione remota Deum et Dominum exclamasse audiunt, qui prius erant multisoni, mox ut pisces videntur insoni; cognoscentes quia et vera caro est, quae tractari potuit, et Deus, qui clausis januis intravit. Et quod Thomas dubitavit, non fors sed divina dispensacio fuit. Sic itaque, sic, rex piissime, insperata ob militum paucitatem victoria divinae consilium providentiae fuit, volens mortalibus indicare quam carus Deo esset qui orando tam inmensum cum paucissimis triumphum optinere promeruit. Forte enim, immo [Col. 0870D] certe, et tu prius ignorabas, quam carus Deo existeres; quod post te cognoscere fecit, cum tanta victoria honoravit. Sancti etenim viri quid virtutis habeant, et quanti in conspectu divini examinis consistant, nisi probaverint, ignorant; quod ad Abraham filium immolare cupientis [311 1Kb] ex verbis angeli dicentis colligere possumus; ait enim: »Ne extendas manum tuam super puerum, neque facias illi quicquam; nunc cognovi quod timeas Dominum [Col. 0871A] (Gen. XXII, 12),« id est te ipsum et posteros cognoscere feci. Noverat enim Dominus et ante quam filium immolare vellet, quanta Abraham patriarcha sanctus eum caritate diligeret; sed is qui diligebat, quam perfecte diligeret, non novit, donec per dilecti filii immolationem apertissime claruit. Possumus et hanc ex beati Petri promissione sententiam approbare. »Domine, inquit, tecum paratus sum et in carcerem et in mortem ire.« Cui Dominus: »Dico tibi, ait, Petre, non cantabit in hac nocte gallus, donec ter abneges nosse me (Luc. XXII, 33).« O sancte Petre, melius quam tu te novit qui fecit te. Tu profiteris, quemadmodum putas, veram fidem; sed qui priusquam fiant omnia novit, ter se negaturum te esse praedixit. Hujus [Col. 0871B] quippe sententiae non inmemor, cum te postmodum, an se diligeres [312 1Kb] , interrogaret, magis ipsi credens quam tibi, amorem tuum hac temperata responsione declarasti, dicens: »Domine, tu omnia nosti, tu scis quia amo te (Joan. XXI, 15). Conscientia quidem mea plus diligo te quam me, nisi quia te diligendo diligo me. Utrum autem, ut existimo, ita sese veritas habeat, ipse quam ego melius nosti, qui me ut essem fecisti, ei ut te diligerem amore justissimo inflammasti.« Bone itaque rex, non ob tuam hoc sed ob infirmorum actum est fidem, qui victoriam non nisi in multitudine putant consistere et humanas res non nisi fortuitu provenire. Scimus enim, quia et si cum 12 milibus [313 1Kb] legionibus transires ac victoriam optineres, non [Col. 0871C] eam tibi, sed Domino, imputares. Et haec ratio est, quod te in paucis orando voluit vincere, ut et in se sperantes ad amorem sui magis accenderet, et, te quantum diligeret, nescientibus indicaret. Sed his obmissis, ad narrandi seriem redeamus [314 1Kb] .

26. Est in Alsaciae partibus castellum, Brisicau [(124) 1Kb] patrio vocabulo nuncupatum, quod et Rhenus immodum insulae cingens, et naturalis ipsa loci asperitas munit. In hoc itaque suorum Heverardus posuerat multitudinem militum, quorum terrore non solum magnam sibi partem praefatae provinciae vendicabat, verum etiam circumcirca regis fideles misere laniabat. Rex denique bonus, non quae sua sed quae suorum erant considerans, collecto exercitu, in Alsatiam, ut praefatum castrum obsideat, [Col. 0871D] proficiscitur. Cumque eodem pervenisset, Frederici, qui cum eo tunc simul aderat, Mogontinae sedis archiepiscopi, exhortatione episcoporum quamplurimi, defixis noctu per girum amissis tentoriis, coeperunt regem deserere clamque ad civitates proprias fugere, Frederico cum eodem subdole permanente. Quod regis milites considerantes, hujusmodi regem sunt sermone adgressi: »Consule, rex [Col. 0872A] saluti tuae, loca haec deserens et Saxoniam petens. Nec clam te est, quod Heinricus frater tuus bellum tibi inferre conetur; qui si tam parvas tecum esse copias senserit, ita irruet repentinus, ut nec fugiendi quidem sit locus. Melius est igitur reparato exercitu iterum redire, quam aut mori misere, aut turpiter fugere.« Quibus rex inperterritus, ut quondam suis Judas cognomento Machabaeus: »Nolite, ait, nolite talia loqui; et si adpropinquavit tempus nostrum, moriamur in virtute, et non inferamus crimen gloriae nostrae (I Machab. IX, 10). Melius est enim pro vera justitia mortem subire, quam eam fugiendo turpiter vivere. Denique si illos Dei ordinationi resistentes, auxilium a multitudine sola et non a Deo sperantes, [Col. 0872B] injuste praeliari, mori et ad irremissibiles herebi poenas descendere juvat, nichilominus nos immo acrius pugnare delectet, qui et praeliari pro justicia securi, et praeliando, si sors carnis universae acciderit, securius possumus mori. Nam pro justicia pugnaturos, ob copiarum paucitatem ante pugnae experimentum terga dare, Deo diffidere est.« His dictis non solum eos a fugae proposito revocavit, verum etiam, ut vehementer pugnarent, protinus animavit.

27. Unum autem, unum, pater egregie, velim diligenter adtendas; quod cum audieris, plus eum animi passiones quam hostes vicisse miraberis. Hujusmodi vincere adversarios, permittente Deo, nonnumquam et peccatores possunt; inconcussam autem [Col. 0872C] animi tenere virtutem, prospaeris scilicet non elevari et adversis non frangi, perfectorum solummodo est. Audi igitur in tanta hac fluctuante procella, quo fidei supra petram, quae Christus est, sit ardore fundatus. Comes quidam tunc praedives secum erat, cujus multitudo militum regis aciem condecorabat. Hic itaque videns, quam plurimos ex regis acie desertores ac transfugas fieri, non interiorem sed exteriorem considerans hominem, tacitus haec secum volvere cepit: »Quicquid regem in hac turbatione constitutum petiero, sine dubio impetrabo, praesertim cum et acre bellum nobis immineat, ac ne se deseram timeat.« Nuntiis itaque directis, regi supplicat, ut abbatiam quandam Laresheim dictam [315 1Kb] , praediis ditissimam, ei [Col. 0872D] concedat; cujus possessionibus quod sibi deerat ac militibus suis ministrare praevaleat. Rex autem, columbina non solum sed, ut erat, vipperina calliditate suffarcinatus, non hoc quod portenderet [316 1Kb] animadvertere minime potuit; unde et hujusmodi nuntiis apologeticum dedit: »Illi, quid super hac re sentiam, verbis ipse potius explicabo quam nuntiis.« Quod qui hoc direxerat audiens, inmensa est [Col. 0873A] animi affectus leticia, sperans, se quod poposcerat impetrasse. Unde et morae [317 1Kb] inpaciens, regem adit, eumque sentenciam super hac re promere postulavit. Cui rex, populo circumstante: »Oboedire, inquit, magis oportet Deo quam hominibus. Quis enim sanum sapiens ignorat, te haec non petitionis humilitate sed comminationis auctoritate dixisse? Scriptum est: Nolite sanctum dare canibus (Matth. VII, 6). Quod quamvis a doctoribus spiritaliter intelligendum esse praedicetur, ego tamen satis me dare sanctum canibus censeo, si monasteriorum praedia, quae a religiosis viris Deo sunt militantibus tradita, tulero, saeculoque militantibus dedero. Tibi vero tam procaciter injusta petenti, sub testimonio totius populi, nec hoc nec aliud te [Col. 0873B] umquam a me accepturum esse testificor. Si cordi tibi est ceteris cum infidelibus avolare, quanto citius, tanto melius.« His auditis, quia facies mentis est speculum cordis [318 1Kb] , verecundiam vultus rubore nudavit, concitusque regis ad pedes corruens, se peccasse, se graviter deliquisse, confessus est. Perpende itaque, qua constantia [319 1Kb] athelta Dei non solum visibiles, verum etiam invisibiles conterat hostes; antiquus etenim hostis non eum se nocuisse putavit, dum tot fortissimos principes contra illum surgere persuasit, fratrem etiam, qui ei regnum auferret, instigavit, quoniam exteriora haec esse damna cognovit; unde et praefatum comitem ad expetendam sanctorum hereditatem incitavit, quatinus eo rex velocius offensam Dei incurreret, [Col. 0873C] quo servorum Dei stipendia suis injuste militibus traderet. Verum quia nequivit, nunc, quantum rex sanctus, ob temptationis hujus constantiam Deo pro se pugnante, creverit, in medium proferamus.

28. David sanctus ex persona Domini dicit: »Si populus meus audisset me, Israel si in viis meis ambulasset, pro nichilo forsitan inimicos [320 1Kb] eorum humiliassem, et super tribulantes eos misissem manum meam (Psal. LXXX, 14).« Quod in hoc rege Dominum audiente atque in viis ejus ambulante esse completum, quam prompturus sum, ratio declarabit. Heverardus atque Gislebertus, audito regem in Alsatia esse, quoniam neminem, qui eis resisteret, verebantur, permagno collecto exercitu, Rheni alveum ad Andernacha pertranseunt, regisque fideles circumquaque [Col. 0873D] demoliri procedunt. Huto sane, Herimanni Suevorum ducis frater, necnon et Chuonradus cognomento Sapiens, quos superius regi diximus esse fideles, ipsis in partibus erant. Sed quia eorum copiae istorum copiis multo inferiores extiterant, his occurrere [321 1Kb] trepidabant. Verum jubente Deo, non locutionis sed inspirationis modo, hos multis cum spoliis redeuntes pone secuntur. Cumque paululum processissent, quidam eis flens et ejulans obviavit [Col. 0874A] sacerdos. Qui rogatus ab eis unde iret, cur fleret? »Ab istis, inquit, praedonibus ego venio, qui paupertatis meae erumnam uno quod solum possederam jumento ablato dilatarunt.« Quod cum praefati [322 1Kb] Huto ac Chuonradus audirent, si Gislebertum atque Heverardum viderit, examussim sunt sciscitati. Quo respondente: »Quoniam cum praeda cunctis poene trans Rhenum missis, ipsi soli cum eorum electis militibus, quod nec bene vertat! capiunt cibum;« tanta caeleritate super eos irruunt, ut, si videres, non eos currere [323 1Kb] sed diceres transvolare [324 1Kb] . Quid plura? Heverardus gladiis occiditur, Gislebertus Rheni undis submergitur, quas quoniam prae multitudine sorbere [325 1Kb] non potuit, anima recedente defecit. Caeterorum vero nemo aufugiit, qui non aut vivus ligaretur, [Col. 0874B] aut gladio truncaretur. Vides igitur, quemadmodum super regem tribulantes Dominus manum miserit, quem in viis suis ambulasse cognovit.

29. Dum haec aguntur, rex in Alsatia horum inscius, mori potius quam adversarios fugere est paratus. Accidit itaque, ut, quemadmodum ei moris erat, mane primo, quoniam aeclesia longe aberat, super equum conscenderet [326 1Kb] , eoque se munitum orationibus iret, dum directis procul obtutibus, obviare sibi nimia celeritate hominem vidit, quem ilico nuntium esse intellexit [327 1Kb] . Et quia is qui venerat prospera nuntiabat, mox ut regem vidit, subsecuturam letitiam quodam proludio hilaritatis ostendit. Hoc igitur inditio, quia secunda eum qui aderant [Col. 0874C] nuntiare intellegunt, arrectis auribus ut eum audiant currunt. Quibus moderata hujus processio, capillorum ac vestium compositio, honesta salutatio, annus erat. Vidit rex populum anhelare, et quod dicendi moram [328 1Kb] nuntius faceret, graviter ferre. »Age, ait, ad quod missus es fare, praeposterato ordine rem prius injice [329 1Kb] , circumstantium metus adime, eorumque animos gaudio exple; dehinc per longa exorsa et rhetorum prohoemia salutationibus nos demulce. Non qualiter, sed quid dicas, praesens tempus expectat. Malumus enim rusticana simplicitate laetari, quam Tulliana facetia periclitari.« His auditis, Heverardum atque Gislebertum hominem exutos esse, primo impetu nuntiavit, volentemque, qualiter hoc acciderit, prosequi, rex manu compescuit, [Col. 0874D] ac mox de equo descendit, seseque, cum lacrimis Deo gratias agens, in orationem dedit. Qua expleta, surrexit, atque itinere quo coeperat Deo se commendaturum ad eclesiam tendit.

30. Hoc in tempore Bertaldus Bagoariorum dux, Arnulfi ducis frater, vir strenuus, regis partibus toto favebat conamine. Volens itaque rex, ut quemadmodum tribulationis praeteritae ita et laeticie praesentis [Col. 0875A] fieret particeps, sequenti die, quanta erga eum Dominus beneficia egerit, nunciis directis apperuit. Cui etiam in augmentum laeticiae, quoniam conjugali [330 1Kb] , minime tenebatur vinculo, demandavit ac juramento promittere fecit, ut si sororem suam, scilicet Gisleberti uxorem, habere posset, eam illi conjugio copularet; quod si minus procederet, ipsius Gisleberti ex eadem sorore genitam, quam poenes se habuerat, fere jam nubilem, maritali ei conjugio traderet. Quo audito, Bertaldus immenso est gaudio affectus; elegitque potius nondum nubilem filiam expectare, quam matrem, quae jam nupserat, tollere.

31. Fridericus denique Magonciacensis eclesiae archiaepiscopus, cujus consilio episcoporum nonnulli [Col. 0875B] regem dimiserant, ut quam occulte gestabat jam infidelitas cunctis pateret, decem ferme ante praenominatorum diebus interitum regem deseruit, ac Magonciam concitus venit; in qua nichil moratus, Metensem urbem adit. Disposuerat enim regis frater Heinricus, redeuntibus Heverardo atque Gisleberto, cum eodem Friderico isthic exercitum congregare, sicque regi in Alsatia degenti bellum maximum praeparare. Cumque illo pervenisset nominatus archiepiscopus, insperate et non oportune nuntii ei occurrunt, qui jam praelibatos principes morte intercedente non vivere dicunt. Quo audito, animo consternatus, quid faceret penitus ignorabat.

32. Rex interea, Alsatiam deserens, Franciam occupabat [331 1Kb] . Cujus ob metum Magonciae cives redeuntem archiepiscopum intra urbis moenia non [Col. 0876A] suscipiunt. Unde factum est, ut non multo post a regis fidelibus captus, et ante sui praesentiam adductus, custodiae sit in Saxonia traditus. In qua aliquandiu commoratus, miseratione regis dignitati est pristinae restitutus.

33. Heinricus denique regis, fratris scilicet sui, terrore exanimatus, in castellum vocabulo Capraemons, ingeniis non solum hominum, verum natura ipsa munitum, ingredi voluit. Quod soror ejus, vidua videlicet Gisleberti, praenoscens, non solum ne id facere posset prohibuit, verum hujusmodi eum sermonibus convenit: »Pro! non tete miseriarum mearum tedet, quas conjuge interempto perpetior, nisi etiam meis te in municionibus occludendo regis iram super regionem hanc velut aquam effundas? [Col. 0876B] Non feram, non patiar, non sinam; non tanta vecordia michi innata inerit, ut ex meis incommodis tua compares commoda.«

34. His Heinricus auditis, cum aliud quod faceret ignoraret, adsumptis secum, quorum praesidio juvaretur, quibusdam episcopis, die quadam nudis pedibus regis ad pedes ipso ignorante pervenit, supplexque misericordiam imploravit. Cui rex: »Indignum, inquit, facinus tuum misericordiam non meretur. Verum quia video te humiliatum coram me, non inducam malum super te.« Jussit eum itaque rex ad palatium suum, quod in Francia in loco qui Ingelenheim dicitur constitutum est, proficisci, sollertique illum vigilantia custodiri, quoad irae remota paululum egritudine, quid super eo faceret, sapientum consilio definiret.


[Col. 0875] EXPLICIT LIBER QUARTUS DEO GRATIAS.



[LIBER QUINTUS.]



INCIPIUNT CAPITULA LIBRI QUINTI.

[Col. 0875C] 1. Qualiter Herimannus Suevorum dux Liutulfo filio regis filiam suam nomine Itam conjugem daret.

2. De eclipsi solis et apparitione cometae.

3. De eo quod rex Hugo Romam quotannis oppresserat.

4. De Berengario et Anscario fratribus, quorum Anscarium in Camerino et Spoleto marchionem constituerat.

5. De Serlione quem rex Hugo contra Anscarium mittit, et de verbis Anscarii [332 1Kb] .

6. De bono consilio Wikberti boni militis, et malo Arcodi mali militis [333 1Kb] .

7. De prima pugna inter Sarlionem et Anscarium, in qua Wikbertus occisus est fugiitque Arcodus.

[Col. 0875D] 8. De alia pugna, in qua Anscarius Hattonem comitem hasta occidit, ac postmodum de equo cadens ab hostibus est ipse occisus, Sarliusque marca potitur.

9. De Hugone rege, qui Constantinopolim nuntios [Col. 0876C] dirigit propter naves et Grecum ignem.

10. De rege Hugone, qui Berengarium execare [334 1Kb] voluit, sed propter Lotharium non potuit, qui hoc Berengario nuntiavit; et de fuga ejusdem Berengarii uxorisque ejus.

11. Inprecatio contra montes qui Berengarium et Willam transire permiserunt.

12. Qualiter Herimannus dux Berengarium suscepit et ante regis praesentiam duxit.

13. De eo quod rex Hugo nuntios suos regi Ottoni dirigit, pollicens pecuniam si Berengarium non recipiat, quod omnino impetrare non valuit.

14. De eo quod imperator Grecorum Romanos Hugonem rogat, ut suam filiam conjugem suo det nepoti filio Constantini.

[Col. 0876D] 15. De pugna navali quam Romanos cum Ingero rege Russorum fecit, quem mirabiliter vicit.

16. De eo quod rex Hugo ad Fraxinetum pergens, Grecos cum navibus eo dirigit.

17. De eo quod rex Hugo Fraxinetum destruere potuit sed noluit.

[Col. 0877A] 18. De Amedeo Berengarii milite, qui exploratum in Italiam venit.

19. De eo quod rex Hugo pactum Hungariis dedit eosque in Hispaniam misit.

20. De eo quod rex Hugo filiam suam, quam ex concubina habuerat, Constantinopolim mittit.

21. De fortitudine et pulchritudine Constantinopolitani palatii, et qualiter Stephanus atque Constantinus suum patrem de palatio ejecerint et monachum fecerint.

22. De eo quod idem voluerunt Constantinum Porphyrogenitum deicere; a quo sunt et ipsi capti atque in monasterium missi; et per quem eorum consilium sit palam factum.

23. De yronica patris susceptione et locutione, [Col. 0877B] quando filii ad monasterium venerunt.

24. Oratio imperatoris Romanu, quam pro filiis egit, Deo gratias agens.

25. De eo quod Constantinus et Stephanus custodia observantur.

[Col. 0878A] 26. De adventu desiderati Berengarii in Italiam, et quod Mannasses ejus partibus favet.

27. Qui principes prius Hugonem desererent, et cur.

28. De eo quod rex Hugo filium suum Lotharium Mediolanium mittit, ad misericordiam omnium Italorum.

29. De Joseph episcopo per Berengarium Brixia expulso, et Antonio eodem constituto.

30. Cur Berengarius Placentinum et Papiensem dimitteret episcopos, et cur Liudprandum clericum parentes sui Berengario commendaverint.

31. De Hugone rege qui cum omni pecunia in Provinciam ivit, et de Raimundo qui suus miles factus est.

[Col. 0878B] 32. De uxore Berengarii quae passa est crimen incesti, et qualiter inde sit liberata.

33. De pecunia quam Berengarius causa Hungariorum pauperibus et ecclesiis Dei tulit.


[Col. 0877] EXPLICIUNT CAPITULA.



INCIPIT LIBER QUINTUS.

[Col. 0877C] 1. (An. 939.) Factum est, ut post mortem Heverardi atque Gisleberti, necnon et Heinrici fratris regis inclusionem, concurrentibus undique ad regem congratulationis causa proceribus, veniret et vir ditissimus, Suevorum dux Herimannus; qui post congratulationis satietatem talibus regem est adgressus sermonibus: »Non clam domino meo est, cum praediorum latitudine, tum pecuniarum inmensitate praedivitem me absque liberis esse; nec est praeter unam parvulam gnatam, qui mearum rerum me decedente heres existat. Placeat itaque domino meo regi filium suum parvulum LIUTOLFUM mihi adoptare in filium, quatinus unicae filiae meae maritali commertio sotiatus, me migrante mearum fiat rerum hereditate magnificus.« Hoc itaque quia placuit [Col. 0877D] regi consilium, quod poposcerat sine dilatione complevit.

2. Hoc in tempore (Jul. 19), ut ipsi bene nostis, sol magnam et cunctis terribilem passus est eclipsin, sexta feria, hora diei tertia; qua etiam die Abderahamem [335 1Kb] , rex vester, a Radamiro christianissimo rege Gallitiae in bello est superatus [(125) 1Kb] . Sed et in Italia octo continuis noctibus mirae magnitudinis cometa apparuit, nimiae proceritatis igneos ex sese radios fundens, subsecuturam non multo post famem portendens, quae magnitudine sui misere vastabat Italiam.

3. Ea siquidem tempestate, Hugone rege turpiter expulso, Albericus, ut praefati sumus, Romane civitatis monarchiam obtinebat. Quem rex Hugo quotannis [Col. 0878C] graviter opprimebat, gladio et igne quae poterat universa consummans [336 1Kb] , adeo ut civitates praeter Romam, in qua ipse consederat, omnes auferret. Sed et ipsam sine dubio cum depopulando tum cives muneribus corrumpendo conquireret, nisi oculta justi Dei illi sententia [337 1Kb] prohiberet.

4. Per id [338 1Kb] tempus Berengarius [339 1Kb] atque Anscarius in Italia fratres clarebant, uno quidem patre, Adelberto scilicet, Eporegiae civitatis marchione, sed non una matre progeniti. Berengarium scilicet, uti praefati sumus, Gisla, Berengarii regis filia, Anscarium autem Hermengarda, Adelberti Tusciae provinciae marchionis, quam ex Berta, regis Hugonis habuerat filia, peperit. Quorum Berengarius consiliis providus, ingenio callidus; Anscarius vero ad quodlibet [Col. 0878D] facinus promptus. Quem et rex Hugo nimis suspectum habuerat, ne se occideret [340 1Kb] ac regnum sibimet obtineret. Consilio itaque accepto, quia Tedbaldus [341 1Kb] marchio hominem exierat, Spoletinorum eum ac Camerinorum constituit marchionem, quatinus eo securius viveret, quo longius hunc ab sese sequestratum esse cognosceret. Quo dum profectus esset, uti animi inpaciens erat, quicquid ex rege mali cogitando mens ei suggesserat, rerum signis continuo declarabat. Quod Hugonem minime latuit.

5. (An. 940.) Igitur quod remedium huic egritudini dare posset excogitans, Sarlionem ad se, Burgundionum [342 1Kb] ex gente progenitum, advocat. Cui et ait: »Camerinorum ac Spoletinorum hominum non est [Col. 0879A] mihi fides incognita. Est enim calamo similis, cui si innisus fuerit homo, perforabit manum ejus. Vade itaque, atque a me suscepta pecunia, mentes eorum corrumpe, ab Anscarii dilectione eos amove, tibique conjunge. Te nemo est qui possit [343 1Kb] facere, cum melius, tum commodius. Habes enim illius Tedbaldi, mei nepotis defuncti optimi marchionis, uxorem, cujus auxiliis fretus cunctus ad te veniet populus.« Profectus denique, haud secus atque rex predixerat Camerinorum ac Spoletinorum populus egit. Congregata itaque multitudine, ad eam in qua Anscarius erat civitatem properare festinat [344 1Kb] . Quod cum audisset Anscarius, antesignanum [345 1Kb] suum nomine Wikbertum talibus adorsus est verbis:


[Col. 0879B] Versus.


»Sarlius inbellis, multorum fisus in armis,
Pugnaturus adit; cui fortes pectore et armis
Occursare decet bellumque inferre cruentum.
Lecta manus juvenum, bellisque exercita multis,
Est huc [346 1Kb] tendentem quae me comitata patronum,
Protinus adveniet, fulvo decorata metallo.«

6. His auditis, Wikbertus, ut erat vir non audatia solum verum etiam scientia fretus: »Mane, ait, ac copias prout potis est congregato [347 1Kb] . Pergrave est enim, exercitui cum tam paucis numeroso occurrere. Sed et si quibuscum res agitur animadvertis, heroes sunt, haud segnius atque nos bello assuefacti.« Jam Anscarius Wikberto recta sibi consulenti conivere decreverat, directisque usquequaque nuntiis, [Col. 0879C] congregare exercitum cuperat, cum Arcodus quidam, Burgundionum sanguine ortus, Wikbertum ista consulentem dictis increparet amaris: »Chremeti, inquit, similis es, qui ob Thrasonis metum Thaidi de occludendis edibus consilium, quoad advocatos sibi a foro duceret, dedit; quem cum Thais prohiberet [(126) 1Kb] : Quod cum salute tua, ait, cavere possis, stultum admittere est. Malo ego nos prospicere, quam ulcisci [348 1Kb] accepta injuria! Optime, Wikbertus, inquam, Thrasonis fecisti memoriam militis, qui rabido prius ore deseviens, cum ad rem veram ventum esset, Syriscum in dextro cornu, Symalionem in sinistro constituens [(127) 1Kb] , ipse sibi locum post principia [(128) 1Kb] elegit. Burgundiones enim garrulos [349 1Kb] esse, voraces ac inbelles, nullus qui eos [Col. 0879D] noverit ambigit. Sed et quam perfortiter saepe feceris, quas fugiendo declinasti, cicatrices indicant corporis.«

7. Hujusmodi itaque Anscarius atque Wikbertus exitati dictis, ubi Sarlium esse cum multis audiunt, quam mox cum paucis properare contendunt. Sex [350 1Kb] [Col. 0880A] Sarlius acies habuerat, quarum tres contra Anscarii unam, in qua et ipse erat, direxerat. Ipse vero fluvio interjecto rei spectans eventum, cum tribus remanserat. Verebatur enim, quod nec tanta eum quiret multitudo defendere, si suos in eum Anscarius posset obtutus inducere. Haud mora, bellum incipitur, in quo Arcodus, quia fugerat, non videtur, Wikbertus vero morte tenus vulneratur, quoniam quidem mori satius quam fugere duxit. His itaque omnibus ab Anscario debellatis, duas ei iterum Sarlius acies mittit, una solummodo secum retenta. Cumque Anscarius, quis suorum in campo occumberet, vellet inquirere, non suo tantum quam aliorum sanguine cruentatus Wikbertus ei occurrit. Cui et ait: »Duae contra nos acies [351 1Kb] perpulcre armis [Col. 0880B] instructae adveniunt, quas te potius declinare quam expectare etiam atque etiam rogo. Arcodus, ut ipse bene nosti pugnae hujus incentor, qualiter aufugerit, vides. Ego vero positus in extremis, non cogito jam de pugna, sed misericordem Deum rogo pro anima, ne mihi imputet [352 1Kb] , quae ob dilectionem tui hodie commerui crimina, hominum neci dando corpora multa.« His expletis, expiravit.

8. Collectis itaque Anscarius quos potuit, duabus phalangis occurrens, eas inter furibundus insiliit stragemque innumeram dedit. Comes quidam, Hatto nomine, duabus illis praeerat aciebus, qui hac Anscario occurrit fidutia, quoniam, confracta jam lancea, solam in manu ejus viderat hastam. Quem dum intuitus esset Anscarius: »Tune es, infit, qui contempto crucis et sanctorum juramento, perjurus [Col. 0880C] in nomine Dei tui me tuum dominum deseruisti, et ad vulpem Sarlium transfuga ac desertor abisti?

Esse aliquos manes et subterranea regna [(129) 1Kb] ,
in quibus perjuri puniantur, Cocitum [353 1Kb] etiam et

Stigio ranas in gurgite nigras [(130) 1Kb] ,
qui usque modo somniasti, re ipsa quam mox experire!« Haec dicens, hastam, quam sine ferro gestabat, per os illius valide jaciens, sanguine cerebroque respersam per occipitium eduxit; enseque abstracto, quoniam multi super se irruerant, dimicare naviter coepit. Cumque, nullis sibi amminiculantibus, omnium poene hostium solus impetum sustineret, huc illucque discurrens, sonipes quo [Col. 0880D] insederat [354 1Kb] adeo in scrobem cecidit, ut collo supposito pedibusque sursum erectis, eo usque super Anscarium jaceret, donec ab irruentibus hostibus directis missilibus occideretur. Quo mortuo, Sarlius marca secure potitur, et rex Hugo gaudio inmenso afficitur.

[Col. 0881A] 9. Dum haec aguntur, montana quibus ab occidua [355 1Kb] seu septemtrionali Italia cingitur parte, a Saracenis Fraxenetum inabitantibus crudelissime depopulantur [356 1Kb] (an. 941). Quamobrem Hugo rex consilio accepto, nuntios Constantinopolim dirigit, rogans imperatorem Romanon, ut naves sibi Greco cum igne transmittat, quas chelandia patrio sermone Greci cognominant. Hoc autem eo fecit, ut dum terrestri itinere ipse ad destruendum tenderet Fraxinetum [357 1Kb] , eam partem qua mari munitur Greci navigio obsiderent, eorumque naves exurerent, ac ne ab Hispania victus eis aut copiarum subsidia provenirent, diligentissime providerent.

10. Interea Berengarius, memorati frater Anscarii atque Aeporegiae civitatis marchio, occulte [Col. 0881B] quaedam in regem coepit moliri. Quod dum regi compertum esset, simulata benivolencia dissimulataque ira, dum ad sese veniret, luce eum privare disposuit. Filius denique ejus, nomine Lotharius rex, et ipse parvus ac necessariarum sibi rerum adhuc ignarus, quoniam consiliis his interfuit, celare quemadmodum puer haud potuit, verum destinato ad Berengarium nuntio, quod sibi pater suus facere vellet, apperuit. Hoc denique Berengarius ut audivit, Italiam quam mox deseruit, ac per montem Jovis in Sueviam ad Herimannum ducem properavit; uxorem vero suam Willam per aliam viam ad eandem provinciam venire praecepit. Quae tempore [358 1Kb] digressionis sue per montem Avium [(131) 1Kb] , feta partuique vicina, qualiter montes tam asperos [Col. 0881C] atque invios transire pedibus poterit [359 1Kb] , satis nequeo mirari; nisi quia fortunas omnes adversas mihi fuisse certo scio. Sed ah! quam sibi decipulam Lotharius praeparaverit, futuri ignarus videre non potuit. Dum enim Berengario consuluit, qui regnum et vitam auferret sibimet praeparavit. Impraecor itaque non Lothario, qui puericiae levitate peccavit, idque postmodum amare poenituit, verum montibus illis crudelibus, contra insuetum omnibus morem facile eis iter prebentibus. Itaque libet in eorum mihi nunc contumeliam exclamare:

11. Improbe [360 1Kb] mons Avium, tali
Conservas quia nam pestem,
Invius esse soles etiam,
Tempore quo Cererem messor
[Col. 0881D] Tempore quo radiis Phoebi
Pessime nunc es inaudito
Pervius? atque utinam possent
Protinus in baratrum avulsus [361 1Kb]
Ecce Berengarium servat,
Mons transire Jovis, mirum haud
[Col. 0882A] Et servare malos, vocitant
Sanguine qui gaudent hominum,
Quid loquar? ecce Deum cupio
Conscissusque chaos cunctis
Neque tu nomine dignus,
Nunc quam perdere possis
Cum sol igneus ardet,
Curva falce reposcit [362 1Kb] ,
Cancri [363 1Kb] sidus adurit.
Rigidae [364 1Kb] tempore brume
Mea nunc vota valere,
Aliis montibus isses.
Sinit et tramite recto
Suetos perdere sanctos,
Heu quos nomine Mauros,
[Col. 0882B] Juvat et vivere rapto.
Tete fulmine aduri,
Fias tempore cuncto.

12. Igitur Herimannus, Suevorum dux, venientem ad se Berengarium benigne suscepit, eumque magno cum honore ante piissimi regis Ottonis praesentiam duxit. Quem quanta rex devotione susceperit, quantisque muneribus donaverit, quantumque honoraverit, stilus meus se scribere [365 1Kb] posse diffidit. Verum quantum poterit designatis, cujus sanctitatis quantaeque humanitatis rex fuerit, quantae etiam improbitatis Berengarius extiterit, facile prudens lector animadvertere poterit.

13. Rex Hugo, audita Berengarii fuga, nuntios suos regi Ottoni dirigit (an. 942), secundum voluntatis [Col. 0882C] suae deliberationem auri argentique copiam se ei daturum, si Berengarium non susciperet eique amminicula non conferret, promittens. Quibus rex apologeticum [366 11Kb] hujusmodi dedit: »Berengarius non ob domini vestri dejeccionem, verum, si potis est, ob reconciliationem, nostram adiit pietatem. Qua in re si amminiculari illi poenes dominum vestrum potero, gazas a se mihi promissas non solum non suscipio, verum meam illi libentissime tribuo; Berengario vero, seu cuilibet nostrae pietatis clementiam imploranti, mandasse subsidium non praebere, summae dementiae est. Perpende itaque, quanta eum rex pius caritate dilexerit, qui promissam non solum non accipere, sed propriam pro illo pecuniam voluit dare.

[Col. 0882D] 14. Dum haec aguntur [367 8Kb] , Constantinopolitanus imperator cum regis Hugonis nuntiis suos pariter dirigit, mandans, naves et omnia que desideraret se ei daturum, si nepoti suo parvulo sibi omonimo, Constantini filio, filiam suam conjugem daret. Constantinum autem Leonis imperatoris [368 22Kb] , non ipsius [Col. 0883A] Romanum, filium dico. Tres enim hi cum Romano simul imperitabant, ejusdem videlicet duo filii, Stephanus atque Constantinus, necnon et hic de quo in praesentiarum sermo est, Constantinus Leonis imperatoris filius. Rex itaque Hugo, hac audita legatione, directis iterum nuntiis, Romano denuntiat, se legitimo ex conjugio filiam non habere; sed si ex concubinarum filiabus vellet, egregiam ei forma posse prestare. Et quoniam Greci in Geneseos nobilitate, non quae mater sed quis fuerit pater, inquirunt, imperator Romanos naves continuo Greco cum igne praeparavit, munera maxima misit, atque ut illam nepoti suo conjungeret mandavit. Verum quoniam meus vitricus, vir gravitate ornatus, plenus sapientia, regis Hugonis fuerat nuntius, pigrum [Col. 0883B] michi non hic sit inserere [369 50Kb] , quid eum de imperatoris sapientia et humanitate, et qualiter Rusios vicerit, audivi sepius dicere.

15. Gens quaedam est sub aquilonis parte constituta, quam a qualitate corporis Greci vocant , Rusios, nos vero a positione loci nominamus Nordmannos. Lingua quippe Teutonum nord aquilo, man autem dicitur homo [370 1Kb] ; unde et Nordmannos aquilonares homines dicere possumus. Hujus denique gentis rex vocabulo Inger erat; qui collectis mille et eo amplius navibus Constantinopolim venit. Quod Romanos [371 8Kb] imperator ut audivit, quoniam navalem suum exercitum directum contra Saracenos et ad insularum custodiam habuit, estuari cogitationibus coepit. Cumque cogitationibus non paucis insomnes [Col. 0883C] noctes duceret, et Inger cunta mari vicina diriperet, nuntiatum est Romano, 15 semifracta se habere chelandia [372 9Kb] , quae populus ob vetustatem sola reliquerat. Quod ut audivit, , tus calafatas, hoc est navium compositores, ad se venire praecepit, quibus et ait: »Properantes sine dilatione, ea quae remanserant, chelandia [373 9Kb] praeparate. Sed et argumentum, quo ignis projicitur, non in prora solum, verum etiam in puppi, insuper in utrisque lateribus ponite.« Compositis itaque secundum jussionem suam chelandiis, sapientissimos in eis viros collocat, atque ut regi Ingero occurrant denuntiat. Profecti denique, cum in pelago eos positos rex Inger aspiceret, ut vivos illos caperet, exercitui suo praecepit et non occideret. Denique miserator et [Col. 0883D] misericors Dominus, qui se colentes, se adorantes, se deprecantes, non solum protegere sed et victoria voluit honorare, ventis tunc placidum reddidit mare. Secus enim ob ignis emissionem Grecis esset incommodum. Igitur in Rusorum medio positi, ignem circumcirca projiciunt. Quod dum Rusi conspiciunt, e navibus confestim sese in mare projiciunt, eliguntque potius undis submergi quam igne cremari. Alii tunc loricis et galeis onerati, numquam visuri, ima pelagi petunt; nonnulli vero natantes, inter ipsos maris [Col. 0884A] fluctus uruntur, nullusque die illa evasit, qui fuga sese ad terram non liberavit. Rusorum etenim naves, ob parvitatem sui, ubi aquae minimum transeunt, quod Grecorum chelandia [374 9Kb] ob profonditatem sui facere nequeunt. Inger [375 1Kb] ingenti cum confusione [376 1Kb] postmodum ad propria est reversus. Greci vero victoria potiti, vivos secum multos ducentes, Constantinopolim regressi sunt laeti. Quos omnes Romanos, in praesentia regis Hugonis nuntii, vitrici scilicet mei, decollare praecepit.

16. Rex itaque Hugo congregato exercitu, classibus per Tirrenum mare ad Fraxinetum directis, terrestri ipse eo itinere pergit. Quo dum Greci pervenirent, igne projecto Sarracenorum naves mox omnes exurunt. Sed et rex Fraxinetum ingressus, Sarracenos [Col. 0884B] omnes in montem Maurum fugere compulit; in quo eos circumsedendo capere posset, si res hec, quam prompturus sum, non impediret.

17. Rex Hugo Berengarium, ne collectis et ex Francia et ex Suevia copiis super se irrueret regnumque sibi auferret, maxime timuit. Unde non bono accepto concilio, Grecos ad propria mox remisit; ipseque cum Saracenis hac ratione foedus iniit, ut in montibus qui Sueviam atque Italiam dividunt starent; ut si forte Berengarius exercitum ducere vellet, transire eum omnimodis prohiberent. Eo vero constituti, quam multos christianorum ad beatorum apostolorum Petri et Pauli limina transeuntium sanguinem fuderint, ille solus scit numerum, qui eorum nomina scripta tenet in libro viventium. Quam inique [Col. 0884C] tibi rex Hugo regnum defendere conaris! Herodes, ne terreno regno privaretur, innocentes multos occidit; tu, ut obtineas, nocentes et morte dignos dimittis, atque utinam ea ratione nocentes illi tunc viverent, ne nocentes [377 1Kb] postmodum interimerent. Puto, sed quod verius est, credo, te non legisse, immo nec audivisse, qualiter iram Domini incurreret rex Israel Achab, dum regem Sirie, virum morte dignum, foederatum dimitteret Benadab. Unus enim de filiis prophetarum dixit ad Achab: Haec dicit Dominus: Quia dimisisti virum dignum morte de manu tua, erit anima tua pro anima ejus, et populus tuus pro populo ejus (I Reg. XX, 42). Quod et factum est. Verum quantum tibi haec in re obfueris, stilus noster suis in locis oportunius enarrabit.

[Col. 0884D] 18. Tempore quo Berengarius ab Italia fugiit (an. 943), quendam secum Amedeus nomine militem duxit, adprime nobilem, et ut postmodum claruit, non Ulixe calliditate ac temeritate inferiorem. Fortissimus rex Otto cum, nonnullis inpeditus rebus, tum quotannis ab Hugone rege muneribus inmensis delinitus, Berengario copias praestare non posset, ipse quem praefatus sum Amedeus Berengarium ita convenit: »Nec clam te est, domine mi, quam invisum rex Hugo imperio se duro Italicis cunctis effecerit; [Col. 0885A] presertim cum et concubinarum filiis ac Burgundionibus sit dignitates largitus, nec ullus inveniatur Italicus, qui aut expulsus aut non dignitatibus omnibus sit privatus. Et quod in regem non aliquid moliuntur, haec causa est, quoniam quidem, quem sibi constituant principem, non habent. Si itaque nostrum aliquis mutato habitu, ne agnosceretur, eo tenderet eorumque voluntatem inquireret, consilium nobis procul dubio bonum exculperet.« Cui [378 1Kb] Berengarius: »Te, inquit, cum commodius, tum nemo potest facere melius.« Igitur Amedeus mutato habitu, cum pauperibus, qui orationis gratia Romam pergunt, Romam quasi profecturus, Italiam petit, principes convenit, et quid unusquisque cordi haberet inquisivit; neque enim eodem omnibus se habitu ostendebat, [Col. 0885B] nunc niger alii [379 1Kb] , subrubeus alii, maculosus alii videbatur. Verum fama, malum quo non velotius ullum mobilitate viget [(132) 1Kb] , eum in Italia esse, auribus regis innotuit. Quem dum diligenter juberet inquirere, ipse prolixam et pulcherrimam barbam pice adeo defedavit, capillos subaureos nigredine immutavit, fatiem deturpavit, debilem fincxit, adeo ut inter pauperes, regis in praesentia comedentes, se regi nudum ostenderet [380 1Kb] , et vestem ab eo qua indueretur acciperet, et quicquid rex de Berengario et se ipso loqueretur audiret. Hoc denique modo cunctis diligentissime perscrutatis, non eodem quo venerat modo cum oratoribus est regressus. Preceperat enim rex clusarum custodibus, ne quempiam transire permitterent, nisi prius, quis esset, diligenti [Col. 0885C] investigatione perquirerent. Quod Amedeus audiens, per invia quedam et aspera nulli custodita loca pertransiit, atque ad Berengarium cum ea quam audire voluit legatione pervenit.

19. Hoc in tempore rex Hugo datis decem nummorum modiis pacem cum Hungariis fecit, quos ab Italia acceptis obsidibus expulit, atque in Hispaniam dato eis praeduce [381 1Kb] direxit. Quod vero ad Hispaniam et ad civitatem ipsam in qua rex vester moratur, Cordobam, non venerunt, haec causa fuit, quoniam triduo per inaquosam et siti [382 1Kb] vastam regionem transierunt; putantes itaque equos seseque siti perituros, praeduce sibi ab Hugone concesso morte tenus verberato, celeriori quam abirent impetu revertuntur.

[Col. 0885D] 20. Hac etiam eadem tempestate (an. 944) idem rex Hugo Bertam filiam suam, quam ex meretrice Pezola ipse genuerat, per Sigefredum, venerabilem Parmensis aeclesiae antistitem, Constantinopolim direxit, Romanô parvulo Constantini Porphyrogeniti filio copulandam conjugio. Tenebatque summum imperii Romanos major, ejusque filii duo Constantinus et Stephanus, quibus post Romanôn praestabat Constantinus, Leonis imperatoris filius [383 1Kb] , cujus [Col. 0886A] parvulus ex [384 1Kb] Helena, Romani majoris [385 1Kb] imperatoris filia, natus jam nominatam Bertam, quam mutato nomine Greci dixerant Eudokian, uxorem duxerat. His itaque quattuor imperantibus, Stephanus atque Constantinus fratres, ignorante Constantino Leonis imperatoris filio, adversus Romanôn patrem suum quaedam , sfalmata, id est dolos, machinabantur. Tedebat enim eos, patris severitate imposita quaecumque vellent facere non licere. Unde et malo mox accepto consilio, quatinus patrem dejicerent, pertractabant.

21. Constantinopolitanum palatium non pulcritudine solum, verum etiam fortitudine omnibus, quas umquam perspexerim, munitionibus praestat, quod [Col. 0886B] etiam jugi militum stipatione non minima observatur. Moris itaque est, hoc post matutinum crepusculum omnibus mox patere, post tertiam diei horam emissis omnibus dato signo, quod est mîs, usque in horam nonam cunctis aditum prohibere. In hoc igitur Romanos is to chrysotriclinon, id est aureum triclinium, quae praestantior pars est, potentissime degens, caeteras palatii partes genero Constantino filiisque suis Stephano et Constantino distribuerat. Hi duo denique, ut praediximus, non ferentes patris justam severitatem, in eorum cubiculis multis copiis congregatis, diem constituerunt, quando patrem dejicere solique ipsi possent regnare. Cumque dies adveniret optata, cunctis de palatio juxta morem egressis, Stephanus et Constantinus facta congressione super [Col. 0886C] patrem irruunt, eumque de palatio civibus ignorantibus deponunt, et ad vincinam insulam, in qua coenobitarum multitudo phylosophabatur, tonso ei, ut moris est, capite, phylosophandum transmittunt. Fit quam mox multirumiger in Constantinupoleos sonitus: Romanôn ejectum quidam, Constantinum ejus socerum interfectum alii clamitabant. Nec mora, totius populi ad palatium fit concursus. Romanos quasi imperator abusivus non requiritur; verum Constantinus an supersit, ab omnibus percontatur. Cumque inquisitionis sedicio non modica fieret pro Constantino, rogantibus Stephano et Constantino, ex ea parte, qua Zucanistrii magnitudo portenditur, Constantinus crines solutus per cancellos caput exposuit, [Col. 0886D] suaque ostensione populi mox tumultum sedavit, ac in propria quemque repedare coegit. Quod factum gravem duobus fratribus ingessit dolorem. »Quid profuit, inquiunt, quod, abdicato patre, alium, qui non pater est, dominum sustinemus? Tolerabilius enim decentiusque paternam, quam exteram, pateremur dominationem. Quid illud, aiunt, quod in hujus auxilium non solum propriae, sed et exterae venere nationes? Sigefredus quippe episcopus, regis Hugonis nuntius, adsumptis secum suae linguae nationibus [Col. 0887A] Amelfetanis [385* 1Kb] , Romanis, Caietanis, nobis ad interitum, huic praesidio fuit.«

22. His dictis, armatorum manibus cubiculos, sicut et pro patre, complent (an. 945). Quibus Diavolinos praefuit, qui horum omnium incentor et post paululum proditor extitit. Constantinum namque libris incumbentem ita convenit: »Quae tibi incommoda a Stephano et Constantino fratribus, immo inimicis, tuis praeparentur, isthec, quae in te vetus permanet, religio ignorat. Si enim infortunia tibi parta cognosceres, quatenus posses vivere, cogitares. Uxoris tuae Stephanus et Constantinus fratres, armatorum manibus congregatis atque in cubiculis jam conclusis, te non ut patrem de palatio expellere, verum hic cogitant interficere. Occasio autem [Col. 0887B] tui hic interitus erit: Cenatum te post triduum [386 1Kb] Constantinus et Stefanus invitabunt. Cumque tuae sessionis medium excellentiae tue, quatenus moris est, obtinere temptabis, percusso mox scuto, inclusi de cubiculo exilient, tuamque fuso sanguine vitam finient. Fidem autem si relatis exposcis, iis impraesentiarum argumentis adfirmo, quoniam conclusorum tibi personas rimis ostendo; dein quod saluti solempnius est tuae, hostiorum tibi claves trado.« His auditis Constantinus: »Age, infit, ut conjuratorum prodidisti perfidiam, quatenus hanc devincam, exprome sententiam. Non enim tam mihi mea salus cara, quam pietas erit in referenda gratia jucunda.« Cui Diavolinus: »Non, inquit, clam te est, Macedones cum tibi devotos, tum bello duros existere; [Col. 0887C] mittito itaque, ac cubicula [386* 1Kb] propria, Stefano et Constantino ignorantibus, eis suffarcinato. Cumque designata dies convivii advenerit, atque ob sessionis fastum simultas inrepserit, dato signo ut praefatus sum, percusso scilicet scuto, cum illorum manus armatorum praesidio eis esse non poterit, tui mox ex inproviso proxiliant [387 1Kb] , eosque tanto commodius quanto insperatius capiant, atque ad vicinum monasterium, ad quod patrem suum, socerum scilicet tuum, direxerant, tonsis, ut moris est, crinibus, phylosophandum transmittant. Divinae siquidem rectitudo justitie tuum negotium secundabit, cujus recompensatione, ne in patrem peccarent, illos non terruit, et te, ne offenderes, custodivit.« Quod justo Dei juditio ita accidisse, non solum Europa, [Col. 0887D] sed et Asia nunc cantat et Africa. Designato etenim die, dum simulata pace Constantinum hunc Stefanus et Constantinus fratres ad convivium invitarent, et ob sessionis fastum tumultus insurgeret, percusso ut dictum est scuto, Macedones insperato proruunt, duosque fratres Stefanum et Constantinum quam mox conpraehensos, tonsos capite, ad vicinam insulam [388 1Kb] , phylosophandum ad quam patrem direxerant, mittunt.

[Col. 0888A] 23. Quorum pater Romanos adventum ut audivit, graciarum acciones Deo exibuit, eisque extra fores monasterii obvians laeta fatie: »Festivum tempus, inquit, quod humilitatem nostram imperium vestrum visitare coegit. Caritas puto, que de me palacio expulit, filiacionem vestram non ibi diu esse permisit. O factum bene, quod me quam dudum praemisistis. Confratres enim et commilitones mei, supernae tantum phylosophye incunbentes, qualiter imperatores susciperent, ignorarent, si non me jam dudum imperialibus institutis attritum haberent. Parta [389 1Kb] jam frigidior Coticis [390 1Kb] aqua decocta pruinis [(133) 1Kb] ; dulces adsunt fabae, lachana [id est herbae] porrique recentes. Non hic marinae delitiae morbos, sed crebra potius jejunia creant. Turbam vero hanc tantam, [Col. 0888B] tam sumptuosam, modicitas nostra non recipit; vestrum solummodo imperium suscipit, quod, ne paternam desereret senectutem, advenit.« Romanos haec et hujuscemodi perstringente, Stephanus et Constantinus filii pudibundo contuentes lumine terram, quam invite monasterium peterent, non est percontari necesse sed credere. Expansis itaque post haec manibus ad altaris [391 1Kb] Romanos crepidinem fusus, hujusmodi cum lacrimis Deo praeces effudit:


Versus.


24. Christe Deus, cum quo Pater est et Spiritus unum,
Jure Patris verbum, per quod Pater omnia mundo
Innotuit secreta poli seu mistica pandens,
Respice ficmentum propria bonitate creatum.
[Col. 0888C] Ne patiare, precor, demonis me fraude [392 1Kb] perire,
Sanguine quem sacro voluisti reddere vite!
Da, Deus, ut mundi tumidos calcare conatus
Jam valeam, sistatque procul corruptor iniquus,
Cui labor est animas semper fedare beatas!
Imperii libuit cum sceptra tuli; nunc haud placet, esto!
Gratia dignatus tibi sit quod pellere [393 1Kb] iniquos,
Imperii teneant solium ne injuste paternum.

25. His ita gestis, Stefanus atque Constantinus custodia jugi observantur, patre quae ei acciderant equanimiter perferente. Aiunt enim hunc, et sub adtestatione confirmant, dum a fratribus lentis ob purgationem culparetur, respondisse, quod luculentius regnaret, qui servorum Dei humilitatibus deserviret, [Col. 0888D] quam qui potentibus mundi peccatoribus imperaret.

26. Desideratus interea Berengarius ex Suevorum partibus, paucis secum comitantibus, a Suevia per Venustam vallem [(134) 1Kb] Italiam petit, applicuitque castra secus munitionem vocabulo Formicaria [(135) 1Kb] , quae a Mannasse, ut jam praediximus, Arelatensis sedis archiepiscopo, tuncque Tridentinae, Veronensis atque Mantuanae invasore, Adelardi sui clerici [Col. 0889A] erat vigiliae commendata. Cumque Berengarius nullius machinamenti apparatu nulliusque belli impetu hanc se capere posse conspiceret, Mannasse ambitionem et kenodoxiam, id est vanam gloriam, cognoscens, Adelardum ad se venire rogavit; cui et ait: »Si munitionem hanc potestati meae tradideris, dominumque tuum Mannassen ad adjutorium meum protraxeris [394 1Kb] , se Mediolanii archiepiscopatus, te vero Cumani episcopatus dignitate post acceptam regni potestatem donabo. Et ut promittenti mihi fidem admittas, quod verbis spondeo, juramentis adfirmo.« Haec dum Mannasse [395 1Kb] ab Adalardo narrantur, munitionem solum Berengario dare non jussit, verum etiam Italos omnes ejus in auxilium invitavit.

[Col. 0889B] 27. Fama igitur, malum quo non velotius ullum mobilitate viget [(136) 1Kb] , Berengarii adventum quam mox omnibus nuntiavit. Coeperuntque mox nonnulli, Hugone deserto, Berengario adherere. Horum Milo, praepotens Veronensium comes, extitit primus, qui dum Hugoni suspectus, appositis clam custodibus servaretur, simulatus se non intellegere custodiri, ferme cenam usque ad noctis pertraxit medium; cumque omnes tam somno quam lieo [(137) 1Kb] adgravati, corpora quieti traderent [396 1Kb] , solo se qui ejus portaverat clippeum comitante, Veronam percitus venit, directisque nuntiis Berengarium excivit; quem et in Verona, quo Hugoni firmius resisteret, suscepit. Sane nulla hunc infidelitas ab Hugone divisit, verum illata sibi ab eodem nonnulla incommoda, [Col. 0889C] quae jam diu sustinere non potuit. Prosequitur hunc Wido, Mutinensis [397 1Kb] aeclesiae praesul, non injuria lacessitus, sed maxima illa abbatia Nonantula, quam et tunc adquisivit, animatus. Qui Hugonem solum non deseruit, verum etiam multorum multitudinem tulit. Quod Hugo ut audivit, congregatis copiis ad ejus castrum Vinoleam [398 1Kb] [(138) 1Kb] venit, idque viriliter sed inutiliter oppugnavit; quod quam mendatii alienum sit, sententia subsequens declarabit. Nam dum eodem degeret, Berengarius ab Arderico archiepiscopo accitus, Veronam deseruit, ac Mediolanium concitus venit. Quo audito, rex Hugo Papiam tristis advenit. Coeperunt interea omnes Italiae primates omine non bono Hugonem deserere et egenti Berengario adherere. Egentem autem, non [Col. 0889D] nichil possidentem [(139) 1Kb] , sed cui numquam quicquam satis est, aio. Quoniam improbi et avari, qui incertas atque in casu positas possessiones habent, et plus semper appetunt, nec eorum quisquam [399 1Kb] adhuc [Col. 0890A] [400 1Kb] inventus est, qui quod haberet, esset satis, non modo non copiosi divites, sed etiam inopes ac pauperes existimandi sunt. Soli enim sunt divites, et fructuosas ac sempiternas possident res, qui suis rebus contenti, satis esse putant, quod est. Non esse cupidum, vera pecunia est; non esse emacem, vectigal est. Fateamur itaque, uter est ditior, cui deest, an cui superat? qui eget, an qui habundat? cui possessio quo est major, eo plus requirit ad se tuendam, an qui se suis viribus sustinet? Contentum etenim suis rebus, maxime sunt certissimaeque divitiae. Verum de hoc satis nunc dictum esse sufficiat. Ad Berengarium stili intentio redeat, cujus in adventum aureum omnes saeculum promittebant, et felicia, quae talem extulerant, tempora clamitabant.

[Col. 0890B] 28. Eo itaque Mediolanii degente ac Italicas dignitates sibi adherentibus dispensante, rex Hugo Lotharium, filium suum, non ad Berengarii solum verum ad totius populi praesentiam dirigit, petens, quia se eis non morigerum abdicant, filium saltem Dei pro amore, qui nil in eos deliquerat [401 1Kb] , suscipiant, ac voluntatibus eorum morigerum reddant. Lothario denique Mediolanium petente, rex Hugo Papia omni cum pecunia egressus, Italiam deserere atque in Burgundiam [402 1Kb] ire cogitavit. Sed res eum ista retinuit, quoniam dum misericordia inclinati, Lotharium in ecclesia beatorum confessoris et martirum [403 1Kb] Ambrosii, Gervasii et Protasii, ante crucem prostratum erigerent, regemque sibi constituerent, quam [Col. 0890C] mox post Hugonem dirigunt nuntium, quem se iterum super eos regnaturum promittunt. Hoc plane consilium, immo deceptionem, non omnes, sed Berengarius, ut erat calliditate suffarcinatus, adinvenit, non quo hos regnare disponeret, sed, ut post claruit, ne Hugo discederet, atque inmensa quam habebat pecunia Burgundionum aut aliarum gentium super se populos invitaret.

29. Hoc in tempore Joseph quidam, moribus senex, diebus juvenis, Brixianae civitatis clarebat episcopus. Quem Berengarius, ut erat Dei timens [404 1Kb] (cod., yronicos), ob morum probitatem episcopio privavit, ejus loco Antonium, qui nunc usque superest, nullo concilio habito, nulla episcoporum deliberatione, constituit. Sed et Cumis tunc non Adelardum, [Col. 0890D] ut juraverat, verum ob Mediolanensis archiepiscopi amorem Waldonem quendam episcopum ordinavit. Quod quam bene fecerit, subditorum depopulatio, vitium incisio, arborum decorticacio, [Col. 0891A] multorum oculorum excussio, simultatis sepissima repetitio, cum signis, tum gemitibus narrat. Hade lardum autem Regensi praefecit aeclesiae.

30. Bosonem vero, Hugonis regis spurium, Placentinae sedis, et Liutefredum Papiensis aeclesiae episcopos expellere cogitavit; verum intercedente praetio, ob Dei se amorem eos dimisisse simulavit. Quam immensum tunc Italis gaudium! Alterum David venisse latrabant. Sed et magno Karolo ceca hunc mente praeferebant. Quamquam enim iterato Hugonem atque Lotharium [405 1Kb] reges Italici susciperent, Berengarium tamen nomine solum marchionem, potestate vero regem, illos vocabulo reges, actu autem neque pro comitibus habebant. Quid plura? Tanta hac Berengarii fama, humanitate, liberalitate, [Col. 0891B] parentes mei acciti, ei me ad serviendum tradunt. Cui et inmensis oblatis [406 1Kb] muneribus, secretorum ejus conscium ac epistolarum constituunt signatorem. Cui cum fideliter longo tempore deservirem, hac, quam prosecuturus [407 1Kb] sum suis in locis, pro dolor! mercede donavit. Verum haec retributio poene me ad desperationem usque pertraheret, si in re consimili consotios plurimos non excuderet. De isto enim pulchre dictum accipimus: Pennae structionis similes sunt pennis accipitris et herodii. Cum tempus advenerit, in altum alas erigit, deridet aequitem et ascensorem ejus (Job XXXIX, 13). Hic enim, superstitibus Hugone et Lothario, magnus voraxque strutio, non bonus sed bono similis est visus. Eis autem decedentibus, [Col. 0891C] et ad regni fastigia omnibus promoventibus, quantum alas erexerit, quantumque nos omnes irriserit, non tam verbis quam suspiriis ac gemitibus narro. Sed his omissis, ad narrandi seriem redeamus.

31. Rex Hugo cum divinam animadversionem declinare ac Berengario praeesse non posset, relicto Lothario et, simulata pace, Berengarii fidei tradito, in Provinciam omni cum pecunia properavit Quo audito Raimundus Aquetaniorum princeps eum adiit, cui [408 1Kb] et pro minis mille se in militem dedit, fidemque sibi servaturum juramento adfirmavit. Sed et congregatis copiis Italiam ingressurum ac Berengarium debellaturum [409 1Kb] esse promisit; quod quanto nos omnes cachynno affecerit, gentis ejusdem vilitas [Col. 0891D] palam facit, quae etsi praesidio esse posset, ad effectum tamen haudquaquam perduceret, quoniam quidem, vocante Domino, brevi rex Hugo viam est carnis universae ingressus [410 1Kb] (an. 947, April.), Bertae nepti suae, Bosonis Arelatensis comitis viduae, pecunia derelicta. Quam etiam brevi spatio intercedente, memoratus Raimundus, inpurissimae [411 1Kb] gentis princeps inpurior, sibi maritam effecerat; cujus non solum concubitu verum etiam osculo indignum, elegantes [Col. 0892A] formarum inspectores etiam atque etiam confirmant.

32. Hujus hoc in tempore soror, Berengarii scilicet uxor Willa, passa est crimen incesti. Quod ita accidisse, non solum aulici vel cubicularii, verum aucupes et cupedenarii clamant. Habuit ea presbiterulum capellanum, nomine Dominicum, statura brevem, colore fuligineum, rusticum, setigerum, indocilem, agrestem, barbarum, durum, villosum, cauditum, petulcum, insanum, rebellem, iniquum; cujus magisterio duas Willa commendaverat natas, Gislam scilicet atque Girbergam, ut eas litterarum scientia epotaret. Occasione itaque puellarum, quas presbyter Dominicus, hirsutus, inlotus, facere docebat, [Col. 0892B] mater ei propitiaverat [412 1Kb] , tribuens delicatum cibum vestesque praeciosas. Mirari omnes, cur cunctis invisa, ingrata, tenax, huic existeret larga. Sententia tamen Veritatis, quae ait: Nichil opertum quod non reveletur, et ocultum quod non in publicum veniat (Matth. X, 26), diu mirari homines passa non est. Nam cum nocte quadam, Berengario absente, ad cubile dominicum more solito hirsutus isdem vellet accedere, canis isthic aderat, qui latratu horribili circumjacentes exitavit [413 1Kb] , huncque morsu vehementi laniavit. Consurgentes denique qui in domo erant, cum eum compraehenderent, et, quo iret, interrogarent apologeticum istud anticipando domina dedit: Ad mulieres nostras ibat perditus! Sperans [Col. 0892C] itaque presbiterulus sibi lenius fore, si teneret sentenciam dominae: Ita est, inquam. Cepit itaque domina vitae ejus insidiari, praemiumque promittere, si esset, qui ei vitam auferret. Sed cum timerent Deum omnes, et mors ejus differretur, pervenit ad Berengarium sermo. Willa vero cepit aruspices maleficosque inquirere, quo eorum carminibus juvaretur. Utrum autem horum carminibus an Berengarii sit adjuta mollicie, adeo mens ejus est inclinata, ut

Sponte maritali porrigeret ora capistro [(140) 1Kb] .
Presbiterulus itaque, quia dominae asseculas adhinnivit, virilibus amputatis dimittitur; domina vero a Berengario magis diligitur. Dixerunt autem, qui eum eunuchizaverunt, quod merito illum domina amaret, [Col. 0892D] quem priapeia portare arma constaret.

33. Per id tempus Taxis, Hungariorum rex, magno cum exercitu in Italiam venit. Cui Berengarius non ex propria pecunia, sed ex eclesiarum ac pauperum collectione 10 modios nummorum dedit. Fecit autem hoc, non ut populi curam haberet, sed ut hac occasione magnam pecuniam congregaret. Quod et fecit. In omni enim utrius sexus homo, tamque ablactatus [Col. 0893A] quam lactens, pro se nummum dedit; quibus aes commiscens, ex paucis 10 modios fecit; caeteram [Col. 0894A] vero partem, et quicquid ex ecclesiis tulit, sibi retinuit.


[Col. 0893] EXPLICIT LIBER QUINTUS. DEO GRATIAS.



[LIBER SEXTUS.]



INCIPIUNT CAPITULA LIBRI SEXTI.

[Col. 0893A] 1*. [414 1Kb] Prohoemium.

2. De eo quod imperator Constantinus nuntium Berengario dirigit.

3. Qua calliditate Berengarius nuntium Constantinopolim direxit cui nihil dedit.

4. Quo tempore isdem nuntius Papia exierit, ac quo Constantinopolim venerit.

5. De admirabili domo quae dicitur Magnaura, et susceptione nuntii.

[Col. 0893B] 6. De donis quae nuntius Berengarii imperatori fecit de suis rebus, ex parte Berengarii, qui nihil misit.

7. De eo quod imperator nuntium Berengarii ad mensam invitat.

8. De admirabili domo Decanea et tribus magnis vasis aureis.

9. De admirabili ludo ad mensam facto [415 1Kb] .

10. [416 1Kb]

1. Temporis instantis qualitas tragoedum me potius quam historiagrophum quaerere, nisi pararet Dominus in conspectus meo mensam adversus eos qui tribulant me. Explicare enim non possum, quot peregre [(141) 1Kb] profectus incommoditatibus quatiar, juvatque hominem exteriorem potius lugere quam [Col. 0893C] scribere. Interior vero apostolicis confirmatus institutis, in hujusmodi tribulationibus gloriatur, sciens quod tribulatio patientiam operatur, patientia autem probationem, probatio vero spem; spes autem non confundit, quia caritas Dei diffusa est in cordibus nostris per Spiritum sanctum, qui datus est nobis (Rom. V, 3). Paroeat itaque interiori exterior, suaque infurtunia non solum non abhorreat, verum in his potius conquiescat; dumque scribendi operam dans, fortunae rota elevari hos, illos deprimi dixerit, praesentem incommoditatem minus sentiet, ejusque mutabilitati congaudens, deteriora, quod fieri nequit ni mors aut membrorum debilitatio intercedat, jam non metuat, sed fortunata semper expectet. Instantia enim si mutaverit, salutem quae [Col. 0893D] deest adferet, infortunatum quod adest expellet. Scribat itaque, et superioribus vera haec quae secuntur adjungat.

2. Rege Hugone Provintiae in partibus defuncto [Col. 0894A] (An. 848, 849?), Berengarii nomen caelebre apud nonnullas, praesertim apud Grecas extitit nationes. Is enim Italicis omnibus principabatur virtute, rex vero Lotharius solo nomine. Constantinus itaque, qui, dejectis Romano filiisque suis, Constantinopoleos regebat imperium, audito, Berengarium potentia praestare Lothario, per Andream quendam qui ab officio comis [417 1Kb] curtis [(142) 14Kb] dicebatur, literas Berengario dirigit, in quibus continebatur, vehementer [Col. 0894B] se Berengarii nuntium velle videre; cujus in reditu cognosceret, quanta eum caritate diligeret. Scripsit etiam et commendaticias eidem pro Lothario litteras, ut fidelis ei esset administrator, cui Deo largiente extiterat gubernator. Constantinus namque sollicitudinem non parvam Lotharii pro salute habebat, religiose ob amorem nurus suae cogitans, quae Lotharii soror extiterat.

3. Berengarius itaque, calliditate qua erat suffarcinatus, cogitans quem potissimum mitteret, cui nil inpensae ob itineris longinquitatem praeberet, vitricum, cujus tunc sub cura degebam, veniens: »Quanti mihi, inquit, esset, privignum tuum Grecas literas non ignorare?« Cui cum diceret: »Uti divitiarum mearum ea gratia partem mediam distributam haberem! [Col. 0894C] Non necesse, ait, habes, neque centesimam impertiri. Constantinopolitanus imperator litteris orat, ut meum ad se nuntium dirigam. Quod cum ob animi constantiam nemo melius, tum ob dicendi copiam nemo commodius facere potest. Quid dicam, quam facile doctrinas ebibet Grecas, qui tam puerilibus in annis epotavit Latinas?« Hac spe quam mox vitricus animatus, inpensas omnes distribuit, meque magnis cum muneribus Constantinopolim direxit.

4. Die quippe Calendarum Augustarum Papia exiens, per Heridani alveum triduo Venetiam veni; ubi et Salemonem Grecorum nuntium, kitonitan, eunuchum, repperi, ab Hispania et Saxonia reversum Constantinopolim versus tendere cupientem, secumque ducentem domini nostri, tunc regis nunc [Col. 0894D] imperatoris, magnis cum muneribus nuntium, Liutefredum scilicet, Magontinum institorem ditissimum. Octavo denique Kalendas Septembres Venetia [(143) 1Kb] exeuntes, 15 Kalendas Octoubres [418 1Kb] Constantinopolim [Col. 0895A] venimus; ubi quam inaudito miroque simus modo recepti, scribere non pigebit.

5. Est Constantinopolim domus palatio contigua, mirae magnitudinis seu pulchritudinis, quae a Grecis per v loco digammae positam Magnaura, quasi magna aura dicitur. Hanc itaque Constantinus, cum ob Hispanorum nuntios, qui tunc eo noviter venerant, tum ob me et Liutefredum hoc modo praeparari jussit. Aerea sed deaurata quaedam arbor ante imperatoris sedile stabat, cujus ramos itidem aereae diversi generis deaurataeque aves replebant, quae secundum species suas diversarum avium voces emittebant. Imperatoris vero solium hujusmodi erat arte compositum, ut in momento humile, exelsius modo, quam mox videretur sublime; quod [scil. sedile] inmensae [Col. 0895B] magnitudinis, incertum utrum aerei an lignei, verum auro tecti leones quasi custodiebant, qui cauda terram percutientes, aperto ore, linguisque mobilibus rugitum emittebant [419 1Kb] . In hac igitur duorum eunuchorum humeris incumbens, ante imperatoris praesentiam sum deductus. Cumque in adventu meo rugitum leones emitterent, aves secundum species suas perstreperent, nullo sum terrore, nulla admiratione commotus, quoniam quidem ex his omnibus eos qui bene noverant fueram percontatus. Tercio itaque pronus imperatorem adorans, caput sustuli, et quem prius moderata mensura a terra elevatum sedere vidi, mox aliis indutum vestibus poenes domus laquear sedere prospexi; quod qualiter fieret, cogitare non potui, nisi forte eo sit subvectus [Col. 0895C] argalio, [(144) 11Kb] quo torcularium arbores subvehuntur. Per se autem tunc nihil locutus, quoniam, et si vellet, intercapedo maxima indecorum faceret, de vita Berengarii et sospitate per logothetam est percontatus. Cui cum consequenter respondissem, interpraete sum innuente egressus, et in datum mihi hospitium mox receptus.

6. Sed nec hoc pigeat memorare, quid tunc pro Berengario egerim, scilicet ut agnoscatur, quanta hunc caritate dilexerim, et cujusmodi ab eo reconpensationem pro bene gestis acceperim. Hispanorum nuntii et nominatus Liutefredus, domini nostri tunc regis Ottonis nuntius, magna ex eorum dominis parte, munera imperatori Constantino detulerant. Ego vero Berengarii ex parte nihil praeter epistolam, [Col. 0895D] et hanc mendatio plenam, detuleram. Estuabat itaque non parum hac pro verecundia animus, et quid super hac re faceret, cogitabat attentius. Estuanti autem et mihi nimium fluctuanti mens suggessit, quatinus dona, quae imperatori mea ex parte detuleram, Berengarii ex parte conferrem, parvumque munus prout possem verbis ornarem. Optuli autem loricas optimas 9, scuta optima cum bullis deauratis 7, coppas argenteas deauratas 2, enses, lanceas, [Col. 0896A] verua, mancipia 4 carzimasia, imperatori nominatis omnibus praeciosiora. Carzimasium autem Greci vocant amputatis virilibus et virga puerum eunuchum; quod Verdunenses [(145) 1Kb] mercatores ob inmensum lucrum facere, et in Hispaniam ducere solent.

7. His ita gestis, imperator me post triduum ad palatium vocare praecepit, proprioque mecum ore locutus, ad convivium invitavit, magnoque post convivium me meosque asseculas munere donavit. Verum quia narrandi se occasio intulit, qualis ejus sit mensa, festis praecipue diebus, qualesque ad mensam ludi celebrentur, bonum non opinor silere sed scribere.

8. Est domus juxta Yppodromum, aquilonem versus, [Col. 0896B] mirae altitudinis seu pulchritudinis, quae Decanneacubita vocatur, quod nomen non ab re sed ex apparentibus causis sortita est; deca enim grece, latine 10, ennea 9, cubita autem a cubando inclinata vel curvata possumus dicere. Hoc autem ideo, quoniam quidem 10 et 9 mensae in ea quae secundum carnem est domini nostri Jesu Christi nativitate opponuntur. In quibus imperator pariter et convivae non sedendo, ut caeteris diebus, sed recumbendo epulantur; quibus in diebus non argenteis, sed aureis tantum vasis ministratur. Post cibum autem aureis vasis tribus sunt poma delata; quae ob inmensum pondus non hominum manibus, sed purpura tectis vehiculis sunt allata. Apponuntur autem duo hoc in mensam modo. Per foramina laquearis tres [Col. 0896C] sunt funes pellibus deauratis tecti cum anulis depositi aureis, qui ansis quae in scutulis prominent positi, adjuvantibus inferius quattuor aut eo amplius hominibus, per vertibile quod supra laqueum est ergalium in mensam subvehuntur; eodemque modo depununtur [420 1Kb] . Ludos denique, quos ibi perspexerim, quia nimis longum est scribere, praetermito; unum solummodo ob admirationem hic inserere non pigebit.

9. Venit quidam, 24 et eo amplius pedum longitudinis lignum sine manuum amminiculis in fronte gerens, quod cubito a summitate inferius, bicubitum transversim [421 1Kb] habuerat. Adducti sunt autem duo pueri nudi sed campestrati, hoc est succintoria habentes, qui per lignum ascendentes eodemque [Col. 0896D] ludentes, versisque deorsum capitibus per id descendentes, [422 1Kb] ita servaverunt immobile, ac si radicitus terrae esset adfixum. Denique post unius descensum, alter qui remanserat eodemque solus luserat, ampliori me admiratione attonitum reddidit. Quoquo modo enim, quoad uterque luserat, videbatur possibile, quoniam quidem quamquam mirabili, verum pondere non dispari [423 1Kb] lignum per quod ascenderant gubernabant. Unus vero qui in ligni summitate [Col. 0897A] remansit, quia ita se aequaliter ponderavit, ut et luserit ac sanus descenderit, ita me stupidum reddidit, ut ipsum etiam imperatorem mea admiratio non lateret. Unde et accersito interprete, quid mihi mirabilius videretur, est sciscitatus: puer, qui se adeo moderate rexerat, ut immobile lignum esset, an is, qui id in fronte tam argumentose tenuerat, ut puerorum nec pondus neque ludus vel modicum flecteret. Cumque me ignorare, quid mihi thaumastoteron, id est mirabilius, videretur, edicerem, magno inflatus cachinno, se similiter neque scire, respondit.

10. Sed neque hoc silentio praetereundum esse arbitror, quid novi mirique aliud eodem perspexerim. In ea quae ante vaiophoron, quod nos palmarum [Col. 0897B] ramos dicimus, ebdomada, tam militibus quamque et in diversis constitutis officiis numismatorum aureorum erogationem, prout cujusque merctur officium, imperator facit. Cui erogationi quia me interesse voluit, venire praecepit. Fuit autem hujusmodi. Erat apposita 10 cubitorum longitudinis ac quattuor latitudinis mensa, quae numismata loculis colligata, prout cuique debebatur, numeris extrinsecus in loculis scriptis, retinebat. Ingrediebantur denique ante imperatorem, non confuse, sed ordinatim, secundum vocantis vocem, qui scripta virorum secundum officii dignitatem nomina recitabat. Quorum prius vocatus est rector domus, cui non in manibus, sed in humeris posita sunt numismata cum scaramangis [(146) 1Kb] quattuor. Post [Col. 0897C] quem o domesticos tis ascalonas, et o delongaris tis ploos, sunt vocati; quorum alter militibus, navigantibus [Col. 0898A] praeest alter. Hi itaque pari numero, quia dignitas par erat, numismata et scaramangas suscipientes, prae multitudine non jam in humeris portaverunt, sed adjuvantibus aliis post se cum labore traxerunt. Post hos admissi sunt magistri numero 24, quibus erogatae sunt numismatorum aureorum librae, unicuique secundum eundem numerum 24 cum scaramangis duabus. Patriciorum deinde ordo hos pone est secutus, et duodecim numismatorum libris cum scaramangia una donatus. Qui sicut nec patriciorum, ita nec librarum, nisi quod unicuique dabatur, numerum scio. Turba post haec inmensa vocatur, protospathariorum, spatharocandidatorum [424 1Kb] , kitonitarum, manglavitarum, protocaravorum, quorum 7 alius, 6, 5, 4, 3, 2, 1, [Col. 0898B] secundum dignitatis modum acceperat alius. Neque enim hoc te una patratum [425 1Kb] esse die existimare velim. Ceptum quippe quinta feria ab hora diei [426 1Kb] prima usque in horam quartam [427 1Kb] , sexta et septima feria est ab imperatore finitum. His namque qui minus quam libram accipiunt, non jam imperator [428 1Kb] , sed parakinumenos in ea quae ante pascha est tota ebdomada tribuit. Adstante itaque me, et cum admiratione rem considerante, per logothetam, quid super hac re mihi placeret, sciscitatus [429 1Kb] est imperator. Cui inquam: »Placeret [430 1Kb] sane, si [431 1Kb] prodesset; sicut et estuanti diviti Lazari visa requies prodesset, si proveniret [432 1Kb] ; cui quia non accidit, qui quaeso placere potuit?« Subridens itaque imperator, paululum pudore commotus, ut ad se irem, [Col. 0898C] capite innuit, palliumque magnum cum aureorum libra, quam libenter dedit, libentius accepi.




[Col. 0897]
LIUTPRANDI CREMONENSIS EPISCOPI LIBER DE REBUS GESTIS OTTONIS MAGNI IMPERATORIS [433 1Kb] .

[Col. 0897D] (An. 960.) 1. Regnantibus [434 1Kb] , imo saevientibus, in Italia, et ut verius fateamur tyrannidem exercentibus, Berengario atque Adalberto Johannes summus pontifex et universalis papa, cujus tunc aecclesia supradictorum Berengarii atque Adalberti sevitiam erat experta, nuntios sanctae Romanae aecclesiae [435 1Kb] , [Col. 0898D] Johannem videlicet cardinalem diaconem, et Azonem scriniarium, serenissimo atque piissimo tunc regi, nunc augusto cesari, Ottoni destinavit, suppliciter litteris et rerum signis orans, quatinus Dei pro amore sanctorumque apostolorumque Petri et Pauli, quos delictorum suorum cupierat esse remissoros, [Col. 0899A] se sibique commissam sanctam Romanam eclesiam ex eorum faucibus liberaret, ac saluti et libertati pristinae restitueret. Haec dum Romani nuntii conqueruntur, vir venerabilis Waldpertus, sanctae Mediolanensis eclesiae archiepiscopus, semivivus ex praedictorum rabie Berengarii atque Adelberti liberatus, superius memorati Ottonis, tunc regis nunc cesaris augusti, potentiam adiit, indicans, se non posse ferre et pati Berengarii atque Adelberti, necnon et Willae saevitiam, quae Mannassen Arelatensem episcopum contra jus fasque Mediolanensi sedi praefecerat. Aiebat sane, hanc eclesiae suae esse calamitatem, quae, quod se suosque capere oporteret, interciperet. Sed Waldo Cumanus episcopus hunc pone est secutus, non disparem a Berengario, [Col. 0899B] Adalperto et Willa, quam Waldpertus, contumeliam clamitans se esse perpessum. Venerant et nonnulli alterius ordinis ex Italia viri, quos inter illustris marchio Otbertus cum apostolicis cucurrerat nuntiis, a sanctissimo Ottone, tunc rege nunc augusto caesare, consilium, auxilium expetens.

(An. 961.) 2. Horum itaque rex piissimus lacrimosis quaestibus inclinatus, non quae sua sed quae Jesu Christi sunt cogitans, filium suum sibi aequivocum contra morem puerilibus in annis regem constituens, eum in Saxonia dereliquit; ipse collectis copiis Italiam percitus venit. Qui tanto Berengarium atque Adalpertum celerius regno expulit, quanto constat, quod commilitones Petrum et Paulum sanctissimos apostolos habuit. Bonus itaque rex dispersa [Col. 0899C] congregans et fracta consolidans, quod cuique proprium fuit restituit dein Romam similia facturus adivit.

(An. 962.) 3. Ubi miro ornatu novoque apparatu susceptus, ab eodem summo pontifice et universali papa Johanne unctionem suscepit imperii; solum propria non restituit, verum etiam ingentibus gemmarum, auri argentique muneribus honoravit (Febr. 2). Jusjurandum vero ab eodem papa Johanne supra preciosissimum corpus sancti Petri, atque omnibus civitatis proceribus, se numquam Berengario atque Adelberto auxiliaturum, accepit. Post haec Papiam [436 1Kb] [(147) 1Kb] quantotius repedavit.

(An. 963.) 4. Interea praefatus papa Johannes, juramenti et promissionis oblitus quam sancto fecerat [Col. 0899D] imperatori, ob Adelbertum, ut se adeat, mittit, juramento ei adfirmans, se illum contra sanctissimi imperatoris potentiam adjuturum. Adeo enim eundem Adelbertum, eclesiarum Dei ejusdemque papae Johannis persecutorem, imperator sanctus terruerat, ut omnem Italiam deserens, Fraxinetum adiret, seque Sarracenorum fidei commendaret. Imperator [Col. 0900A] denique justus, cur Adelbertum Johannes papa, quem prius odio vehementi insequebatur, nunc diligeret, satis mirari non potuit. Accersitis quam ob rem quibusdam familiaribus [(148) 1Kb] , si hoc verum esset, Romam dirigit percontatum. Cumque eodem nuntii pervenissent, hujusmodi non a quibuslibet, sed ab omnibus, aut paucis, Romanis [437 1Kb] civibus responsa suscipiunt: »Non dispar videtur ratio, cur Johannes papa sanctissimum imperatorem, suum scilicet ex Adalberti manibus liberatorem, et diabolus oderit Creatorem. Imperator, quemadmodum re ipsa experti sumus, ea quae Dei sunt sapit, operatur, diligit: ecclesiastica et saecularia negotia armis tutatur, moribus ornat, legibus emundat, Johannes papa his omnibus adversatur. Non [Col. 0900B] clam populo est, quod fatemur. Testis est Rainerii sui ipsius militis vidua, quam caeco captus igne, multis praefatam urbibus, sacrosanctis beati Petri donavit aureis crucibus atque calicibus. Testis est Stephana, ejus amita, quae in effusione quod ex eo conceperat recens hominem exivit. Quid si cuncta taceant, Lateranense palatium, sanctorum quondam hospitium, nunc prostibulum meretricum, non silebit, amitam conjugem, Stephaniae alterius concubinae sororem. Testis omnium gentium praeter Romanarum absentia mulierum, quae sanctorum apostolorum limina orandi gratia timent visere, cum nonnullas ante dies paucos hunc audierint conjugatas, viduas, virgines, vi oppressisse. Testes sunt sanctorum apostolorum eclesiae, quae non stillatim pluviam, [Col. 0900C] sed totum tectum intrinsecus, supra ipsa etiam sacrosancta altaria imbrem admittunt. Quanto nos terrore tigna afficiunt, cum divinam [438 1Kb] opem eodem deposcimus? mors in tectis regnat, quae nos orare multa volentes impedit, atque domum Domini mox linquere cogit. Testes sunt non solum juncearum curatura, sed et cotidianarum mulieres [(149) 1Kb] formarum. Cui idem est, »Et silicem pedibus quae conterunt atrum [(150) 1Kb] ,« et quae magnorum subvehuntur adjutorio jumentorum. Atque hoc rei est quod tanta ei cum imperatore sancto discordia est, »lupis et agnis quanta sortito optigit [(151) 1Kb] .« Illi haec ut inpunite liceat, Adelpertum sibi patrem, tutorem, defensorem parat.«

5. Haec dum a redeuntibus nuntiis imperator audiret: [Col. 0900D] »Puer, inquid, est, facile bonorum immutabitur exemplo virorum. Sperabo eum objurgatione honesta, suasione liberali, facile ex illis sese emersurum malis; dicemusque cum propheta: Haec est inmutatio dextrae Excelsi (Psal. LXXVI, 11).« Et adjecit: »Quod prius rerum ordo deposcit, Berengarium in Feretrato monte resistentem propulsemus; [Col. 0901A] dein paterna abdicatione [439 1Kb] domnum papam conveniamus; si non voluntate, verecundia saltem in virum perfectum sese commutabit. Sicque forsitan devictus, bene consuescere pudebit [440 1Kb] desuescere.«

6. His expletis, Papiae navim conscendit, ac per Heridani [441 1Kb] alveum Ravennam usque pervenit; indeque progrediens montem Feretratum, qui sancti Leonis dicitur, in quo Berengarius et Willa erant, obsedit (Mai., Jun., Jul.). Quo et praefatus papa Leonem, venerabilem sanctae Romanae Ecclesiae tunc protoscriniarium, nunc [(152) 1Kb] in eadem sede beati Petri apostolorum vicarium, necnon et Demetrium, optimatium Romanorum illustriorem, sancto imperatori nuntios dirigit, mandans haud mirum esse, si hactenus juventutis igne victus, puerile quid gesserit; [Col. 0901B] jam tempus instabat, cum alieno cuperet vivere more. Mandavit etiam dolose quaedam: Leonem episcopum et Johannem diaconem cardinalem, suos infideles suscepisset, et quia [442 1Kb] sanctus imperator promissionis suae fidem violaret, dum eos qui eo loci manebant, non ipsi sed sibi juramento astringeret. Quibus imperator: »Pro correctione, inquit, ac morum inmutatione, quam promittit, gratias ago; ex promissionis vero commutatione, cujus me arguit, fecisse, si verum sit, ipsi perpendite. Omnem terram sancti Petri, quae nostrae potestati proveniret, promisimus reddere; atque id rei est, quod ex hac munitione Berengarium cum omni familia pellere laboramus. Quo enim pacto terram hanc ei reddere possumus, si non prius eam ex violentorum manibus [Col. 0901C] ereptam, potestati nostrae subdamus? Leonem episcopum et Johannem cardinalem diaconem, suos infideles, quos nos suscepisse accusat, his temporibus nec vidimus, nec suscepimus: Constantinopolim domno papa eos ob injuriam nostram proficiscentes dirigente, Capue sunt, ut audivimus, capti. Quibuscum etiam Saleccum, natione Bulgarium, educatione Ungarium, domni papae familiarissimum, et Zacheum virum reprobatum, divinarum atque humanarum inscium litterarum, a domno papa episcopum [(153) 1Kb] noviter consecratum, et Ungariis ad praedicandum, ut super nos irruant, destinatum, eodem captos esse audivimus. Haec domnum papam nullis narrantibus fecisse crederemus, nisi litterae fidem admitterent, quae plumbo signatae sui nominis caracteres monstrant.«

[Col. 0901D] 7. His expletis, Landohardum a Saxonia Mimendensem et Liudprandum ab Italia Cremonensem, episcopos, cum praefatis nuntiis Romam dirigit, domno papae se inculpabilem esse satisfacturos. Quorum etiam militibus hoc imperator justus imposuit, ut si secus domnus papa non crederet, duello verum esse approbarent. Praefati igitur Landohardus et [Col. 0902A] Liudprandus episcopi Romam ante domni papae praesentiam venientes, tanto sunt in honore suscepti, ut non eos lateret, quanto sanctum imperatorem tedio fastidiret. Ordinatim tamen, prout eis injunctum fuerat, enarrantes, non juramento, non duello satisfactionem papa recipere voluit, sed in eadem qua fuerat mentis duritia mansit. Subdole tamen post dies octo Johannem episcopum Narniensem, et Benedictum cardinalem diaconem, cum istis domno imperatori destinavit, putans se hunc suis deludere posse versutiis; cui nimis est verba dare difficile. Ante quorum reditum Adelbertus, invitante papa, a Fraxineto rediens, Centumcellas advenit; dein Romam profectus, non, ut debuit, repudiatus sed honorifice a papa est susceptus.

[Col. 0902B] 8. Haec dum aguntur, Phoebi radiis grave Cancri sidus inestuans imperatorem Romanis arcibus propellebat (Jul.). Sed cum virginale sidus gratam rediens temperiem ferret, collectis copiis, clam Romanis invitantibus, Romam advenit (Sept.). Quid enim clam dixerim, cum major Romanorum pars optimatium sancti Pauli castellum invaserit, sanctumque imperatorem obsidibus etiam datis invitavit? Quid multis morer? juxta urbem castrametatus imperator, Roma papa simul atque Adalpertus aufugiunt. Cives vero imperatorem sanctum cum suis omnibus in urbem suscipiunt, fidelitatem repromittunt; hoc addentes et firmiter jurantes numquam se papam electuros [443 1Kb] aut ordinaturos praeter consensum et electionem domni imperatoris Ottonis cesaris augusti, [Col. 0902C] filiique ipsius regis Ottonis.

9. Post triduum, rogantibus tam Romanis episcopis quam plebe, magnus in sancti Petri ecclesia fit conventus, sederuntque cum imperatore archiepiscopi, ab Italia pro Ingelfredo Aquilegensi patriarcha, quem in eadem urbe languor repente, ut fit, ortus arripuerat, Rodalfus [444 1Kb] diaconus, Waldpertus Mediolanensis, Petrus Ravennas; a Saxonia, Adeltac archiepiscopus et Landohardus episcopus Mimendensis; a Francia, Otkerius episcopus Spirensis, Hupertus Parmensis; ab Italia, Liudprandus Cremonensis, Hermenaldus Regensis; a Tuscia, Cuonradus [445 1Kb] Luccensis, Everarius Aritiensis, Pisanus [446 1Kb] Seniensis, Florentius Pestruensis [(154) 1Kb] , Petrus Camerinensis, Spoletinus; a Romanis, Gregorius Albanensis, Sico [Col. 0902D] Hostiensis, Benedictus Portuensis, Lucidus Gavensis, Theophilactus Praenestinus, Wido Silvae candidae, Leo Veletrinensis, Sico Bledensis, Stephanus Cerensis, Johannes Nepesinus, Johannes Tiburtinus, Johannes Forocludensis [(155) 1Kb] , Romanus Feretinensis, Johannes Normensis, Johannes Berulensis, Marinus Sutrinus, Johannes Narniensis, Johannes [Col. 0903A] Sabinionsis, Johannes Callasensis, Falarensis [(156) 1Kb] , Alatrinensis, Ortanus, Johannes Anagniensis, Trebensis, Sabbatinus Tarracinensis, Stephanus cardinalis archipresbiter tituli Balbinae, Dominicus tituli Anastasiae, Petrus tituli Damasi, Theophilactus tituli Chrisogoni, Johannes tituli Equitii, Johannes tituli Susannae, Petrus tituli Pamachii, Adrianus tituli Callixti, Johannes tituli Ceciliae, Adrianus tituli Lucinae, Benedictus tituli Sixti, tituli sanctorum quatuor Coronatorum, Stephanus tituli Sabinae, Benedictus cardinalis archidiaconus, Johannes diaconus, Bonofilius diaconus cardinalis, primicerius, Georgius secundicerius, Stephanus aminiculator, Andreas arcarius, Sergius primicerius defensorum, Johannes sacellarius [447 1Kb] , Stephanus, Theophilactus, Adrianus, [Col. 0903B] Stephanus, Benedictus, Azo, Adrianus Romanus, Leo, Benedictus, Leo, item Leo, et Leo, scriniarii, Leo primicerius scolae cantorum, Benedictus subdiaconus et oblationarius, Azo, Benedictus, Demetrius, Johannes, Amicus, Sergius, Benedictus, Urso, Johannes, Benedictus subdiaconus, subpulmentarius, et Stephanus archiacolitus cum omnibus acolitis et regionariis; ex primatibus Romanae civitatis, Stephanus filius Johannis superista, Demetrius Meliosi, Crescentius Caballi marmorei, Johannes cognomento Mizina, Stephanus de Imiza, Theodorus de Rufina, Johannes de Primicerio, Leo de Cazunuli, Rihkardus, Petrus de Canaparia, Benedictus cum Bulgamino filio suo; ex plebe Petrus, qui et imperiola [448 1Kb] est dictus, adstitit cum omni Romanorum militia.

[Col. 0903C] 10. His itaque residentibus silentiumque summum tenentibus, ita sanctus est imperator exorsus: »Quam decorum esset tam claro sanctoque domnum papam Johannem interesse concilio. Verum cur tantum declinaverit coetum, vos, o sancti patres, consulimus, quibus communis cum eo vita [449 1Kb] ac commune negotium extitit.« Tunc Romani pontifices et cardinales presbiteri ac diaconi, cum universa plebe dixerunt: »Miramur sanctissimam prudentiam vestram nos hoc velle percontari, quod non Hibericos, nec Babilonicos, nec Indicos incolas latet. Non hic jam vel de ipsis est qui veniunt in vestimentis ovium, intrinsecus autem sunt lupi rapaces; ita aperte saevit, ita palam diabolica pertractat negotia, ut nihil circuitionis utatur.« Imperator respondit: »Justum [Col. 0903D] nobis videtur, ut accusationes nominatim exprimantur [450 1Kb] ; dein quid agendum nobis sit, communi consilio pertractetur.« Tunc consurgens Petrus cardinalis [451 1Kb] presbiter, se vidisse illum missam celebrasse et non communicasse testatus est. Johannes episcopus Narniensis, et Johannes cardinalis diaconus, se vidisse illum diaconem ordinasse in equorum stabulo, non certis temporibus, sunt professi. [Col. 0904A] Benedictus cardinalis diaconus cum ceteris condiaconibus et presbiteris dixerunt se scire quod ordinationes episcoporum praecio faceret, et quod annorum decem episcopum in Tudertina civitate ordinaret. De sacrilegio dixerunt non esse necesse percontari, quia plus videndo quam audiendo scire potuissemus. De adulterio dixerunt, quod oculis non viderent, sed certissime scirent viduam Rainerii et Stephanam patris concubinam et Annam viduam cum nepte sua abusum esse, et sanctum palatium lupanar et prostibulum fecisse. Venationem dixerunt publice exercuisse; Benedictum spiritalem suum patrem lumine privasse, et mox mortuum esse; Johannem cardinalem subdiaconem virilibus amputatis occidisse; incendia fecisse, ense accinctum, galea et lurica [452 1Kb] indutum [Col. 0904B] esse testati sunt. Diaboli in amorem vinum bibisse, omnes tam clerici quam laici acclamarunt. In ludo aleae, Jovis, Veneris ceterarumque demonum adjutorium poposcisse dixerunt. Matutinas et canonicas horas non enim celebrasse, nec signo crucis se monisse [453 1Kb] professi sunt.

11. His auditis imperator, quia Romani ejus loquelam propriam, hoc est Saxonicam, intellegere nequibant, Liudprando Cremonensi episcopo praecepit, ut Latino sermone haec Romanis omnibus quae secuntur exprimeret. Surgens itaque sic cepit: »Persepe contigit, et nobis expertis credimus, ut in dignitatibus constituti invidorum infamia maculentur; displicet bonus malis, quemadmodum et malus bonis. Atque hoc rei est, quod hanc in papam accusationem, [Col. 0904C] quam modo Benedictus cardinalis diaconus legit et vobiscum fecit, amphibolam retinemus, incerti, utrum zelo justitiae an impietatis livore prorumperet. Unde mihi indigno secundum concessae dignitatis auctoritatem omnes obtestor per Deum, quem fallere, etsi vult, nemo potest, sanctamque ejus genitricem intemeratam virginem Mariam, perque praeciosissimum apostolorum principis corpus, in cujus haec recitantur eclesia, ut nulla in domnum papam jaculentur convitia, quae non sint ab ipso patrata atque a viris probatissimis visa.« Tunc episcopi, presbiteri, diaconi, reliquusque clerus, et cunctus Romanorum populus quasi vir unus dixerunt: Si non et quae per Benedictum diaconem lecta sunt, hisque turpiora et ampliora Johannes papa [Col. 0904D] indigna commisit facinora, non nos a delictorum vinculis absolvat apostolorum princeps beatissimus Petrus, qui verbo coelum indignis claudit, justis aperit; sed simus anathematis vinculo innodati, atque in die novissima in sinistra parte positi, cum eis qui dixerunt domino Deo: Recede a nobis, scientiam viarum tuarum nolumus (Job XXI, 14). Quod si fidem nobis non admittitis, exercitui domni imperatoris [Col. 0905A] saltem debetis credere, cui ante quinque dies ense accinctus, clipeo, galea, et lorica indutus occurrit; solus Tiberis, qui interfluxit, ne sic ornatus ab exercitu caperetur, impedivit.« Mox sanctus imperator dixit: »Tot sunt hujus rei testes, quot sunt nostro in exercitu bellatores.« Sancta sinodus [454 1Kb] dixit: »Si placet sancto imperatori, mittantur litterae domno papae, ut adveniat, seque ex his omnibus purget.« Tunc eidem sunt hujusmodi litterae destinatae:

12. »Summo pontifici et universali papae domno Johanni, Otto divinae respectu clementiae imperator augustus, cum archiepiscopis, episcopis, Liguriae, Tusciae, Saxoniae, Franciae, in Domino. Romam ob servitium Dei venientes, dum filios vestros, Romanos [Col. 0905B] scilicet episcopos, cardinales presbiteros et diacones, insuper et universam plebem de vestri absentia percontaremur, et quid causae esset quod nos aeclesiae vestrae vestrique defensores videre noluissetis, talia de vobis tamque obscena protulerunt, ut si de histrionibus dicerentur, verecundiam nobis ingererent. Quae ne magnitudinem vestram omnia lateant, quaedam nobis [455 1Kb] sub brevitate describimus; quoniam et si cuncta nominatim exprimere cupimus, dies nobis non sufficit unus. Noveritis itaque, non a paucis, sed ab omnibus tam nostri quam et alterius ordinis, vos homicidii, perjurii, sacrilegii, et ex propria cognatione atque ex duabus sororibus incesti crimine esse accusatos. Dicunt et aliud auditu ipso horridum, diaboli vos in amore vinum bibisse; in [Col. 0905C] ludo aleae Jovis, Veneris, ceterorumque demonum auxilium poposcisse. Oramus itaque paternitatem vestram obnixe, ne Romam venire atque ex his omnibus vos purgare dissimuletis. Si forte vim temerariae multitudinis formidatis, juramento vobis adfirmamus [456 1Kb] , nihil fieri praeter sanctorum canonum sanctionem. Data VIII Idus Novembris.«

13. Hanc epistolam cum legisset, hujusmodi apologeticum scripsit: »Johannes episcopus, servus servorum Dei, omnibus episcopis. Nos audivimus dicere quia vos vultis alium papam facere; si hoc facitis, excommunico vos da [(157) 1Kb] Deum omnipotentem, ut non habeatis licentiam nullum [457 1Kb] ordinare, et missam celebrare.«

15. Cum haec epistola in sancta synodo legeretur, [Col. 0905D] advenerunt, qui prius defuerant religiosi, a Lotharingia Heinricus Treverensis archiepiscopus, ab Emilia et Liguria Wido Mutinensis, Gezo Tertonensis, Sigulfus Placentinus; quorum consilio domno papae ita rescribunt (Nov. 22): »Summo pontifici et universali papae domno Johanni, Otto divinae respectu clementiae imperator augustus, sed et sancta synodus Romae Dei ob servitium congregata, [Col. 0906A] in Domino salutem. Preterita synodo, quae celebrata est 8 Idus Novembris, litteras vobis direximus, in quibus accusatorum vestrorum verba atque accusationis causae detinebantur. Rogavimus etiam eisdem literis magnitudinem vestram, quemadmodum justum est, Romam [458 1Kb] venire seque ex his quae obiciuntur purgare. Recepimus autem litteras a vobis, non quales temporis qualitas, sed inconsultorum hominum vanitas expoposcit. Non veniendi ad synodum racionabilis esse excusatio debuit. Sed et praesentes magnitudinis vestrae debuerunt nuntii interesse, qui aut egritudinis aut certae difficultatis causa satisfacerent sanctam vos synodum declinasse. Est et aliud vestris in litteris scriptum, quod non episcopum sed puerilem ineptiam scribere deceret. Excommunicastis [Col. 0906B] etenim omnes, ut haberent licentiam canendi missas, ordinandi ecclesiasticas dispositiones, si alium Romanae sedi constitueremus episcopum. Ita enim scriptum erat: Non habeatis licentiam nullum ordinare. Nunc usque putavimus, immo vere credidimus, duo negativa [459 1Kb] unum facere dedicativum, nisi vestra auctoritas priscorum sententias infirmaret auctorum. Nos vero intentioni vestrae, non verbis, respondeamus. Si ad synodum venire et objecta purgare non differtis, auctoritati vestrae procul dubio obedimus. Sed si, quod absit, venire et objecta vobis capitalia crimina purgare dissimulatis, cum praesertim vos nihil venire impediat, non maris navigatio, non corporis egritudo, itineris longitudo, tunc excommunicationem vestram parvipendemus, [Col. 0906C] eamque potius in vos retorquebimus, quoniam quidem juste facere possumus. Judas, Domini nostri Jesu Christi proditor, immo venditor, cum ceteris prius ligandi atque solvendi potestatem a magistro in haec verba acceperat: Amen dico vobis, quaecumque alligaveritis super terram, ligata [460 1Kb] erunt et in celis, et quaecumque solveritis super terram, erunt soluta et in coelis (Matth. XVIII, 18). Quamdiu enim bonus inter condiscipulos fuit, ligare atque solvere valuit; postquam vero cupiditatis causa [461 1Kb] homicida factus, vitam omnium occidere voluit, quem postea ligatum solvere aut solutum ligare potuit, nisi se ipsum, quem infelicissimo laqueo strangulavit? Data 10 Kalendas Decembris et missa per Adrianum cardinalem presbiterum, et Benedictum cardinalem [Col. 0906D] diaconem.«

14. Qui cum Tiberim pervenissent, eum non invenerunt; pharetratus enim in campestria jam abierat; nec quisquam erat qui his ubi ipse esset indicare posset. Cumque eum invenire non possent, cum eisdem litteris ad sanctam synodum, quae tunc tertio est habita, sunt reversi. Mox imperator ait. »Expectavimus adventum ejus, ut, praesente eo, quid [Col. 0907A] nobis egerit, quereremur; verum quoniam non eum adfuturum certo scimus, quam perfide nobiscum egerit, ut diligenter agnoscatis, etiam atque etiam flagitamus. Notum itaque vobis facimus archiepiscopis, episcopis [462 1Kb] , presbiteris, diaconibus, reliquoque clero, necnon et comitibus, judicibus, omnique plebi, quod idem Johannes papa oppressus a Berengario atque Adelberto, rebellibus nostris, misit nobis in Saxoniam nuntios, rogans ut ob amorem Dei in Italiam veniremus, et eclesiam sancti Petri ac se ipsum ex eorum faucibus liberaremus. Nos vero adjuvante Deo quantum fecerimus, non est necesse dicere, ut inpraesentiarum videtis. Ereptus vero mea opera ex eorum manibus, et honori debito restitutus, oblitus juramenti, et fidelitatis quam [Col. 0907B] mihi supra corpus sancti Petri promisit, eumdem Adelpertum Romam venire fecit, et contra me defendit, seditiones fecit, et videntibus nostris militibus dux belli factus, lorica et galea est indutus; quod super hoc sancta synodus decernat, edicat.« Ad haec Romani pontifices reliquusque clerus et cunctus populus responderunt: »Inauditum vulnus inaudito est cauterio exurendum. Si corruptis moribus soli sibi, et non cunctis obesset, quoquo modo [463 1Kb] tolerandus esset. Quot prius casti hujus facti sunt imitatione incesti? Quot probi hujus exemplo conversationis sunt reprobi? Petimus itaque magnitudinem imperii vestri, monstrum [464 1Kb] illud nulla virtute redemptum a vitiis, a sancta Romana eclesia pelli, aliumque loco ejus constitui, qui nobis exemplo bonae [Col. 0907C] conversationis praeesse valeat et prodesse; sibi recte vivat, ac bene vivendi nobis exemplum praebeat.« Tunc imperator: »Placet, inquit, quod dicitis, nihilque gratius nobis, quam ut talis, qui huic sanctae et universali sedi praeponatur, inveniri possit.«

16. His dictis, omnes una voce dixerunt: »Leonem, venerabilem sanctae Romanae eclesiae protoscriniarium, virum approbatum et ad summum sacerdotii gradum dignum, nobis in pastorem eligimus, ut summus et universalis papa sanctae Romanae eclesiae, reprobato ob improbos mores Johanne apostata!« Cumque hoc tertio omnes dixissent, annuente imperatore, nominatum Leonem ad Lateranense palatium secundum consuetudinem cum laudibus ducunt, et [Col. 0907D] certo tempore in eclesia sancti Petri ad summum sacerdotium sancta consecratione attollunt, et fideles ei adfuturos jurejurando promittunt (Dec. 6).

17. (An. 964.) His ita gestis, sperans sanctissimus imperator, cum paucis Romae se degere posse, ne consumeretur Romanus populus ob multitudinem exercitus, multis, ut redirent, licentiam dedit. Cumque hoc Johannes, qui dictus est papa, cognosceret, non ignorans quam facile Romanorum mentes pecunia posset corrumpere, clam Romam mittit nuntios, [Col. 0908A] beati Petri omniumque eclesiarum pecuniam repromittens, si super pium imperatorem et domnum Leonem papam irruerent [465 1Kb] , eosque impiissime trucidarent. Quid multis morer? Romani quam mox exercitus paucitate confisi immo decepti, et pecuniae promissione animati, bucina concrepante super imperatorem, ut eum occidant, festinare contendunt. Quibus imperator supra pontem Tyberis, quem Romani plaustris impeditum habebant, occurrit. Cujus fortes milites, assuefacti bello, pectora et armis intrepidi, eos inter prosiliunt, et quasi accipitres avium multitudinem, nullo resistente, perterrent. Non latibula, non corbes, non concava ligna, non criptae sordium receptacula, fugientibus tutelae esse possunt. Occiduntur itaque, et ut fortibus assolet [Col. 0908B] contingere viris, passim a tergo vulnerantur. Quis tunc Romanorum cladis hujus superstes fieret si, non imperator sanctus misericordia, quae eis nulla debebatur, inclinatus, suos adhuc interficere sciscientes [466 1Kb] retraheret, revocaret?

18. Itaque devictis omnibus, atque his qui supererant obsidibus acceptis, venerabilis papa Leo pedibus imperatoris provolutus, orat, ut Romanis obsides reddat, seque eorum fidei commendet. Rogatu denique venerabilis papae Leonis imperator sanctus Romanis obsides reddit, non incertus quod prosecuturus sum incepturos. Igitur Romanorum fidei eundem papam, quemadmodum lupis agnum, commisit. Dein Roma exiens, Cammerinum Spoletumque versus, ubi Adelbertum esse audierat, properavit.

[Col. 0908C] 19. Interea mulieres quibuscum Johannes, qui dictus est papa, voluptatis suae ludibrium exercebat, ut non ignobiles et plures, concitaverunt Romanos ut Leonem, summum et universalem papam a Deo et ipsis electum, perderent, et Johannem in urbem susciperent. Quod cum fecissent, miserante Deo, ex eorum manibus est venerabilis papa Leo liberatus, paucisque secum comitantibus, ad piissimi Ottonis imperatoris misericordiam est profectus.

20. Imperator denique sanctus, tantum dedecus egre ferens, cum ex domni papae Leonis ejectione, tum ex Johanne cardinali diacone, et Azone scriniario, quorum alterum manu dextera, alterum lingua, duobus digitis naribusque abscisis, Johannes abdicatus [Col. 0908D] defedaverat, reparato exercitu, Roma [467 1Kb] redire disposuit. Prius tamen quam sancti essent imperatoris copiae congregatae, volens cunctis saeculis innotescere Dominus, quam juste esset Johannes papa a suis episcopis et omni plebe repudiatus, quamque postmodum injuste receptus, quadam nocte extra Romam, dum se cum viri cujusdam uxore oblectaret, in timporibus adeo a diabolo est percussus (Mai. 14), ut infra dierum octo spacium eodem sit vulnere mortuus. Sed eucharistiae viaticum, ipsius instinctu qui eum percusserat [468 1Kb] , non percepit; [Col. 0909A] quemadmodum a suis cognatis et familiaribus, qui praesentes erant, persepe sub attestatione audivivimus.

21. Quo mortuo, Romani omnes, juramenti quod sancto promiserant imperatori immemores, Benedictum cardinalem diaconem papam constituunt, insuper et juramento, nunquam se eum dimissuros, sed contra eum imperatoris potentiam defensuros, promittunt. Quo audito, imperator urbem vallavit, neminem, qui non membris truncaretur, exire permisit; machinis et fame usque adeo afflixit, donec Romanis nolentibus urbem reciperet, Leonem virum venerabilem debitae sedi restitueret (Jun. 23), ac Benedictum summae sedis invasorem ejus praesentiae praesentaret.

[Col. 0909B] 22. Residentibus itaque domno Leone summo et universali papa in eclesia Lateranensi, necnon et imperatore sanctissimo Ottone, episcopis insuper Romanis, Italicis, a Lotharingia et Saxonia archiepiscopis, episcopis, presbiteris, diaconibus, omnique Romanorum plebe, quorum nomina [469 1Kb] inferius adscribentur, advenit Benedictus, apostolicae sedis invasor, eorum qui se elegerant manibus adductus, pontificalibus vestibus indutus. Quem Benedictus cardinalis archidiaconus tali sermone adgressus: »Qua tibi auctoritate, quave lege, o invasor, haec pontificalia indumenta usurpasti, superstite hoc praesenti domno nostro venerabili papa Leone, quem tu nobiscum, accusato et reprobato Johanne, ad [Col. 0910A] apostolicatus culmen elegisti? Num inficiari potes, praesenti domno imperatori juramento promisisse numquam te cum ceteris Romanis papam electurum aut ordinaturum absque illius filiique ejus regis Ottonis consensu?« Benedictus respondit: »Si quid peccavi, miseremini mei.« Tunc imperator effusis lacrimis, quam misericors esset ostendens, rogavit synodum, ne Benedito praejudicium fieret. Si vellet et posset, ad interrogata responderet causamque suam defenderet; quod si non posset aut nollet, ac se culpabilem redderet, tamen pro timore Dei misericordiam aliquam inveniret. Quo audito, ad domni Leonis papae pedes ipsiusque imperatoris isdum Benedictus concite procidens, se pecasse [470 1Kb] , se sanctae Romanae sedis invasorem esse, acclamavit. Post haec [Col. 0910B] pallium sibi abstulit, quod simul cum pontificali ferula, quam manu gestabat, domno papae Leoni reddidit. Quam ferulam isdem papa fregit, et fractam populo ostendit. Deinde Benedictum in terra sedere praecepit. Cui casulam, quam planetam dicunt, cum stola pariter abstulit. Post autem omnibus episcopis dixit: »Benedictum, sanctae Romanae et apostolicae sedis invasorem, omni pontificatus et prespiteratus honore privamus; ob elemosinam vero domni imperatoris Ottonis, cujus sumus opera in sedem debitam restituti, diaconatus eum ordinem habere permittimus, et non jam Romae, sed in exilium ad quod destina [471 1Kb] .




[Col. 0909]
LIUTPRANDI CREMONENSIS EPISCOPI RELATIO DE LEGATIONE CONSTANTINOPOLITANA.

[Col. 0909C] Ottones Romanorum invictissimos imperatores augustos, gloriosissimamque Adelheidem imperatricem augustam, Liudprandus [472 1Kb] sanctae Cremonensis ecclesiae episcopus, semper valere, prosperari. triumphare, anhelat, desiderat, optat.

1. Quid causae fuerit, quod prius litteras [473 1Kb] sive nuntium meum non susceperitis, ratio subsequens declarabit. Pridie Nonas Junii Constantinopolim venimus, et ad contumeliam vestram turpiter suscepti, graviter turpiterque sumus tractati; palatio quidem satis magno et aperto, quod nec frigus arceret, sicut [Col. 0910C] nec calorem repelleret, inclusi sumus; armati milites appositi sunt custodes, qui meis omnibus exitum [474 1Kb] , caeteris prohiberent ingressum. Domus ipsa solis nobis inclusis pervia, a palatio adeo sequestrata, ut eo nobis non equitantibus, sed ambulantibus, anhelitus truncaretur. Accessit ad calamitatem nostram, quod Graecorum vinum ob picis, taedae, gypsi commixtionem nobis impotabile fuit. Domus ipsa erat inaquosa, nec sitim saltem aqua extinguere quivimus, quam data pecunia emeremus. Huic magno vae, vae aliud appositum est, homo scili . . . orum [475 1Kb] custos, qui cotidianos [Col. 0911A] sumptus praeberet, cui similem si requiras, non terra sed infernus forsan dabit; is enim quicquid calamitatis, quicquid rapinae, quicquid dispendii, quicquid luctus, quicquid miseriae excogitare potuit, quasi torrens inundans in nos effudit. Nec in centum viginti diebus una saltem praeteriit, quae non gemitus nobis praeberet et luctus.

2. Pridie Nonas Junii, ut superius scripsimus, Constantinopolim ante portam Caream [476 1Kb] venimus, et usque ad undecimam horam cum equis, non modica pluvia, expectavimus. Undecima vero hora non ratus Nicephorus nos dignos esse tam ornatos vestra misericordia equitare, venire jussit, et usque in praefatam domum marmoream, invisam, inaquosam, patulam, sumus deducti; octavo autem Idus [477 1Kb] sabbatho [Col. 0911B] primo dierum pentecostes, ante fratris ejus Leonis coropalati [478 1Kb] et logothetae praesentiam sum deductus, ubi de imperiali vestro nomine magna sumus contentione fatigati. Ipse enim vos non imperatorem, id est , sua lingua, sed ob indignationem , id est regem, nostra vocabat. Cui cum dicerem, quod significatur idem esse, quamvis quod significat diversum, me, ait, non pacis sed contentionis causa venisse; sicque iratus surgens, vestras litteras, vere indignans, non per se sed per interpretem suscepit, homo ipse ad personam satis procerus, falso humilis, cui si innisus homo fuerit, manum ejus perforabit.

3. Septimo autem Idus [479 1Kb] (Jun. 7), ipso videlicet sancto die pentecostes, in domo, quae dicitur , [Col. 0911C] id est Coronaria, ante Nicephorum sum deductus, hominem satis monstruosum, pygmaeum, capite pinguem, atque oculorum parvitate talpinum, barba curta, lata, spissa et semicana foedatum, cervice digitali turpatum, prolixitate et densitate comarum satis hyopam [hirtum] [(158) 5Kb] , colore Aethiopem, cui per mediam nolis occurrere noctem, ventre extensum, natibus siccum, coxis ad mensuram ipsam brevem longissimum, cruribus parvum, calcaneis pedibusque aequalem, villino [byssino] sed nimis veternoso vel diuturnitate ipsa foetido et pallido ornamento indutum, Sicioniis calceamentis calceatum, lingua procacem, ingenio [ingeniis] vulpem, perjurio seu mendacio Ulyxem. Semper mihi, domini mei imperatores [480 1Kb] augusti, formosi, quanto hinc formosiores [Col. 0911D] visi estis? Semper ornati, quanto hinc ornatiores? Semper potentes, quanto hinc potentiores? Semper mites, quanto hinc mitiores? Semper virtutibus pleni, quanto hinc pleniores? Sedebant ad sinistram, non in eadem linea, sed longe deorsum [Col. 0912A] duo parvuli imperatores [(159) 1Kb] , ejus quondam domini nunc subjecti, cujus narrationis initium hoc fuit:

4. »Debueramus, immo volueramus, te benigne magnificeque suscipere; sed domini tui impietas non permittit, qui tam inimica invasione Romam sibi vindicavit, Berengario [(160) 1Kb] et Adelberto contra jus fasque vitam abstulit, Romanorum alios gladio, alios suspendio interemit, oculis alios privavit, exilio alios relegavit [(161) 1Kb] , et imperii nostri insuper civitates homicidio aut incendio sibi subdere [481 1Kb] temptavit; et quia affectus ejus pravus effectum habere non potuit, nunc te malitiae hujus suggestorem atque impulsorem, simulata pace, quasi [482 10Kb] , id est exploratorem, ad nos direxit.«

[Col. 0912B] 5. Cui inquam ego: »Romanam civitatem dominus meus non vi aut tyrannice invasit, sed a tyranni, immo tyrannorum jugo liberavit. Nonne effeminati dominabantur ejus? et quod gravius sive turpius, nonne meretrices? Dormiebat, ut puto, tunc potestas tua, immo decessorum tuorum, qui nomine solo, non autem re ipsa, imperatores Romanorum vocantur. Si potentes, si imperatores Romanorum erant, cur Romam in meretricum potestate sinebant? Nonne sanctissimorum paparum alii sunt relegati, alii a te aflicti, ut neque cotidianos sumptus nec elemosinam habere quirent? Nonne Adelbertus contumeliosas litteras Romano et Constantino, decessoribus tuis, imperatoribus misit? Nonne sanctissimorum apostolorum ecclesias rapinis expoliavit? Quis ex vobis [Col. 0912C] imperatoribus, zelo Dei ductus, tam indignum facinus vindicare et sanctam ecclesiam in statum proprium reformare curavit? Neglexistis vos, non neglexit dominus meus, qui a finibus terrae surgens Romamque veniens, impios abstulit, et sanctorum apostolorum vicariis potestatem et honorem omnem contradidit. Postmodum vero insurgentes contra se et domnum [483 1Kb] apostolicum, quasi jurisjurandi violatores, sacrilegos, dominorum suorum apostolicorum tortores, raptores, secundum decreta imperatorum Romanorum, Justiniani, Valentiniani, Theodosii et caeterorum, cecidit, jugulavit, suspendit, et exilio relegavit; quae si non faceret, impius, injustus, crudelis, tyrannus esset. Palam est, quod Berengarius et Adelbertus sui milites effecti, regnum Italicum [Col. 0912D] sceptro aureo ex ejus manu susceperant [(162) 1Kb] , et praesentibus servis tuis, qui nunc usque supersunt et hac in civitate degunt, jurejurando fidem promiserunt. Et quia, suggerente diabolo, hanc perfide violarunt, juste illos, quasi desertores sibique rebelles, [Col. 0913A] regno privavit; quod ita subditis tibi et postmodum rebellibus faceres.«

6. »Sed non, ait, Adelberti hoc profitetur miles. Cui inquam: Si secus dixerit, meorum aliquis militum, si jubes, cras, ita rem esse, duello declarabit. Esto, inquit, fecerit haec, ut ais, juste. Nunc cur imperii nostri terminos bello incendioque aggressus sit, expedi. Amici eramus, societatemque indissolubilem, nuptiis interpositis, facere cogitabamus.«

7. »Terram, inquam, quam imperii tui esse narras, gens incola et lingua Italici regni esse declarat. Tenueruntque illam potestative Langobardi; quam et Lodovicus, Langobardorum seu Francorum imperator, de manu Saracenorum, multitudine prostrata, liberavit. Sed et Landulphus, Beneventanorum [Col. 0913B] et Capuanorum princeps, septennio potestative eam sibi subjugavit. Nec a servitutis ejus seu successorum suorum jugo usque ad praesens exiret, si non, immensa data pecunia, Romanos [484 1Kb] imperator nostri regis Hugonis amicitiam emeret. Et haec causa fuit, quod nepoti suo et aequivoco, regis nostri, ejusdem Hugonis, spuriam conjugio copulavit [(163) 1Kb] . Et, ut considero, domino meo non gratiam, sed impotentiam ascribis, quod post. Italiae seu Romae acquisitionem tot annis eam tibi dimiserit. Societatem vero amicitiae, quam te parentela voluisse facere dicis, fraudem nos dolumque tenemus; pausanas [inducias] exigis, quas nec te exigere neque nos concedere ratio ipsa compellit. Verum ut fallacia exsculpatur, veritas non reticeatur: misit me dominus meus ad te, ut si filiam [Col. 0913C] Romani imperatoris et Theophanae imperatricis, domino meo filio suo, Ottoni imperatori augusto, in conjugium tradere volueris, juramento mihi affirmes, et ego, pro gratiarum recompensatione haec et haec dominum meum tibi facturum et observaturum, jurejurando affirmabo. Sed et optimam amicitiae arabonam [485 1Kb] fraternitati tuae nunc dominus meus contulit, cum Appuliam omnem potestati subditam, meo interventu, cujus hoc suggestione malum factum esse dicis [486 1Kb] . Cujus rei tot sunt testes quot sunt totius Appuliae habitatores.«

8. (An. 968, Jun. 7.) »Secunda, inquit Nicephorus, hora jam transiit; , id est processio, nobis est celebranda. Quod nunc instat agamus. Contra haec, cum oportunum fuerit, respondebimus.«

[Col. 0913D] 9. Non pigeat me, ipsam describere [(164) 1Kb] , et dominos meos, audire. Negotiatorum multitudo copiosa ignobiliumque personarum, ea sollempnitate, [Col. 0914A] collecta, ad susceptionem et laudem Nicephori, a palatio usque ad sanctam Sophiam, quasi pro muris, viae margines tenuit, clypeolis tenuibus satis et spiculis vilibus dedecorata. Accessit et ad dedecoris hujus augmentum, quod vulgi ipsius potior pars, ad laudem ipsius, nudis processerat pedibus. Credo sic eos putasse sanctam ipsam potius exornare . Sed et optimates sui, qui cum ipso per plebeiam et discalceatam multitudinem ipsam transierant, magnis et nimia vetustate rimatis tunicis erant induti. Satis decentius cotidiana veste induti procederent. Nullus est cujus atavus hanc novam haberet. Nemo ibi auro, nemo gemmis ornatus erat, nisi ipse solus Nicephorus, quem imperialia ornamenta, ad majorum personas sumpta et composita, [Col. 0914B] foediorem reddiderant. Per salutem vestram, quae mihi mea carior extat, una vestrorum pretiosa vestis procerum, centum horum et eo amplius pretiosior est! Ductus ego ad ipsam, in eminentiori loco juxta psaltas, id est cantores, sum constitutus.

10. Cumque quasi reptans monstrum illud procederet, clamabant adulatores psaltae: Ecce venit stella matutina, surgit Eous, reverberat obtutu solis radios, pallida Saracenorum mors, Nicephorus , id est princeps! Unde et cantabatur: , id est principi, Nicephoro, , id est plures anni sint [(165) 77Kb] ! Gentes, hunc adorate, hunc colite, huic tanto colla subdite! Quanto tunc verius canerent: Carbo exstincte veni, , anus incessu, Sylvanus vultu, rustice, [Col. 0914C] lustrivage, capripes, cornute, bimembris, setiger, indocilis, agrestis, barbare, dure, villose, rebellis, Cappadox! Igitur falsidicis illis inflatus naeniis, sanctam Sophiam ingreditur, dominis suis imperatoribus se a longe sequentibus et in pacis osculo ad terram usque adorantibus. Armiger hujus sagitta calamo immissa aeram [487 1Kb] [(166) 1Kb] in ecclesia ponit, quae prosequitur, quo nimirum tempore imperare coeperit, et sic aeram, qui id non viderunt, intelligunt.

11. Hac eadem die convivam me sibi esse jussit. Non ratus autem me dignum esse cuipiam suorum praeponi procerum, quintus decimus ab eo absque gausape sedi; meorum nemo comitum, non dico solum mensae non assedit, sed neque domum, in qua conviva eram, vidit. Qua in coena temporis satis, et [Col. 0914D] obscena, ebriorum more, oleo delibuta, alioque quodam deterrimo piscium liquore aspersa, multa super potentia vestra, multa super regnis et militibus, me rogavit. Cui cum consequenter et vere responderem, [Col. 0915A] »Mentiris! ait, domini tui milites equitandi ignari, pedestris pugnae sunt inscii, scutorum magnitudo, loricarum gravitudo, ensium longitudo, galearumque pondus neutra parte eos pugnare sinit, ac subridens: Impedit, inquit, eos et gastrimargia, hoc est ventris ingluvies; quorum Deus venter est; quorum audacia, crapula; fortitudo, ebrietas; jejunium, dissolutio; pavor, sobrietas. Nec est in mari domino tuo classium numerus. Navigantium fortitudo mihi soli inest, qui eum classibus aggrediar, bello maritimas ejus civitates demoliar, et quae fluminibus sunt vicina redigam in favillam. Quis, cedo, mihi etiam in terra copiarum paucitate resistere poterit? Filius non abfuit [488 1Kb] , uxor non defuit; Saxones, Suevi, Bagoarii [489 1Kb] , Italici omnes cum eo adfuerunt, et cum [Col. 0915B] civitatulam unam sibi resistentem capere nescirent, immo nequirent, quomodo mihi resistent venienti, quem tot copiae prosequentur,

Gargara [(167) 1Kb] quot segetes, quot habet Methymna racemos,
Quot caelum stellas, quot mare in flatibus undas!«

12. Cui cum respondere et apologeticum, dignum inflatione hac, evomere [490 1Kb] vellem, non permisit; sed adjecit quasi ad contumeliam: »Vos non Romani, sed Longobardi estis!« Cui adhuc dicere volenti, et manu, ut tacerem, innuenti, commotus inquam: »Romulum fratricidam, ex quo et Romani dicti sunt, porniogenitum, hoc est ex adulterio natum, chronographia innotuit; asylumque sibi fecisse, in quo alieni aeris debitores, fugitivos servos, homicidas, ac pro reatibus suis morte dignos suscepit, [Col. 0915C] multitudinemque quandam talium sibi ascivit, quos Romanos appellavit; ex qua nobilitate propagati sunt ipsi, quos vos kosmocratores, id est imperatores, appellatis; quos nos, Langobardi [491 1Kb] , scilicet, Saxones, Franci, Lotharingi, Bagoarii [492 1Kb] Suevi, Burgundiones, tanto dedignamur, ut inimicos nostros commoti nil aliud contumeliarum, nisi: Romane! dicamus, hoc solo, id est Romanorum nomine, quicquid ignobilitatis, quicquid timiditatis, quicquid avaritiae, quicquid luxuriae, quicquid mendacii, immo quicquid vitiorum est, comprehendentes. Imbelles vero nos et equitandi inscios quia dicis, si Christianorum peccata promerentur, ut in hac austeritate perdures, quales vos estis quamve pugnaces nos simus, bella proxima demonstrabunt.«

[Col. 0915D] 13. Talibus Nicephorus exacerbatus dictis, manu silentium indixit, mensamque sine latitudine longam auferri, meque in invisam domum, seu, ut verius fatear, carcerem, reverti praecepit. Ubi post biduum, cum indignatione tum aestu et siti, magno sum languore affectus. Sed et asseclarum meorum nemo exstitit, qui non eodem ebriatus poculo, diem sibi [Col. 0916A] ultimum imminere formidaret. Cur, quaeso, non aegrotarent, quibus erat potus pro optimo vino salsugo, pro culcitra non foenum, non stramen, non saltem terra, sed durum marmor, pro cervicali lapis? quibus patula domus non calorem, non imbrem, non frigus arcebat. Ipsa, si vellet, salus his circumfusa, ut vulgo loquimur, eos salvare non posset. Proprio ergo atque meorum debilitatus angore, convocato ad me custode, immo persecutore, meo, non precibus solum, sed pretio obtinui, ut epistolam meam hunc modum continentem Nicephori fratri deferret:

14. »Leoni coropalati et logothetae [(168) 69Kb] Liudprandus episcopus. Si imperator serenissimus petitionem, ob quam veni, perficere cogitat, non fatigant me, quas hic sustineo, passiones; litteris [Col. 0916B] solummodo meis et nuntio ut instruatur dominus meus, me hic moram ab re non facere. Quod si secus res sese habet, navis est [493 1Kb] hic Veneticorum oneraria, quae [494 1Kb] proficisci festinat; hanc me aegrotum ingredi sinat, ut si dissolutionis meae tempus advenerit, cadaver meum genitale saltem solum suscipiat.«

15. Quas cum legisset, se post quatriduum me jussit adire. Sederunt cum eo ad disceptationem vestram, secundum eorum traditionem, sapientissimi viri, Attico pollentes eloquio, Basilius parakinumenos [495 1Kb] , proto a secretis, protovestiarius, et duo magistri, quorum hoc fuit narrationis initium: »Quid causae sit, quare te huc fatigasti, frater, edissere.« Quibus cum parentelae gratia, quae esset occasio infinitae pacis, edicerem, inquiunt: »Inaudita [Col. 0916C] res est, ut porphyrogeniti porphyrogenita, hoc est in purpura nati filia in purpura nata, gentibus misceatur. Verum quia tam excellentem rem petitis, si datis quod decet, accipietis quod libet; Ravennam scilicet et Romam cum his omnibus continuatis, quae ab his sunt usque ad nos. Si vero amicitiam absque parentela desideratis, Romam liberam esse dominus tuus permittat; principes autem, Capuanum scilicet et Beneventanum, sancti nostri imperii olim servos, nunc rebelles, servituti pristinae tradat.«

16. Quibus: »Dominum meum, inquam, potentiores habere Schlavos Petro Bulgarorum rege, qui Christophori imperatoris filiam in conjugium duxit, etiam ipsi non ignoratis!---Sed Christophorus, [Col. 0916D] aiunt, non porphyrogenitus fuit.«

17. »Romam vero, inquam, quam vos liberam esse velle perstrepitis, cui servit? cui tributa persolvit? Nonne prius meretricibus serviebat? et vobis dormientibus, immo non valentibus, dominus meus imperator augustus a tam turpi servitute liberavit? Constantinus imperator augustus, qui hanc ex suo nomine condidit civitatem, sanctae apostolicae Romanae [Col. 0917A] ecclesiae, ut erat kosmocrator, multa donaria contulit, non in Italia solum, sed in omnibus pene occidentalibus regnis, necnon de orientalibus atque meridianis, Graecia scilicet, Judaea, Perside, Mesopotamia, Babylonia, Aegypto, Libya, ut ipsius testantur privilegia, quae penes nos sunt. Sane quicquid in Italia, sed et [496 1Kb] in Saxonia, Bagoaria [497 1Kb] , omnibus domini mei regnis est, quod ad apostolorum beatorum ecclesiam respicit, sanctissimorum apostolorum vicario contulit. Et si est, ut dominus meus ex his omnibus civitates, villas, milites aut familiam obtineat, Deum negavi. Cur imperator vero non itidem facit, ut ea, quae suis insunt regnis, apostolorum ecclesiae reddat, et per laborem atque munificentiam domini mei ditem et liberam, ditiorem [Col. 0917B] ipse ac liberiorem reddat?«

18. »Sed hoc, ait Basilius parakinumenos [498 1Kb] , faciet, cum ad nutum suum Roma et Romana Ecclesia ordinabitur.« Tum: »Homo, inquam, quidam, multam ab alio passus injuriam, his Deum aggressus est verbis: Domine, vindica me de adversario meo! Cui Dominus: Faciam, inquit, in die cum reddam unicuique secundum opera sua! At ille: Quam tarde! infit.«

19. Tunc omnes praeter fratrem cachinno commoti, disceptationem dimiserunt, meque in invisam domum reduci praeceperunt, magnaque custodiri cautela usque in sanctorum apostolorum religiosis cunctis celebrem diem. Qua celebritate me satis aegrotum, necnon et Bulgarorum nuntios, qui pridie [Col. 0917C] venerant, ad sanctos apostolos sibi obviare praecepit (Jun. 29). Cumque post naeniarum garrulitatem et missarum celebrationem ad mensam invitaremur, in citeriori mensae margine, quae erat sine latitudine longa, Bulgarorum nuntium, Ungarico more tonsum, aenea catena cinctum, et ut mens mihi suggerit, catechumenum, mihi praeponit; ad vestram plane, domini mei augusti, contumeliam. In vobis contemptus, in vobis spretus, in vobis abjectus. Sed gratias ago domino Jesu Christo, cui vos servitis omni spiritu vestro, quod habitus sum pro nomine vestro dignus contumelias pati. Verum, domini mei, meam non considerans sed vestram injuriam, mensam reliqui. Cumque indignans abire vellem, Leo coropalates, imperatoris frater, et proto a secretis Simeon, [Col. 0917D] pone me sequuntur, haec latrantes: »Cum Christophori filiam Petrus, Bulgarorum vasileus, conjugem duceret, symphona, id est consonantia scripta, juramento firmata sunt, ut omnium gentium apostolis, id est nuntiis, penes nos Bulgarorum apostoli praeponantur, honorentur, diligantur. Bulgarorum ille apostolus, quamquam, ut dicis et verum est, tonsus, illotus, et catena aenea cinctus sit, patricius tamen est, cui episcopum praeponere, Francorum praesertim, [Col. 0918A] nefas decernimus, judicamus. Et quoniam te id indigne ferre cognoscimus, non te nunc, ut putas, ad hospitium redire sinimus, sed in diversorio quodam cum imperatoris servis cibum gustare compellimus.«

20. Quibus ob incomparabilem cordis dolorem nil respondi, sed quae jusserant feci; indignum [499 1Kb] judicans mensam, qua non dico mihi, id est Liudprando episcopo, sed Bulgarorum nuntius vestro praeponitur nuntio. Sed lenivit dolorem meum imperator sanctus munere magno, mittens mihi ex delicatissimis cibis suis haedum pinguem, ex quo ipse comederat, allio, cepe, porris laute suffarcinatum, garo delibutum, quem vestrae tunc mensae inesse optavi, ut qui delicias sancti imperatoris faustas esse non creditis, [Col. 0918B] saltem his perspectis crederetis.

21. Transactis ergo octo diebus, cum Bulgari jam abessent, putans me mensam magnificare suam, in eodem loco me satis aegrotum secum convivare coegit. Adfuit cum pluribus episcopis et patriarcha [(169) 1Kb] , quibus praesentibus, plures mihi quaestiones de scripturis sacris proposuit, quas cum Spiritu sancto afflante eleganter exposui, novissime autem, ut de vobis ludum haberet, quas synodos haberemus rogavit. Cui cum Nicenam, Chalcedonensem, Ephesinam, Antiochenam, Carthaginensem, Ancyranam, Constantinopolitanam edicerem: »Ha! ha! he! ait, Saxonicam dicere es oblitus, quam si rogas cur nostri codices non habent, rudem esse, et ad nos necdum venire posse, respondeo.«

[Col. 0918C] 22. Cui inquam: »In quo membro regnat infirmitas, illud est cauterio exurendum. Haereses omnes a vobis emanarunt, penes vos viguerunt; a nobis, id est occidentalibus, hic sunt jugulatae, hic sunt occisae. Romanam sive Papiensem synodum, quamquam essent saepe, his non connumeramus. Romanus enim clericus, postmodum universalis papa, Gregorius, qui a vobis appellatus est Dialogus, Eutychium Constantinopolitanum patriarcham haereticum ab ejusmodi haeresi liberavit. Aiebat idem Eutychius, nec solum aiebat, sed etiam docebat, clamabat, scriptitabat, nos in resurrectione non veram, quam hic habemus, sed fantasticam quandam carnem assumpturos; cujus erroris liber a Gregorio orthodoxe est combustus. Sed Evodius Papiensis episcopus, propter [Col. 0918D] aliam quandam haeresin huc, id est Constantinopolim, a Romano est patriarcha directus, quam compressam in catholicam atque orthodoxam reformavit. Saxonum genus, ex quo sanctum lavacrum et Dei accepit notitiam, nulla est haeresi maculatum, ut ibi synodus fieret, qua errorem, cum nullus esset, corrigeret. Rudem quia dicis Saxonibus esse fidem, id ipsum et ego affirmo; semper enim apud eos Christi fides rudis est, et non vetus, ubi fidem opera [Col. 0919A] sequuntur. Hic fides non rudis sed vetus est, ubi fidem opera non comitantur, sed quasi prae vetustate, ut vestis contempta, contemnitur. Sed hanc synodum factam esse in Saxonia certo scio, in qua tractatum est et firmatum, decentius ensibus pugnare quam calamis, et prius mortem obire quam hostibus terga dare. Quod vel tuus exercitus experitur! In corde meo dixi: et quam sint pugnaces, re ipsa experiatur!«

23. Verum hac eadem die, post meridiem, adeo impotentem et transfiguratum me revertenti ad palatium sibi praecepit occurrere, ut obviantes mihi quae prius, in stuporem mentis mulieres versae: Mana, mana [500 1Kb] , clamabant, miseriam meam pugnis pectora tunsae: Dicebatur: ! [Col. 0919B] Cui [501 1Kb] , Nicephoro scilicet venienti, et vobis absentibus, quid tunc manibus in coelum erectis optaverim, proveniat utinam! Sed mihi velim credatis, ad risum me non parum illexit. Impatienti enim atque effreni insidens equo, satis parvus satis magno, puppam ipsum mens sibi depinxit mea, quam Schlavi vestri equino colligantes pullo, matrem praecedentem sequi effrenate dimittunt.

24. His expletis, ad concives et cohabitatores meos, quinque leones, in praenominatam invisam domum sum deductus, ubi post hebdomadarum spatium trium, nullius nisi meorum sum colloquio visitatus. Qua ex re, Nicephorum nunquam me velle dimittere, mens sibi depinxit mea, ac tristitia immodica languorem languori adeo superimposuit, ut vita excederem, [Col. 0919C] nisi mihi hanc Dei genitrix a creatore et filio suo precibus obtineret; quemadmodum, non fantastica sed vera, est mihi visione monstratum.

25. His ergo tribus hebdomadibus habuit Nicephorus extra Constantinopolim metastasin, id est stationem, in loco qui dicitur , id est Ad fontes, eodemque me venire praecepit. Et cum tam languidus essem, ut non solum statio, sed ipsa etiam sessio gravis mihi morae videretur, discooperto capite, quod malae valetudini meae nimis contrarium erat, ante se me stare coegit; cui et ait: »Domini tui regis Ottonis nuntii, qui praeterito te praecesserant anno, juramento mihi promiserunt, et jurisjurandi litterae inpraesentiarum sunt, nunquam illum in aliquo [Col. 0919D] nostrum scandalizare imperium. Vis majus scandalum, quam quod se imperatorem vocat, imperii nostri themata sibi usurpat? Utraque non sunt ferenda; et si utraque importabilia, istud est non ferendum, immo nec audiendum, quod se imperatorem nominat. Sed si confirmas eadem quae ipsi fecerunt, fortunatum te atque locupletem imperii nostri majestas cito dimittet.« Id autem eo non dixit, ut vos, si [Col. 0920A] mea hoc stultitia faceret, conservatos sperarem, sed voluit habere prae manibus quod in laudem suam et contumeliam nostram ostenderet futuris temporibus.

26. Cui inquam: »Nuper sanctissimus dominus meus, ut est sapientissimus et spiritu Dei plenus, haec praenoscens quae asseris, ne terminos, quos constituit mihi, transcenderem, , id est praeceptum, conscripsit, quod et sigillo signavit suo, ne secus facerem.« Scis, domine mi auguste, qua id fiducia dixerim. » istud in medium proferatur, et quicquid jusserit, juramento a me tibi firmetur. Sed praeteriti nuntii praeter jussionem domini mei promiserunt, juraverunt, conscripserunt. Ita est, ut Plato ait: Causa penes optantem, Deus [Col. 0920B] extra culpam.«

27. His expletis, ventum est ad nobilissimos principes Capuanum et Beneventanum, quos ipse servos nominat, et ob quos intestinus ipsum agitat dolor. »Servos, inquit, meos dominus tuus in tutelam recipit suam; quos si non dimiserit et in pristinam servitutem redegerit, nostra amicitia carebit. Ipsi in imperium nostrum ut recipiantur, flagitant; sed recusat eos nostrum imperium, ut cognoscant et experiantur quam periculosum sit servos a dominis declinasse, servitutem effugere. Et est decentius domino tuo, ut mihi eos tradat amicus, quam mihi dimittat invitus. Experientur plane, vita comite, quid sit herum fallere, quid sit servitutem deserere; et, ut puto, sentiunt nunc quod dico, operantibus hoc nostris, qui sunt [Col. 0920C] ultra mare, militibus.«

28. Quibus respondere me non permisit; sed abire cupientem, ad mensam suam redire praecepit. Cui pater [(170) 1Kb] assedit homo, ut mihi videbatur, natus centum quinquaginta annis. Cui itidem, ut filio, Graeci in laudibus, immo, in ventis suis, Deus annos ut multiplicet, conclamant. Qua in re, quam sint Graeci stulti, quamve hujus gloriae amatores, quamve adulatores, quam cupidi, hinc colligere possumus: optant soli non sola, sed silicernio [(171) 1Kb] , quod naturam ipsam non pati certo sciunt; gaudet et silicernium ea sibi optari, quae nec Deum facere, nec sibi [502 1Kb] prodesse sed obesse, etiam si faceret, novit. Quod quaeso Nicephorum gaudere pacis [503 1Kb] . . . . . . . illum et [Col. 0920D] phosforum clamabant. Impotentem virilem, stultum sapientem, brevem magnum, nigrum album, pecca torem sanctum dicere, mihi credite, non laus sed contumelia est. Et qui aliena magis gaudet sibi acclamari quam propria, avibus omnino est similis, quarum intuitum nox illuminat, dies caecat.

29. Sed redeamus ad rem. Hac in coena [504 1Kb] , quod prius non fecerat, voce elata [505 1Kb] beati Johannis Chrysostomi [Col. 0921A] homiliam in apostolorum actibus legere jussit. Post cujus lectionis terminum, cum ad vos redeundi licentiam quaererem, capite se ita facturum innuens, recipi me ad concives et cohabitatores meos leones persecutori meo indixit. Quod cum fieret, non sum ab eo visus usque in tertio decimo Calendas Augusti (Jul. 20), sed diligenter custoditus, ne cujuspiam fruerer sermone, qui suos mihi actus indicaret. Interea Grimizonem, Adelberti nuntium, se adire jussit, quem cum navali suo exercitu redire praecipit. Fuerunt chelandia 24, Rusiorum [506 1Kb] naves 2, Gallicae 2; si plus miserit, quas non viderim, nescio. Vestrorum, Domini mei imperatores augusti, militum fortitudo non eget, ut adversariorum impotentia animetur; quod in his saepe expertum est gentibus, quarum etiam ultimi et caeterorum comparatione [Col. 0921B] impotentes, Graecam fortitudinem straverunt, tributariam fecerunt. Sicut enim vos non terrerem, si fortissimos illos et Alexandro Macedoni similes praedicarem, sic et vos non [507 1Kb] instigo, cum impotentiam eorum, quae vera est, narro. Mihi credatis velim, et credetis scio, omnem ipsum exercitum quadringentis vestris [508 1Kb] , si fossa murive non impediant, posse occidere, cui exercitui, ut puto ad contumeliam vestram, hominem quandam---sed quandam eo dixi, quia mas esse desiit, mulier fieri nequit---praeposuit. Adelbertus octo milia loricatorum se habere Nicephoro mandavit, quibuscum, Argivo adminiculante exercitu, vos fugare aut sternere dicit, rogavitque aemulum vestrum, ut pecunia illi mitteretur, qua illos avidius ad pugnam instigaret.

[Col. 0921C] 30. Sed nunc, domini mei,

Accipite [(172) 1Kb] insidias Danaum, et crimine ab uno
Discite omnes.
Nicephorus mancipio illi, cui collectitium atque conductitium commendavit exercitum, pecuniam satis magnam hac ratione dedit, ut si Adelbertus cum septem milibus loricatorum et eo amplius, sicut mandavit, se adierit, tunc donativum eis illud distribuat, Cona frater suus cum ipso et Argolico exercitu vos impugnet, Adelbertus vero Bareis diligenter custodiatur, donec potitus victoria frater redeat. Quod si veniens tot hominum milia non duxerit, ut capiatur, vinciatur, vobisque eo venientibus tradatur, [Col. 0921D] insuper et pecunia quae ei debebatur vestras in manus conferatur, edixit. O bellatorem! o fidelem! Prodere cupit, cui [509 1Kb] defensorem parat; defensorem parat, quem perdere cupit; in neutro fides, in utroque infidelitas; fecit, quo non eguit, eguit, quod non fecerat. Sed esto; facerit, ut Graecos decuit! Nos ad propositum redeamus.

31. Quartodecimo Calendas Augusti (Jul. 19) [Col. 0922A] collectitium ipsum navalem exercitum, me ab invisa domo spectante, dimisit. Decimo tertio autem (Jul. 20), quo die leves Graeci raptionem Heliae prophetae ad caelos ludis scenicis celebrant, me se adire praecepit, cui et ait: »Imperium nostrum copias in Assyrios ducere cogitat, non super christicolas, quemadmodum dominus tuus. Praeterito quippe anno id ipsum facere volui, sed audito quod dominus tuus imperii nostri terram invadere vellet, dimissis Assyriis, illum versus habenas retorsimus; obviavitque nobis in Macedonia Dominicus Venedicus, nuntius suus, qui multo labore et sudore nos, ut reverteremur, delusit, jurejurando nobis affirmans, nunquam dominum tuum esse id cogitaturum, nedum facturum. Revertere ergo---quod cum audissem tacitus Deo gratias! dixi---et haec atque haec tuo domino [Col. 0922B] nunciato; si me compotem facerit, ipse redito.«

32. Cui: »Jubeat, inquam, sanctissimum imperium [510 1Kb] tuum, me in Italiam cito advolare, certa ratione, quod dominus meus, quae vult imperium tuum, compleat, et laetus ergo ad te redeam.« Quod qua mente dixerim, nec ipsum, proh dolor! latuit. Nam subridens, simul capite innuit, meque terra [511 1Kb] tenus se adorantem atque abeuntem extra, foris manere, atque ad coenam, allio et cepa bene olentem, oleo et garo sordidam, venire praecepit; magnisque die illa effeci precibus, ut munus meum, quod saepe aspernatus erat, dignaretur accipere.

33. Residentibus itaque nobis ad mensam sine latitudine longam, pallingi [512 1Kb] latitudine tectam, [Col. 0922C] longitudine seminudam, ex Francis, quo nomine tam Latinos quam Teutones comprehendit, ludum habuit; rogavitque me, ut, quo in loco episcopatus mei civitas esset, quove nomine frueretur, edicerem. Cui: »Cremona, inquam, Eridano fluviorum Italiae regi satis vicina. Et quia imperium tuum chelandia eo mittere properat, prosit mihi te vidisse, prosit agnovisse! Da pacem loco, ut per te saltem possit subsistere, qui tibi non potest resistere!« Sed vafer ille haec me dixisse cognovit, submissoque vultu se ita facturum promisit, juravitque mihi per sancti sui virtutem imperii nil me mali passurum, sed prospere suis cum chelandiis usque in Anchonitanum portum cito perventurum; et mihi id tunso digitis pectore juravit.

[Col. 0922D] 34. Verum quam impie pejeraverit, animadvertite. Haec acta, haec dicta sunt decimo tertio Kalendas Augusti, secunda feria [(173) 1Kb] , quo ex die usque in nonum stipendiorum nihil ab eo recepi, cum tanta esset Constantinopoli fames, ut viginti quinque asseclas meos et quatuor custodes Graecos tribus aureis una coena nequirem reficere. Quarta feria ipsius [Col. 0923A] hebdomadae (Jul. 22) Nicephorus Constantinopolim egreditur, in Assyrios profecturus.

35. Quinta feria (Jul. 23) frater suus me accersivit, quem ita convenit: »Sancto imperatore praemisso, domi hodie dispositionis ejusdem causa substiti; nunc si te sanctum imperatorem visendi desiderium obtinet, et si quidquam, quod necdum prodideris, habes, edissere.« Cui inquam: »Nec sanctum imperatorem videndi, nec rei novae narrandae habeo causam; unum hoc peto, secundum sancti imperii promissionem ut chelandiis in Anchonitanum portum usque deducat.« Quo audito---ut sunt Graeci per caput alterius semper jurare parati---per imperatorium caput, per vitam propriam, per liberos, quos Deus ita, ut verum dixit, conservet, [Col. 0923B] se id completurum, jurare coepit. Cui cum: »Quando?« dicerem, »Mox discedente, inquit, imperatore; Delongaris enim, sub cujus manu navium est omnis potestas, recedente sancto imperatore, curam tui aget.« Hac spe luditicatus, laetus ab eo recessi.

36. Post sequentem vero diem, sabbatho scilicet (Jul. 25), in Umbriam, qui est locus decem et octo miliaribus Constantinopoli distans, Nicephorus me accersiri jubet; cui et ait: »Putabam te quidem virum magnum et honestum ea gratia huc venisse, ut, completa omnimodo voluntate mea, perpetuam inter me et dominum tuum constitueres amicitiam. Et quoniam ob cordis tui duritiem id facere nolis, unum saltem quod facere justa ratione possis, efficito; [Col. 0923C] scilicet dominum tuum principibus Capuano et Beneventano, servis meis, quos oppugnare dispono, nullum consilium collaturum. Sua qui non largitur, nostra saltem dimittat. Nota [513 1Kb] res est, quod eorum patres et avi nostro imperio tributa dederunt; at id istos brevi tempore facturos, imperii nostri exercitus laborabit.«

Cui inquam: »Principes isti apprime nobiles et domini mei sunt milites; qui si senserit exercitum tuum super eos irruere, eis copias mittet, quibuscum tuos conterere, et duo illa themata, quae ultra mare habes, tibi praevalebunt auferre.« Tunc bufonis in modum tumefactus et commotus: »Discede, inquit. Per me, per qui me talem genuere parentes [(174) 1Kb] , faciam ut aliud dominus tuus, quam desertores [Col. 0923D] servos defendere, cogitet.«

37. Cumque abirem, jussit interpreti me sibi convivam fieri; accitisque eorundem principum fratre et Bysantio Barisiano, magnas in vos gentemque Latinam et Teutonicam contumelias evomere jussit. Verum cum a sordida coena [514 1Kb] ipse discederem, nuntiis interpositis clam mihi mandaverunt et juraverunt, [Col. 0924A] se quae latraveran non sponte, sed imperatore volente et comminante, dixisse. Sed et idem Nicephorus in eadem coena me interrogavit, si vos perivolia, id est briolia [(175) 10Kb] vel si in perivoliis onagros vel caetera amimalia haberetis? Cui cum, vos brolia et in broliis animalia, onagris exceptis, habere, affirmarem: »Ducam te, inquit, in nostrum perivolium, cujus magnitudinem et onagros, id est sylvestres asinos, te vidisse miraberis.« Ductus itaque in perivolium satis magnum, montuosum, fructuosum, minime amoenum [515 1Kb] , cum pileatus equitarem, meque coropalates a longe prospiceret, filio celeriter directo mihi mandavit fas non esse quempiam, ubi imperator esset, pileatum, sed teristratum incedere. Cui: »Mulieres, inquam, nostrae [Col. 0924B] tiaratae et teristratae, viri equitant pileati. Nec decet vos compellere patrium me hic mutare morem, cum vestros, nos adeuntes, patrium morem tenere sinamus; manicati enim, fasciati, fibulati [516 1Kb] , criniti, talari tunica induti, penes nos equitant, incedunt, mensae assident, et, quod nostris omnibus nimis turpe videtur, ipsi soli capite operto imperatores nostros deosculantur.---Quod non amplius fieri Deus permittat! tacitus dixi.---Revertere ergo!« inquit.

38. Quod cum facerem, occurrunt mihi commisti capreis, quos ipsi dicunt onagri. Sed, quaeso, quales onagri? Quales sunt Cremonae domestici. Color idem, forma eadem, auriti itidem, vocales similiter cum rudere incipiunt, magnitudo non dispar, velocitas [Col. 0924C] una, dulces lupis aeque. Quos cum viderem, coequitanti Graeco inquam: »Hujusmodi nunquam in Saxonia vidi. Si, inquit, dominus tuus sancto imperatori morigeratus fuerit, multos illi hujusmodi dabit, eritque illi non parva gloria, cum ipse possidebit, quod nemo dominorum decessorum suorum vidit.« Sed mihi credite, domini mei augusti, confrater et coepiscopus meus dominus Antonius [(176) 1Kb] potest non inferiores dare, ut commercia testantur, quae fiunt Cremonae; atque ipsi non onagri sed domestici, non vacui sed onerati, procedunt. Sed cum ea superius scripta verba idem Nicephoro nuntiasset, transmissis mihi duabus capreis, ut abirem, licentiam dedit. In crastinum autem Syriam versus profectus.

[Col. 0924D] 39. Sed cur exercitum nunc [517 1Kb] in Assyrios duxerit, quaeso advertite. Habent Graeci et Saraceni libros, quos , sive visiones, Danielis vocant, ego autem Sibyllanos; in quibus scriptum reperitur quot annis imperator quisque vivat; quae sint futura, eo imperitante, tempora; pax, an simultas; secundae Saracenorum res, an adversae. Legitur itaque [Col. 0925A] hujus Nicephori temporibus Assyrios Graecis non posse resistere, huncque septennio tantum vivere; post cujus obitum imperatorem isto deteriorem---sed timeo quod inveniri non possit---et magis imbellem debere surgere; cujus temporibus praevalere debent adeo Assyrii, ut in Chalcedoniam usque, quae distat Constantinopoli haud longe, potestative cuncta debeant obtinere. Considerant enim utrique tempora; una eademque re Graeci animati insequuntur, Saraceni desperati non resistunt; tempus expectantes, cum et ipsi insequantur, Graeci interim non resistant [518 1Kb] .

40. Sed Hippolytus quidam Siciliensis episcopus eadem scripsit et de imperio vestro et gente nostra---nostram nunc dico omnem, quae sub vestro imperio [Col. 0925B] est, gentem---; atque utinam verum sit quod de praesentibus scripsit iste temporibus. Caetera, ut scripsit, sunt usque huc completa, quemadmodum per ipsos, qui horum librorum scientiam habent, audivi. Et ex multis ejus dictis unum id proferamus in medium. Ait enim nunc completum iri scripturam, quae dicit . Graece ita. Latinum autem sic: Leo et catulus simul exterminabunt onagrum. Cujus interpretatio secundum Graecos: Leo, id est Romanorum sive Graecorum imperator, et catulus, Francorum scilicet rex, simul his praesentibus temporibus exterminabunt onagrum, id est Saracenorum regem Africanum. Quae interpretatio eo mihi vera non videtur, quoniam leo et catulus, quamvis disparis magnitudinis, [Col. 0925C] unius tamen sunt naturae et speciei seu moris; atque ut mihi mea scientia suggerit, si leo Graecorum imperator, inconveniens est, ut catulus sit Francorum rex. Quamvis enim utrique homines sint, sicut leo et catulus uterque animalia, distant tamen moribus tantum, non dico solum quantum species speciebus, sed quantum sensibilia insensibilibus. Catulus a leone nil nisi tempore distat, forma eadem, rabies una, rugitus idem. Graecorum rex crinitus, tunicatus, manicatus, teristratus, mendax, dolosus. immisericors, vulpinus, superbus, falso humilis, parcus, cupidus, allio cepe et porris vescens, balnea bibens; Francorum rex contra pulchre tonsus, a muliebri vestitu veste diversus, pileatus, verax, nil doli habens, satis ubi competit misericors, severus [Col. 0925D] ubi oportet, semper vere humilis, nunquam parcus, non allio, cepis, porris vescens, ut possit animalibus eo parcere, quatinus non manducatis, sed venundatis pecuniam congreget. Audistis differentiam; nolite hanc interpretationem suscipere; aut enim futura est, aut haec vera non est. Impossibile est enim, ut Nicephorus, sicut ipsi mentiuntur, sit leo, [Col. 0926A] et Otto [519 1Kb] sit catulus, qui simul exterminent [520 1Kb] aliquem.

Ante [(177) 1Kb] enim pererratis amborum finibus, exul,
Aut Ararim Parthus bibet, aut Germania Tygrim,
quam Nicephorus et Otto amicitia coeant et foedera jungant.

41. Audistis Graecorum, audite nunc Liudprandi Cremonensis episcopi interpretationem. Dico autem, et non solum dico sed affirmo, si scriptura haec praesentibus est implenda temporibus, leo et catulus, pater et filius, Otto et Otto, in nullo dispares, tempore distantes tantum, simul hoc praesenti tempore exterminabunt onagrum, id est sylvestrem asinum Nicephorum; qui non incongrue sylvestri asino comparatur, ob vanam et inanem gloriam, incestumque [Col. 0926B] dominae et commatris suae conjugium [(178) 1Kb] . Si onager iste nunc a leone et catulo nostro, Ottone et Ottone, patre scilicet et filio, augustis Romanorum imperatoribus, exterminatus non fuerit, nec quod Hippolytus scripsit verum erit; Graecorum enim illa superior abicienda interpretatio est. Sed, o Jesu bone, Deus aeterne, verbum Patris, qui nobis indignis loqueris, non voce sed inspiratione, nullam aliam interpretationem quam meam in hac sententia velis. Jube ut leo et catulus isti hunc exterminent et humilient onagrum corpore, quatinus in se reversus, dominisque suis Basilio et Constantino imperatoribus subditus, in die Domini spiritus sit salvus.

42. Sed astronomi hoc idem de vobis et Nicephoro pronuntiant. Res, inquam, mira. Cum quodam sum [Col. 0926C] locutus astronomo, qui vestram, domini mei augusti, aequivocique vestri augusti, formam, mores, ut sunt, vere dixit, cunctaque mea praeterita, quasi praesentia dixit. Nec praeteriit quisquam amicorum vel inimicorum, de quibus mens mihi suggessit ut interrogarem, cujus habitum, formam et mores non diceret. Quicquid calamitatis mihi hoc in itinere accidit, futurum esse praedixit. Sit mendacium omne [521 1Kb] quod dixit; unum, quaeso, solummodo sit verum, quod vos esse facturos Nicephoro praedixit. Fiat utinam, utinam fiat, et tum nil me mali passum esse intelligam!

43. Scribit etiam praefatus Hippolytus, Graecos non debere Saracenos, sed Francos conterere; qua lectione Saraceni animati, ante triennium cum Manuele [Col. 0926D] patricio, Nicephori nepote, juxta Scyllam et Charybdim in mari Siculo, bellum parant; cujus immensas copias cum prostravissent, ipsum comprehenderunt, capiteque truncum [522 1Kb] suspenderunt; cujus socium et commilitonem cum caperent, qui neutrius erat generis [(179) 19Kb] , occidere sunt dedignati, sed vinctum ac longa custodia maceratum tanti vendiderunt, [Col. 0927A] quanti nec ullum hujusmodi mortales sani capitis emerent. Nec infirmiori animo, eadem confirmati lectione, haud multo post magistro Exacontae occurrunt; quem dum in fugam verterent, ejus copias omnibus modis contriverunt.

44. Est et aliud, quod nunc Nicephorum compulit copias in Assyrios ducere. Argorum enim omnem regionem instans tempus, Deo jubente, eo usque fames attrivit, ut neque tritici duo Papienses sextarii aureo comparentur, hocque ubi ubertas quasi regnat. Hanc pestem, muribus cooperantibus, ita dilatavit, ut messionis tempore quicquid ubique terrarum annonae erat, minimo dato pretio, possessoribus ejulantibus, congregarit. Quod cum juxta Mesopotamiam faceret, ubi frugum copia muribus [Col. 0927B] absentibus creverat, arenae maris multitudini annonae multitudinem coaequavit. Igitur cum vili hoc commercio turpiter fames ubiubi desaeviret, octoginta milia mortalium, obtentu militiae, secum congregavit; quibus per continuum mensem, quod uno emerat aureo, duobus vendidit. Hae sunt, domine mi, res, quae Nicephorum copias in Assyrios nunc ducere compulerunt. Sed quales, quaeso, copias? vere, inquam, non homines, sed hominibus similes; quibus lingua tantum procax, sed »frigida bello dextera [(180) 1Kb] .« Non inspicit in his Nicephorus qualitatem, sed solam quantitatem; quod quam periculosum illi sit, tum sero poenitebit eum, cum imbelles plurimi, multitudine animati, a nostris perpaucis bella scientibus, immo sitientibus, conterentur.

[Col. 0927C] 45. Cum obsideretis Bareas, trecenti tantummodo Ungari juxta Thessalonicam quingentos Grecos comprehenderunt et in Ungariam duxerunt. Quae res, quia prospere successit, compulit ducentos Ungariorum haud longe Constantinopoli in Macedonia similiter facere; ex quibus, cum incaute per angustam redirent viam, quadraginta sunt capti; quos nunc Nicephorus de custodia eductos, pretiosissimisque vestibus ornatos, patronos sibi et defensores paravit, secum in Assyrios ducens. Verum qualis sit ejus exercitus, hinc potestis conicere, quoniam qui caeteris praestant, Venetici sunt et Amalphitani [523 1Kb] .

46. Nunc his omissis, quid mihi acciderit animadvertite. Sexto Kalendas Augusti (Jul. 27) extra Constantinopolim in Umbria a Nicephoro licentiam [Col. 0927D] accepi ad vos redeundi. Cumque Constantinopolim venirem, Christophorus patricius eunuchus, qui Nicephori vicem eodem gerit, mihi mandavit non posse me tunc recedere, quia Saraceni tunc occupaverunt mare et Ungarii terram; expectandum mihi esse donec ipsi discederent. Sed utrumque, proh dolor! fuit mendacium. Tunc appositi sunt custodes, qui mihi et meis a domo mea exitum prohiberent. [Col. 0928A] Latinae linguae pauperes, qui me elemosinarum gratia adierunt, comprehendentes ceciderunt, custodiae tradiderunt; Graecolonon meum, id est Graecae linguae gnarum, non permittebant egredi, saltem ut sumptus emeret, sed cocum solum Graecae linguae ignarum; qui non signorum signis, sed digitorum seu capitis nutibus, cum venditore emptor loquebatur, tantique nummis emebat quatuor, quanti Graecolonus obsonium uno. Et cum amicorum quidam aromata, panes, vinum, poma mitteret, solo cuncta fundentes, nuntios colaphis satis oneratos dimiserunt. Et nisi divina pietas parasset in conspectu meo mensam adversus eos qui tribulant me [(181) 1Kb] , una mihi parata mors foret accepta. Sed qui permisit temptari, dedit tunc misericorditer [Col. 0928B] pati. Hujuscemodi me periculum secundo Nonarum Junii usque ad sextum Nonas Octobris Constantinopoli, diebus scilicet centum viginti, maceravit.

47. Verum ut augerentur calamitates meae, in Assumptione sanctae Dei genitricis et virginis Mariae (Aug. 15), meo omine non bono venerunt domni [524 1Kb] apostolici et universalis papae Johannis nuntii cum litteris, quibus rogabant Nicephorum imperatorem Graecorum, ut parentelam firmamque amicitiam faceret cum dilectio spiritualique filio suo Ottone Romanorum imperatore augusto. Quae vox, quae inscriptio, secundum Graecos peccatrix et temeraria, quomodo latorem non occiderit, cur, priusquam laederetur, non oppresserit, qui in aliis rebus saepe videor spermologus et multisonus, in hac, [Col. 0928C] ut piscis, videor insonus. Objurgabant Graeci mare, impraecabantur aequori, plus justo mirantes, cur peccatum illud portare potuerit, cur fretum dehiscens navim non absorbuerit. »Imperatorem, inquiunt, universalem Romanorum, augustum, magnum, solum Nicephorum scripsisse Graecorum, hominem quendam barbarum, pauperem [(182) 1Kb] Romanorum, non piguit! O coelum! o terra! o mare! Sed quid, inquiunt, faciemus hominibus istis sceleratis, criminosis? Pauperes sunt, et si eos occidimus, manus nostras sanguine vili polluimus; pannosi sunt, servi sunt, rustici sunt; si eos flagellamus, non ipsos, sed nos dedecoramus, qui nec Romana scutica deaurata, nec hujusmodi sunt crucibus digni. O utinam alter episcopus, alter marchio [Col. 0928D] esset! culeis enim suti, post acerbos virgarum ictus, post barbae seu capillorum distractionem, in mare demergerentur. Sed serventur, inquiunt, et quousque sanctissimus imperator Romanorum Nicephorus haec resciscat mala, gravi custodia macerentur.«

48. Dum haec resciscerem, felices eos, quoniam pauperes, me infelicem, quia divitem, judicavi. Cum domi essem, mea me voluntas pauperem excusabat, [Col. 0929A] Constantinopoli vero positus, Croesi [525 1Kb] me habere divitias timor ipse dicebat. Semper mihi pauperies gravis, tunc visa est levis, tunc accepta, tunc amplectenda; amplectenda utique, quae suos perimi, subjectos sibi flagellari non patitur. Et quia haec paupertas Constantinopoli solum suos ita defendit, eodem sit solummodo diligenda.

49. Igitur apostolicis nuntiis in carcerem traditis, publicana illa epistola Nicephoro in Mesopotamiam mittitur, unde usque ad 2 [526 1Kb] Idus Septembris non est reversus, qui afferret apologeticum nuntium. Qua die cum rediret, et me lateret, post biduum [527 1Kb] , decimo octavo scilicet Calendas Octobris, precibus muneribusque effeci, ut vivificum atque salutiferum adorarem lignum; ubi tanto in tumultu populi, clam [Col. 0929B] custodibus, quidam me adierunt, qui mentem meam lugubrem furtivis sermonibus hilarem reddiderunt.

50. Decimo quinto autem Calendas Octobris, mortis vitaeque medius, ad palatium sum convocatus. Cumque ad Christophori patricii eunuchi praesentiam venirem, benigne me suscipiens, mihi cum tribus aliis assurrexit. Quorum hujusmodi fuit narrationis initium: »Ostendunt pallor in ore sedens, macies in corpore toto, crinitum caput, prolixa contra morem barba, immensum cordi tuo inesse dolorem, eo quod redeundi ad dominum tuum terminus est dilatatus. Verum ne sancto imperatori, neve nobis succenseas, oramus. Reddimus autem tarditatis tuae causam. Papa Romanus---si tamen papa est vocandus, qui Alberici [528 1Kb] filio apostatae, [Col. 0929C] adultero, sacrilego [(183) 1Kb] , communicavit, comministravit---litteras nostro sanctissimo imperatori, se dignas, illoque indignas, misit, Graecorum illum, et non Romanorum imperatorem vocans; quod tui domini consilio actum esse, non est .«

51. »Quod, inquam mecum, verbum audio? perii; haud dubium est, quin in praetorium recta proficiscar via!«

»Sed papa, audi, aiunt, omnium hominum stolidior, scimus, dicere, dicere vis, nosque id profitemur. At ego: Non id aio.---Audi ergo; sed papa fatuus, insulsus, ignorat Constantinum sanctum imperialia sceptra huc transvexisse, senatum omnem cunctamque Romanam militiam, Romae vero vilia [Col. 0929D] mancipia, piscatores scilicet, cupediarios, aucupes, nothos, plebeios, servos, tantummodo dimisisse. Nunquam ille hoc nisi tui suggestione scriberet regis; quod quam periculosum ambobus fuerit, nisi resipuerint, proxima tempora declarabunt!

»Sed papa, inquam, simplicitate clarus, ad laudem hoc imperatoris, non ad contumeliam scribere putavit. Constantinum Romanum imperatorem cum Romana militia huc venisse, ac civitatem istam suo [Col. 0930A] ex nomine condidisse, certo scimus; sed quia linguam, mores vestesque mutastis, putavit sanctissimus papa, ita vobis displicere Romanorum nomen, sicut et vestem. Quod in futuris, vita comite, ostendetur epistolis; quarum superscriptio haec erit: Johannes papa Romanus Nicephoro, Constantino, Basilio, magnis Romanorum imperatoribus atque augustis!« Quod quia nam dixerim, quaeso advertite.

52. Nicephorus perjurio atque adulterio regni apicem est adeptus. Et quoniam Christianorum omnium salus ad Romani papae pertinet sollicitudinem, mittat Nicephoro dominus papa epistolam sepulchris omnino similem, quae foris sunt dealbata, intus plena sunt ossibus mortuorum; improperet illi intrinsecus, qualiter perjurio et adulterio acceperit [Col. 0930B] super dominos suos monarchiam; invitet eum ad synodum, et si non venerit, anathemate feriat. Si superscriptio hujusmodi non fuerit, nec ad ipsum usque feretur.

53. Nunc ad propositum redeamus. Superscriptam ex superscriptione promissionem a me memorati principes cum audiissent, nil inesse doli putantes: »Grates tibi persolvimus, aiunt, o episcope; decet enim sapientiam tuam tantis mediatricem intercedere rebus. Solus es ex Francis, quem nunc diligamus; sed cum depravata, te hortante, correxerint, et ipsi diligentur; tuque iterum ad nos cum veneris, non indonatus abibis!

»Corona aurea sceptroque, cum huc ultra rediero, me Nicephorus donabit [529 1Kb] !« tacitus dixi.

[Col. 0930C] »Sed dic, inquiunt, vult dominus tuus sanctissimus cum imperatore firmare amicitiam foedere nuptiarum?«

»Cum huc venirem, voluit, inquam, sed quia me diu hic morante litteras non recepit, , id est vitium, a vobis, meque captum putat et vinctum, aestuatque animus ejus totus, ut leaenae, catulis raptis, donec vindictam justa faciat acerbitate, et nuptias abhorreat, atque iram in vos evomat.«

»Si ceperit, inquiunt, non dicimus Italiam---sed nec ipsa capiet eum, in qua ortus est, pauper et gunnata, id est pellicea, Saxonia,---pecunia qua pollemus omnes nationes super ipsum invitabimus, et quasi keramicum [], id est vas fictile, quod confractum reformari nequit, confringemus. Et quoniam [Col. 0930D] te in decorem suum quaedam pallia emisse putamus, ut in medium proferantur, edicimus; quae sunt vobis digna, plumbea notentur bulla vobisque sinantur; quae vero , id est nationibus omnibus, prae nobis Romanis, prohibita, pretio reddito auferantur.«

54. Quod cum fieret, quinque mihi pretiosissimas purpuras abstulerunt, indignos vos omnesque Italos [Col. 0931A] Saxones, Francos, Bagoarios [530 1Kb] , Suevos, immo cunctas nationes, hujusmodi veste ornatos incedere judicantes. Quod quam indecorum quamque contumeliosum sit, molles, effoeminatos, manicatos, tiaratos, teristratos, mendaces, neutros [(184) 1Kb] , desides, purpuratos incedere; heroas vero, viros scilicet fortes, scientes bellum, fidei charitatisque plenos, Deo subditos, virtutibus plenos, non! Quid est, si non haec contumelia est? »Sed ubi est, inquam, imperatorius sermo? ubi imperialis [531 1Kb] promissio? Cum enim illi valedicerem, rogavi, ut in ecclesiae honorem quantivis pretii me permitteret pallia emere. Qui ait: Qualia vis et quanta, , id est qualitatem et quantitatem, ponens, differentiam plane non posuit, ut diceret: his et illis exceptis. Testis [Col. 0931B] est Leo coropalates, frater ejus; testis est et interpres Euodisius, Johannes, Romanus; testis sum ipse, qui quod imperator diceret, etiamsi interpres abesset, intellexi.«

»Sed , id est prohibita, sunt haec,« inquiunt. »Et cum quae asseris imperator diceret, de talibus saltem, ut somniares, non potuit cogitare; ut enim divitiis, sapientia, ita et caeteris nationibus praestare veste debemus, ut quibus est singularis in virtutibus gratia, sit singularis et in pulchritudine vestis.«

55. »Haudquaquam singularis, inquam, haec vestis fieri potest, cum penes nos obolariae mulieres et mandrogerontes [(185) 1Kb] his utantur.«

»Unde, inquiunt, vobis?«

[Col. 0931C] »A Veneticis et Amelfitanis institoribus, inquam, qui nostris ex victualibus, haec ferendo nobis, vitam nutriunt suam.«

»Sed non amplius hoc facient, aiunt. Scrutabuntur plane, et si quid hujusmodi inventum fuerit, verberibus caesus, crine tonsus, poenas dabit.«

Temporibus, inquam, beatae memoriae Constantini imperatoris huc veneram, non episcopus, sed diaconus, nec ab imperatore aut rege, sed a Berengario marchione missus, et multo plura ac pretiosiora pallia emi, quae neque scrutata, nec a Graecis visa, nec plumbo sunt signata. Nunc, Deo miserante, episcopus, et a magnificis imperatoribus Ottone et Ottone, patre et filio, missus, tanto inhonestor, ut Veneticorum more pallia mea notentur, et quae [Col. 0931D] quantivis pretii videntur, auferantur, cum in ecclesiae mihi commissae usus ferantur. Non taedet vos contumeliarum mearum, immo dominorum meorum, in quibus contemnor? quod sum custodiae traditus, quod fame sitique cruciatus, quod non ad ipsos redirem, hucusque retentus, nisi etiam, ad cumulum dedecoris eorum, propriis exspolier rebus? Auferte saltem quae sunt empta; dimittite quae sunt dono ab amicis donata.«

»Constantinus, inquiunt imperator, homo lenis, in [Col. 0932A] palatio manens perpetuo, hujusmodi rebus amicas sibi nationes effecerat; Nicephorus vero basileus homo , id est militiae deditus, palatium ceu pestem abhorret; et vocatur a nobis prope simultatis amator atque argumentosus, qui non pretio sibi gentes amicas, sed terrore et gladio sibi subditas facit. Atque, ut cognoscas quanti dominos tuos reges habeamus, quae data sunt coloris hujusmodi, et quae empta, via eadem ad nos revertentur.«

56. His dictis atque completis, , id est epistolam auro scriptam et signatam, mihi dederunt, vobis deferendam, sed non vobis dignam, ut mens credit mea. Tulerunt autem et alias litteras argento signatas, atque dixerunt: »Papam vestrum imperiales recipere litteras, indignum esse dijudicamus; [Col. 0932B] mittit autem illi coropalates, imperatoris frater, non per suos pauperes nuntios, sed per te epistolam, se satis dignam, ut nisi resipuerit, funditus se periisse cognoverit.«

57. Hanc cum accepissem, vale mihi dicentes, dimiserunt, ocula praebentes satis jucunda, satis amabilia. Sed dum recederem, legationem mihi non me, sed illis satis dirigunt dignam; scilicet quod mihi soli meisque equos darent, sarcinis nullum; sicque nimis, ut res poscebat, turbatus, , id est ductori meo, quinquaginta aureorum res pretio dedi. Et cum non haberem quod pro malefactis Nicephoro tunc redderem, hos in pariete invisae domus meae et in mensa lignea versiculos scripsi:


Versus [532 1Kb] .


[Col. 0932C] Argolicum non tuta fides; procul esto, Latine,
Credere, nec mentem verbis adhibere memento!
Vincere dum possit, quam sancte pejerat Argos!
Marmore quae vario magnis patet alta fenestris
Haec inaquosa domus, concluso pervia soli,
Frigora suscipiens, aestum nec saeva repellens;
Praesul ab Ausonia Liudprandus in urbe Cremona,
Constantinopolim pacis profectus amore,
Quattuor aestivis concludor mensibus istic.
Induperator enim Bareas conscenderat Otto,
Caede simul flammisque sibi loca subdere temptans,
Sed precibus remeat Romanas victor ad urbes
Inde meis. Nurum promisit Graecia mendax,
Quae nec nata foret, nec me venisse doleret,
Nec rabiem, Nicephore, tuam perpendere quirem,
[Col. 0932D] Privignam prohibes qui nato jungere herili.
Imminet ecce dies, Furiis compulsus acerbis
Ni Deus avertat, toto Mars saeviet orbe,
Crimine paxque tuo cunctis optanda silebit!

58. His conscriptis versibus, sexto Nonas Octobris (Oct. 2) hora decima, ex illa quondam opulentissima, et florentissima nunc famelica, perjura, mendace, dolosa, rapace, cupida, avara, cenodoxa civitate cum diasoste meo lintre egressus, diebus quadraginta et novem, asinando, ambulando, equitando, jejunando, [Col. 0933A] sitiendo, suspirando, flendo, gemendo Naupactum veni (Nov. 20), quae est Nicopoleos civitas, in qua diasostes meus me deserens, duabus parvis impositum navibus, duobus me mandatoribus, qui Hydruntem me per mare conducerent, commendavit. Verum cum entolina, id est praeceptum, jus captionis a Graecorum principibus non haberent, ubiubi spernebantur; nec jam nos ab ipsis, sed ipsi a nobis alebantur. Quam saepe illud Terentianum mecum stomachabar: [(186) 1Kb] Tutore opus est, quos defensores paras.

59. Igitur nonis Kalendis Decembris (Nov. 23) Naupactum egressus, biduo ad Offidarim [533 1Kb] fluvium usque perveni, ut [534 1Kb] meis comitibus non in naviculis, quae eos capere non poterant, residentibus, sed secus litus pergentibus. Positi itaque in Offidaro flumine, [Col. 0933B] Patras alio maris in litore, decem et octo miliaribus distare prospeximus. Quem apostolicae passionis locum, quia Constantinopolim ascendendo visitavimus, adoravimus, nunc eum visitare et adorare---confiteor peccatum meum!---distulimus. Fecit hoc, domini mei augusti, revertendi ad vos et videndi ineffabile desiderium; et ni hoc solum esset, perpetuo, ut puto, perierim.

60. Pugnavit contra me insensatum Auster, mare flatibus ab imis turbans sedibus (an. 968, Nov. 30). Cumque hoc continuis diebus ac noctibus faceret, pridie Kalendas Decembris, ipso scilicet passionis die [(187) 1Kb] , intellexi meo mihi hoc accidisse delicto. Sola vexatio intellectum dedit auditui. Fames quippe nos vehementer oppresserat. Terrae incolae, ut nostra [Col. 0933C] nobis auferrent, interficere nos cogitabant; mare, ne effugeremus, fluctibus aestuabat. Tum conversus ad ecclesiam, quam videbam, flens et ejulans inquam: »Sancte Andrea apostole, compiscatoris, confratris et coapostoli tui Simonis Petri sum servus. Passionis tuae locum non abhorrui, nec superbia declinavi; urit me domum redeundi augustalis jussio [535 1Kb] , augustalis amor. Si te ad indignationem commovit peccatum meum, eliciat ad misericordiam meorum meritum augustorum. Non habes, fratri quod conferas; confer diligentibus fratrem augustis, inhaerendo ei qui omnia novit. Nosti tu, quanto labore et sudore, quantisque vigiliis et impensis Romanam fratris tui Petri apostoli ecclesiam, ex impiorum manibus ereptam, ditaverint, honoraverint, [Col. 0933D] exaltaverint, et in statum proprium reformaverint. Si mea me praecipitant opera, ipsorum saltem liberent merita; quosque vult praedictus fide et sanguine frater tuus, apostolorum princeps apostolus Petrus, in aliis rebus gaudere et prosperari, in hac, id est in me, quem ipsi direxerant, minime contristari!«

61. Non est, domini mei augusti imperatores, [Col. 0934A] verum dico, non est adulatio haec, nec consuo nunc pulvillos sub cubito manus; res, inquam, vera est. (Dec.) Post biduum vestris meritis tanta est fretum tranquillitate sedatum, ut, cum [536 1Kb] nautae nobis aufugerent, ipsi Leucaten usque navigaremus, miliaribus scilicet centum et quadraginta, nihil discriminis aut tristitiae patientes, nisi parum in faucibus fluminis Acheloi; ubi discurrentes velociter fluctus ejus maris unda reverberat.

62. Quid ergo, praepotentes augusti, retribuetis Domino pro omnibus quae retribuit in me vobis? Dicam quid. Hoc Deus vult, hoc petit; et quamvis sine vobis hoc facere possit, vult tamen hujus rei esse hypurgos, id est ministros; ipse enim quod ei offeratur dat, custodit quod exigat, ut possit coronare [Col. 0934B] quod praestat. Advertite igitur, quaeso. Nicephorus cum omnibus ecclesiis homo sit impius, livore, quo in vos abundat, Constantinopolitano patriarchae praecepit, ut Hydrontinam ecclesiam in archiepiscopatus honorem dilatet, nec permittat in omni Apulia seu Calabria latine amplius, sed graece divina mysteria celebrare. Mercatores dicit fuisse praeteritos papas et Spiritum sanctum vendidisse, quo vivificantur et reguntur omnia, qui replet orbem terrarum, qui scientiam habet vocis, qui est cum Deo patre et filio ejus Jesu Christo coaeternus et consubstantialis, sine initio, sine fine, permanens verus, qui pretio non aestimatur, sed a mundis corde tanti emitur, quanti habetur. Scripsit itaque Polyeuctos Constantinopolitanus patriarcha privilegium [Col. 0934C] Hydrontino episcopo, quatinus sua auctoritate habeat licentiam episcopos consecrandi in Acirentila, Turcico, Gravina, Maceria, Tricario [(188) 1Kb] , qui ad consecrationem domini apostolici pertinere videntur. Sed quid hoc memorem, cum ipsa Constantinopolitana ecclesia nostrae sanctae catholicae atque apostolicae ecclesiae Romanae merito sit subjecta? Scimus, immo videmus, Constantinopolitanum episcopum pallio non uti, nisi sancti patris nostri permissu. Verum cum impiissimus Albericus, quem non stillatim cupiditas, sed velut torrens, impleverat, Romanam civitatem sibi usurparet, dominumque apostolicum quasi servum proprium in conclavi teneret, Romanus imperator filium suum Theophylactum eunuchum patriarcham constituit; cumque eum Alberici [Col. 0934D] cupiditas non lateret, missis ei muneribus satis magnis, effecit, ut ex papae nomine Theophylacto patriarchae litterae mitterentur, quarum [537 1Kb] auctoritate cum ipse, tum successores ejus, absque paparum permissu palliis uterentur. Ex quo turpi commercio vituperandus mos inolevit, ut non solum patriarchiae, sed etiam episcopi totius Graeciae, palliis utantur. Quod quam absurdum sit, censore opus [Col. 0935A] non est. Est ergo meum consilium, sanctam fieri synodum, et ad eandem vocari Polyeuctum. Quod si venire, et sua, id est vitia, superius scripta canonice emendare noluerit, quod sanctissimi canones decreverint, fiat. Vos interim, praepotentes augusti, ut coepistis, laborate; efficite, ut si nolit nobis [538 1Kb] Nicephorus, quem canonice arguere disponimus, oboedire, audiat vos, quorum copiis non audet cadaverosus occurrere. Hoc, inquam, est, quod nos apostoli [(189) 1Kb] , domini et commilitones nostri, facere volunt. Non est a Graecis Romanus vilis tenendus locus, quia recessit inde imperator Constantinus; verum eo magis colendus, venerandus, adorandus, quia venerunt illuc apostoli doctores sancti, Petrus et Paulus. Ac de his satis me scripsisse [Col. 0935B] sufficiat, donec Deo largiente sanctissimorumque apostolorum orationibus, ex Graecorum ereptus manibus, vos adeam. Et tunc non taedeat dicere, quod hic non piguit scribere. Nunc ad propositum redeamus.

63. Octavo Idus Decembris (Dec. 6) Leucatem venimus, ubi ab episcopo ipsius loci eunucho, sicut et ubique ab aliis, inhumanissime suscepti et tractati sumus. In omni Graecia, veritatem dico, non mentior, non reperi hospitales episcopos. Divites sunt, pauperes sunt; divites aureis quibus plena luditur arca; pauperes ministris seu utensilibus. Soli mensulae assident nudae, paximacium [(190) 1Kb] sibi apponentes, balneaque [(191) 1Kb] tunc vitro permodico non bibentes, sed sorbillantes. Ipsi vendunt, ipsi emunt; [Col. 0935C] ostia ipsi claudunt, ipsi aperiunt; ipsi dapiferi, ipsi agasones, ipsi capones---sed, ha! caupones volui scribere, verum res ipsa, quae vera est, veritatem etiam nolentem compulit scribere---dicimus enim, quia capones sunt, id est, eunuchi, quod canonicum non est; sunt et caupones, id est tabernarii, quod contra canones est; quorum

Incipit [(192) 1Kb] et claudit coenam lactuca tenacem,
Claudere quae coenas lactuca solebat avorum!
Felices eos, si paupertatem Christi haec imitaretur, pauperes [(193) 1Kb] judicarem! Facit hoc asper nummus [(194) 1Kb] et auri sacra fames [(195) 1Kb] . Verum parcat illis Deus! Hoc eo illos puto facere, quoniam eorum ecclesiae sunt tributariae. Leucatensis mihi juravit episcopus, quotannis ecclesiam suam debere Nicephoro [Col. 0935D] aureos centum persolvere, similiter et caeteras plus minusve, secundum vires suas. Quod quam iniquum sit, sanctissimi patris nostri Joseph acta demonstrant, quia cum Aegyptum totam famis tempore [Col. 0936A] tributariam Pharaonis faceret, sacerdotum terram a tributo liberam esse permisit.

64. Igitur decimo nono Kalendas Januarii (Dec. 14) [539 1Kb] Leucaten exeuntes, ipsique, quoniam, ut superius scripsimus, nautae effugerant, navigantes, decimequinto (Dec. 18) ad Coriphus [(196) 1Kb] pervenimus, ubi ante navis egressionem occurrit nobis strategos quidam, Michael nomine, Chersionitis, a loco scilicet Chersona; homo ipse canus capite, facie hilaris, sermone bonus, risu semper jucundus, sed, ut post patuis, mente diabolus; quod et Deus apertis mihi monstravit indiciis, si mea tunc mens hoc potuisset conicere. Mox enim ut pacem, quam corde non ferebat, mihi osculo dedit, tota Coriphus, magna scilicet insula, tremuit; nec solum semel, sed ter eadem [Col. 0936B] die pertremuit. Post quatriduum autem, undecimo scilicet Calendas Januarii (Dec. 22) [540 1Kb] , dum in mensa positus panem comederem, qui ampliabat super me calcaneum suum, verecundatus sol facinus tam indignum, lucis suae radios abscondit, et eclipsin passus, Michaelem illum terruit, sed non immutavit.

65. Dicam ergo, quid illi causa amicitiae fecerim, quidnam ab eo pro recompensatione perceperim. Dum Constantinopolim ascenderem, illud vestrum pretiosissimum scutum, miro opere deauratum et fabricatum, quod mihi domini mei augusti dedistis caeteris cum muneribus, ut amicis meis Graecis darem, filio ipsius contuli. Nunc Constantinopolim rediens, patrem pallio donavi pretiosissimo; pro quibus [Col. 0936C] omnibus gratias distribuit ejusmodi: Scripsit Nicephorus, ut quacunque hora se adirem, absque mora chelandio impositum Leoni kitoniae dirigeret; quod ipse non fecit; verum diebus viginti me retentum, non suis sed propriis me stipendiis aluit, donec a praefato Leone kitonita nuncius venit, qui illum, cur me moraretur, objurgavit (An. 969, Jan. 7). Verum cum objurgationes meas, lamenta et suspiria mea ferre non posset, recessit, meque homini tam iniquo et pessimo commendavit, ut sumptus saltem me emere non permitteret, donec a me cortinam, librae argenti pretio dignam, acciperet, et cum post viginti dies inde discederem, nuntius ipse, cui cortinam dederam, nauclero jussit, ut post acroteria, id est promontorium quoddam, me positum fame [Col. 0936D] perire permitteret. Hoc autem eo fecit, quoniam, ne purpuras haberem absconditas, mea pallia regiravit; ex quibus dum unum vellet accipere, non accepit O. Michaeles, Michaeles, ubi vos tot simul talesque [Col. 0937A] reperi! Custos meus ille Constantinopolitanus Michaeli suo rivali me commendavit, malus pessimo, pessimus iniquo. Michael vocatus est et diasostes meus, homo quidem simplex, cujus sancta simplicitas tantum mihi pene nocuit, quantum et istorum perversitas. Sed ab his parvulis Michaelibus impegi [Col. 0938A] in te Michaelem magnum, semiheremitam, semimonachum. Dico, et verum dico: non proderit tibi balneum, quo te assidue potas in amore beati Joannis Praecursoris. Qui enim ficte Deum quaerunt, nunquam invenire merentur. . . . . .


Hic nonnulla excidisse patet



APPENDIX AD LIUTPRANDUM.




[Col. 0937]
DE SEQUENTIBUS LIBRIS FALSO LIUTPRANDO CONFICTIS D. ANTONII HISPALENSIS DISQUISITIO.
(Bibliotheca Hispana vetus, tom. I.)



CAPUT PRIMUM.
[Col. 0937B]

Liutprandum Ticinensis Ecclesiae diaconum et Cremonensem episcopum, hominem Italum, magna impensa Toletani Higuerae factum Ecclesiae Toletanae subdiaconum fuisse nostrarumque rerum scriptorem. Quaedam vitae ejus ostenduntur comparatione eorum, quae Chronicon et Adversaria falso ei conficta continent. De quibus late in sequentibus capitulis.

1. Liutprandus diaconus Ticinensis Ecclesiae, et qui postea fuit Cremonensis in Italia episcopus, unus ex illis est quorum auctoritatis et nominis velamento usus Protheus multiformis Toletanus fictitiam historiam nostrae gentis sincerae ac verae locum occupaturam, conficere se posse in animum induxit. Sed cum, ex divino proloquio, ante oculos pennatorum frustra rete jaciatur, quantumvis bonae fidei nonnullis et patriae amantibus, lenocinioque rerum allectis, dolosum aucupium, non sine quadam Hispanae gravitatis [Col. 0937C] jactura quondam imposuerit: accenso jam hoc tempore defaecati judicii lumine, proposito ac spe sua cadere coepit; monitique tensarum insidiarum prudentiores, avertunt se alio; hosque Sirenarum, ut sic dicam, cantus, veritatis malo ligati, surda aure praetereunt.

2. Fuit quidem Liutprandus non incelebris hoc saeculo historiarum scriptor; sed qui ex ipsis ejusdem libris necessario comprobetur alius ab eo fuisse, quem Chronici cujusdam, sive Chronicorum Dextri et Maximi continuationis auctorem, Toletanum subdiaconum, Toletique vita functum nobis venditant. Atque, ut hinc aggrediamur veritatis vindicias, germanum Liutprandum a supposititio distinguentes: age, videamus quid de seipso scriptor Chronici, quid tum de eo Julianus narraverint.

3. Apud Liutprandum legitur ad annum 937 Bonito III Toletano praesuli Joannem Servumdei successisse, et ad annum 944, velut ea continuans quae [Col. 0937D] ante septennium facta praemiserat: »Quem ego, ait, subdiaconus Toleti cognovi ac virum sanctum et Spiritu Dei ferventem expertus sum Toleti.« Julianus item in Chronico num. 503, sub anno 946 de Joanne Servodei et ipse loquens: »Electus erat autem, ait, Bonitus III ante hunc (Joannem) sed non inierat pontificalem dignitatem. Sub hoc (Joanne) [Col. 0938B] fuit subdiaconus Eutrandus, vel Liutprandus, archidiaconus Ticinensis, historiarum scriptor haud ignobilis, et pariter poeta excellens.« Cui Juliani testimonio in Chronico ejus edito id ipsum conferre, quomodo Hieronymus Higuera in prooemio ad Liutprandi Chronicon id protulit, operae magnum pretium erit. Ita scilicet: »Anno 946 Bonitus Toletanus episcopus annis duobus. Sub hoc floruit Eutrandus sive Liutprandus, Ticinensis diaconus, Toletanus subdiaconus, et Tractemundus presbyter post episcopus Iliberitanus, ab eodem Bonito missus.« Viden' ut praevaricetur testis aliusque in editione, alius in ore sit Higuerae? Sed transeamus ad alia.

4. Liutprandus item ait Adversario 48 se anno 960 per Tarraconem urbem transivisse, carmineque lusisse in laudem S. Theclae virg. et mart., cujus pars corporis in ea servatur; quo in carmine ita de se ait:

Ecce Liutprandus jam non novus incola terrae
   Hispanae, externam carmine laetus adit.
[Col. 0938C] Julianus item post peregrinationem Toletum rediisse archidiaconum Liutprandum, atque ibi mortuum ait (num. 113): »Eodem anno (973) venit Toletum Eutrandus subdiaconus, qui alias ibi fuerat, nobilis historicus; nec multo post moritur. In ecclesia S. Justae honorifice a Felice (episcopo) sepelitur.« Distinctius autem de Liutprando Tractemundoque actum fuit nobiscum in duabus epistolis quae praeponuntur supposititio Chronico, non minus supposititiae ipsae, ut loco suo videbimus, cum de Chronico censorie agemus. Prior est dicti Tractemundi episcopi Illiberitani ad Liutprandum. Regimundi alias legitur. Posterior autem responsoria Liutprandi ad Tractemundum ex Fuldensi Germaniae monasterio. Consolatur Liutprandum Tractemundus in aerumna Germanicae ejus peregrinationis, et ad patienter eam ferendam cohortatur. Berengarii enim Italiae regis saevitiam fugiens, ab Italia eo venerat. Inde ait degere se in oppido Granatensi, Illiberitanae [Col. 0938D] civitati proximo, inter fideles Muzarabes, eos confortantem doctrinaeque pabulo reficientem.

5. Accepisse item adjungit librum ejus, id est, rerum gestarum in Europa historiam; et praeterea Antapodosin (quasi distincta essent opera) »carmine prosaque contextam, ut fecit olim, ait, sapiens Boetius in libro De Consolatione philosophica; quem [Col. 0939A] librum Boetii Severini (memini) diligenter nos duo percurrimus Toleti, cum ego presbyter essem, tuque subdiaconus illius sanctae Ecclesiae Toletanae: quae semper vere fuit filia primogenita Ecclesiae sanctae Romanensis, et cum patriarchalibus post Romanensem merito comparanda; cujus pastor totius est Hispaniae primas et patriarcha.« Importuna et putida adulatio impostorem prodit.

6. Obsecratur tandem Liutprandum, ut mittat inde ad se quosdam libros, scilicet, »Vitam S. Jacobi Hispani in Piceno sancte mortui 1 Novembris,« ab omnibus Martyrologiis illaudati. »Metasthenis item Persae librum De Monarchiis« (jam diu est quod viri docti observaverunt Megasthenem, non Methastenem hunc scriptorem appellatum, abortivumque Joannis Annii, sive alterius ovum hunc esse, qui cum Beroso et aliis fuit editus) »ubi in Persarum (supple ordine, aut regibus; deest enim) ponit Darium, Cyrum, Cambysem, Artaxerxem, post alterum Darium Longimanum. Et, sicubi in Germaniae [Col. 0939B] bibliothecis delitent, Dextri, Marcique Maximi scripta membranis Chronica (cur non et charta?) quae nunquam in Hispaniis reperire potuit.« Petit haec ad se ab eo descripta quamprimum mitti, ac, ut de suo adderet »ab anno 612, ubi finivit Maximus« (unde nam id noverat qui Maximi opus non viderat?) »usque ad sua tempora, hoc est ad annum 960.« Usque ad nostra tempora, sive ad hunc annum, verus auctor dixisset, de re praesenti loquens; fictitium vero ac recentem ostendit inepta haec anni mentio. Haec summa Tractemundi epistolae. Sed quae Liutprandi sequitur, non hujus tantum, sed suam quoque fidem evertit, ut suo tempore constabit.

7. Quod ad rem praesentem attinet, dolet Liutprandus quod a Mauris dure haberetur Granatae Tractemundus. »Neque enim ita duriter (addens) sed paulo melius agebamus quum Toleti quondam conviximus. Leniebat enim feroces barbarorum animos [Col. 0939C] hinc praesulum Toletanorum singularis auctoritas, illinc vero mirabilis bonitas et patientia,« etc. Et infra: »Porro Chronicon quod petis, in hujus bibliothecae reperi vetusta membrana descriptum, adjecique, ut jussum est a te, annorum seriem ad haec usque tempora, id est ad annum 960. Et gratulor mihi quod cum Toleti, ubi sub sanctissimo praesule Toletano Bonito subdiaconus fui, in Italiam proficiscerer, aliquot historiae libros mecum asportavi: in quibus ordine erat series collecta multorum Hispaniae episcoporum, quos et in hac bibliotheca reperi jussu, ut credo, S. Caroli Magni imperatoris ex Hispania allatos: quos, ut aiunt, sibi obtulerat sanctissimus Elipandus episcopus Toletanus, postquam illum erroris sui de adoptione Christi serio et vere poenituit.«

8. Haec de habitatione Toletana Liutprandi, subdiaconatuque in hac Ecclesia sub Bonito III et ejus successore Joanne Servodei, archiepiscopis, gesto. [Col. 0939D] Quorum utique testimoniorum fidem secutus Franciscus Bivarius Cisterciensis, in ea quam ad Laurentium Ramirezium dedit, Censura Liutprandi Operum, editionis Plantinianae praeambula, objectis sibi fere omnibus iis quae pro veris Italicis ejusdem Liutprandi genere et natalibus, transactaque fere semper in patria vita, mox producimus. Hispanum tamen esse eum contendit genere, hoc est Hispani hominis filium, qui captivitatis pertaesus in Italiam concesserit; allectum tamen patriae desiderio Liutprandum Toletum venisse, quo loco Tractemundum familiarem habuerit. Censet quoque pro Hispano ejus genere eo motus, quod Abderraghmanem Saracenorum in Hispania, hoc est Cordubae regem alicubi vocet regem nostrum nempe suum ac Tractemundi. Verba ejus audi Rerum in Europa suo tempore gestarum lib. V, cap. 1: »Hoc tempore, ait, ut ipse pater bene nosti, sol magnam et cunctis terribilem passus est eclipsim, sexta feria, hora diei tertia. [Col. 0940A] Qua etiam die Abdaram (pro Abdarraghmam) rex noster, a Radamiro rege Christianissimo Galliciae in bello superatus est.«

9. Hoc vere aliquid est quod e noto ejus historiarum opere deducitur. Caetera vana, et sine caemento aliquo arenae inaedificata. Attamen et istud facillimo ruit nisu, si levi utamur correctione, Rex vester pro rex noster legentes, quomodo scriptum fuisse ostenditur similibus ex initio historiae his verbis (lib. l, c. 1): »Sicut ab ipsis qui vestri sunt tributarii regis Abderraghmanis, potestis conjicere.« Ineptum enim, imo impium, fuisset a Liutprando regem suum regem Saracenum dici, ex eo solum quod Toletanorum, apud quos olim is fuerat, rex ille esset. Quin imo dominum suum vocat Ottonem alibi Liutprandus (lib. VI, c. 2).

10. Neque peregrinationis Hispanae quidquam nedum generis, admittere videtur series rerum quas de se ipse narrat, non illiberalis earum dispensator. [Col. 0940B] Anno 924 incendium contigit urbis Ticinensis, in qua natum credimus, quod is deplorat lib. III, cap. 1 et 2. Anno 924 Hugo, Provinciae sive Arelatensium comes, regnum Italiae suscepit: qui aliquo ex sequentibus non diu tamen ab ingressu suo in Italiam, inter alios principes, quos conciliare sibi studiose procuravit, Romanum Lecapenum Graecorum imperatorem legatione adiit. Legatus his pater fuit Liutprandi, quem quidem nomine suo haud appellavit filius de re loquens. Subjungit tamen lib. III, cap. 5: »Post reditum vero ejus, paucis interpositis solibus, languore correptus monasterium petiit, sanctaeque conversationis habitum sumpsit, in quo post dies quindecim mortuus, me parvulo derelicto, migravit ad Dominum.« Post conjugis mortem Liutprandi mater secundo viro nupsit quem Hugonis ejusdem nomine post aliquot annos nuntium ad eumdem Lecapenum ivisse his verbis refert: »Quoniam meus vitricus, vir gravitate ornatus, plenus sapientiae, regis Hugonis fuerat nuntius: pigrum [Col. 0940C] non sit mihi inserere, quod eum de imperatoris sapientia et humanitate, et qualiter Russos vicerit, audivi saepius dicere.« Contigisse hoc anno 941 ex Joanne Curopalate Baronius notat (hoc anno, num. 3.).

11. Anno 945 Hugo regno Italiae cessit, Lothario filio suo pro se relicto, nominetenus, revera in Berengarii manus regno tradito. Hugonis hujus in magna gratia Liutprandus vixit ob canendi peritiam, qua pueros alios sibi aequales superabat, atque in ejus curia et comitatu semper versatus fuit. Quod ipse satis innuit, dum initio lib. IV: »Hactenus quae dicta sunt, inquit, sacerdos sanctissime, sicut a gravissimis, qui ea creverant, viris audivi, exposui. Caeterum quae narranda sunt ut qui interfuerim, explicabo. Ea siquidem tempestate tantus eram, qui regis Hugonis gratiam vocis mihi dulcedine acquirebam. Is enim euphoniam magnopere diligebat, in [Col. 0940D] quo me coaequalium puerorum nemo vincere poterat.« Quae quidem consuetudo in aula, unde sibi praesentem rerum notitiam, quae narraturum se deinde ait quaerere potuit ab anno 932 aut sequenti, regni Hugonis sexto septimove initium procul dubio cepit. Horum enim priore anno (ut ex Sigeberto constat [hoc anno in Chronico], Arnoldus Bajoariae dux a Ratherio Veronensi episcopo invitatus Italiae, regem Hugonem aggressus fuit, qui non solum Arnoldum fugavit, sed et Ratherium cepit. Quod cum Liutprandus bellum fini consignasset libri tertii, exinde quae narraverit, ut qui interfuisset iis, explicaturum se ait.

12. Hoc jacto fundamento, nimirum interfuisse Liutprandum his omnibus quae deinde narrat, ab hoc scilicet anno usque ad 946, quo legationem Constantinopolitanam Berengarii nomine ad Constantinum imperatorem ipse inivit, cujus narratione germanus historiae ejus textus absolvitur, cap. scilicet 5 [Col. 0941A] l. VI, notantibus viris eruditissimis [(197) 1Kb] , recte colligimus, non alibi quam in curia Hugonis, aut saltem Ticini vel in Italia ad minus, toto hoc tempore eum fuisse. Nec minus patenter idem Liutprandus innuit cap. 1, lib. VI, se domi sub vitrici cura usque ad Constantinopolitanam istam expeditionem continuisse. Unde et consequens fit minime verum esse, quod sub Servodei Toletano episcopo, qui ab anno 937, usque ad 947 (auctore, si credimus, ipso Liutprando [dict. anno 937]) episcopatum tenuit, subdiaconum in Toletana Ecclesia egerit; aut (quod Liutprandus ipse supposititius diserte ait) anno 944 sese Toleti laudatum episcopum cognovisse.

13. Sed germani Liutprandi res gestas prosequendo ab initio ipso Berengarii, quod anno contigit hujus saeculi 45 servitio hujus Liutprandum parentes ejus mancipavere: cujus secretorum conscium, epistolarumque signatorem egit, donec post longi temporis servitium ingratissime ab eo, ut plures alii, atque inhumaniter fuit tractatus, ut libri V. [Col. 0941B] cap. 14 ipse refert. Quo etiam confirmatur praesentia Liutprandi per annos subsequentes annum 946 in Italia et curia Berengarii. Sed anno 941 (Baronius, hoc anno, n. 1) venit in Italiam Otto Magnus imperator adversus dictum Berengarium; sequentique (Baronius, num. 2) denuo ei tradidit Italiae regnum sub fidelitate ejus administrandum: quod is tenuit plures adhuc annos, donec tyrannidis ejus impatientes Itali Ottonem iterum vocavere anno 961. Qui quidem facillimo negotio Berengarium regno spoliavit (Baronius, dicto anno, n. 1); annoque sequenti Romae a Joanne XII papa solemni ritu coronatus fuit imperator.

14. Sed paulo post, desciscente ab imperatoris partibus Joanne, venit Otto iterum Romam Joannemque ibi comparere nolentem, coacto episcoporum totius Italiae concilio Romana sede per sententiam pepulit. In quo quidem concilio, quod celebratum fuit anno 963 (Baron. eodem anno), inter alios Liutprandus [Col. 0941C] factus jam episcopus Cremonensis subscriptus legitur. Acta servavit scriptor quidem anonymus, qui Liutprandi ejusdem historiae narrationis suae telam subtexuit; aperteque, uti supra monuimus, alium se ab eo prodit: quae quidem acta ex eo Baronius ad Annales suos transtulit [(198) 1Kb] . Qui quidem Liutprandus, cum a Berengario ipse domusque ejus et familia et cognatio, saeve atque impie vexata essent, quod refert ipse in prologo libri III, in Germaniam ad Ottonem se recepit, et apud eum in magna gratia fuit. Imo factus postea Cremonae episcopus, ivit legatus ejusdem Ottonis ad Nicephorum Phocam Graecorum imperatorem, anno scilicet 968. Quam ipse legationem peculiari libello descripsit, ab Henrico Canisio in Antiquis suis Lectionibus, posteaque cum caeteris ejus operibus Antuerpiae edito.

15. Nihil autem plus extra conjecturae aleam positum haberi debet, quam unum atque eumdem esse [Col. 0941D] Liutprandum Ticinensem diaconum cum Liutprando Cremonensi episcopo [(199) 1Kb] . Idem enim Historiae quam diaconus, et Legationis quam episcopus exaravit, stylus: idem amor Graeca verba quaedam Latinis importune, ut Graeculus appareret prosae item orationi carmina, non ex lege historiae inserendi. Praeterea Legationis auctorem se ipse prodit, dum ad Nicephorum haec se verba direxisse ait: »Temporibus, inquam, beatae memoriae Constantini imperatoris huc veneram, non episcopus sed diaconus; nec ab imperatore aut rege sed a Berengario marchione missus« (ita per contemptum Italiae tyrannum [Col. 0942A] vocat) »et multo plura, et pretiosiora pallia emi,« etc.

16. Haec cum ita sint, Liutprandum scilicet Cremonensibus episcopum datum ante annum 963 fuisse, qui fieri potest ut Pseudo-Julianum non sibilo accipiamus, qui scribere sustinuit anno eodem 963 venisse Toletum Liutprandum, sive Eutrandum subdiaconum, qui alias ibi fuerat, nobilem historicum, et paulo post idibem mortuum et sepultum fuisse? Absque hoc etiam, quis credat Italum hominem nulla coactum vi aut cupiditate allectum, relicta patria urbem Saracenorum habitatum venisse; nec semel quidem, sed iterum post tot annos rediisse, amore, ut credas, ductum subeundi jugum quod necessitate cives compulsi vix tolerare poterant?

17. Ipsa quoque Eutrandi nomenclatura dissonat, quam unus Trithemius, fideque Trithemii novator Toletanus, tribuit ei qui vere Germanico aut Longobardico nomine Liutprandus, sive Luitprandus alicubi etiam Litobrandus, audit [(200) 1Kb] in omnibus mss. atque [Col. 0942B] editis codicibus, tam ejus operum, quam Sigeberti De scriptoribus ecclesiasticis libelli: excepto uno ms. monasterii Viridis-Vallis, quem Suffridus Petrus in editione Coloniensi ejusdem Sigeberti, et aliorum similis argumenti scriptorum laudat (in notula ad Sigeberti c. 127); cum Eutrandi nomen Graecum quoddam, Liutprandi, vero seu Luitprandi Longobardicum sonet. Quibus affatim comprobatum ivimus utriusque Liutprandi, germani et nothi, res minime inter se convenire.

18. Hujus verus fetus est Historia rerum ab imperatoribus et regibus Europae gestarum, cujus pars est Antidosis, nisi hoc nomen integro adaptemus operi, de quo infra; atque item Legatio ad Nicephorum Constantinopolitanum imperatorem pro Ottonibus Augustis et Adelhaida, eorum uxore et matre, ab eo suscepta. Et, si Deo placet, liber De Romanorum pontificum Vitis. Quod plures non credunt. Huic tamen homini Italo, ex eo tantum quod historiam suam [Col. 0942C] inscripserit Illiberitano in Hispania episcopo, imputatum sponte credimus ab his quibus propositum fuit sub antiquorum hominum persona hodierno in theatro fabulam veteris pseudo-historiae pronuntiare, quod in Hispaniam venerit, Toletique in ea cum laudato Illiberitano episcopo familiariter vixerit; et, quod majoris operae est, de rebus Hispanis monumenta quaedam, eaque insignia, et coram quibus vilia sint aurum gemmaeque, conscripserit. Chronicon, inquam, quod continuatio esse dicitur alterius Chronici Maximi Caesaraugustani episcopi, et Adversaria.

19. Utrumque opus Matriti primus edidit D. Thomas Tamaius de Vargas regius historiographus, adjunctis, ad Chronicon saltem, eruditis notis. Deinde D. Laurentii Ramirezii a Prato cura et industria Liutprandus totus quantus est ex veteri et novo coagmentatus, ex officina Plantiniana fuit emissus, et per Europam communicatus. Esse tamen Chronicon et Adversaria recentioris manus opera, et ab [Col. 0942D] eodem qui Pseudo-Dextrum cum Pseudo-Maximo, gemellos, uno eodemque abortu edidit, inventa: jamdiu est hominibus, tam nostris quam exteris, qui semel ad animum reduxere fraudem, persuasissimum. Id tamen rationibus evincere, cum aliunde, tum ex ipsa horum operum tela deductis, argumentum erit sequentis et subjectorum illi capitum: dum interim et veluti per transennam id innuamus amicitiam Liutprandi ac Tractemundi (qui vere Recemundus est, Gothico nomine) tunc fuisse contractam, cum hic ab Abderraghmane Cordubae rege ad Ottonem fuit missus legatus, uti ex Germano scriptore [Col. 0943A] Joanne S. Arnulphi abbate erudite ostendit altero Dissertationum ecclesiasticarum volumine D. Gaspar Ibañez de Segovia marchio Mondexarensis et Acropolitanus, convellendis et stirpandis fabulis veluti natus.



CAPUT II.


Praeliminares duae epistolae ad Chronicon Pseudo-Liutprandi dupliciter oppugnantur: tum e contentis in eis erroribus, affectationibus, et parum verosimilibus. Primi generis sunt in priore Tractemundi ad Liutprandum. Tractemundi nomen Eliberitani episcopi, ad quem directum legitur, pro Regimundo. Antapodosis titulus libri cujusdam Liutprandi pro Antidosi; atque hujus ab historia distinctio falsa: cujus occasione locus difficilis Liutprandi historiae hujus explanatur. In Adriani I papae tempore lapsus. S. Jacobi Piceni supposita mentio Affectationes notantur plures, novitatis indices. Inter absurda esse, ab extero et longe posito homine continuationem historiae rerum Hispanarum expetere. Prioris hujus [Col. 0943B] epistolae non meminit Higuera in Historia Toletana, posterioris Liutprandi ad Tractemundum meminit. Confertur edita haec epistola cum ea quam in eadem historia Toletana, et in ms. quodam nostro ineditam legimus: ex qua varietate fraudem colligimus. Similibus ac prior vitiis haec posterior Liutprandi responsoria scatet. Falsum commissum Servidei Toletani curae et Heronii Bracarensis, episcoporum, extra suum tempus maxime. Absurdis aliis et affectationibus premitur epistola.

20. In Chronicon quod vocat nunc inquirimus, atque inprimis epistolas ei praemissas. Harum altera est, ut nuper diximus, Tractemundi episcopi Illiberitani ad Eutrandum sive Liutprandum, altera hujus ad Tractemundum, ejusdem utraque styli recentis. Has duplici quassabimus ac evertemus impressione. Priorem nobis suppeditabunt eae ipsae res quas continent; posteriorem vero investigatio, excussio et collatio [Col. 0943C] eorum inter se locorum unde non ita pridem istae merces infaustis avibus erupere. Et quidem res ipsae clamant, non illi tempori quod jactant, auctorive quem praeseferunt, congrua et convenientia dici; sed aut commissi erroris, aut affectatae quorumdam articulorum quos falsos verae historiae impingere animus fuit, mentionis, aut inverisimilitudinis et absurditatis optimo jure postulanda.

21. Erroris inquam (de priore nunc Tractemundi ad Liutprandum loquimur) primo. Regimundus enim, non utique Tractemundus, Iliberitanus ille episcopus appellatus legitur, apud Sigebertum (De script. eccles. c. 127), Trithemium (De Script. eccles.), reliquos, qui hujus nuncupationis meminere. Raimundum, quod idem nomen est, edidit Reuberus in German carum rerum suis auctoribus, quos inter Liutprandi haec historia: unde hoc nomen servavit in editione sua Ramirezius. Quod et habeo in ms. meo fragmentorum Dextri, Maximi, atque hujus Liutprandi ex bibliotheca Estepani marchionis: quo purum, aut [Col. 0943D] sane puriori proximum, ad nos pervenisse id quod ex his superfuit chronicis, existimari posse non semel alias diximus.

22. Tratemundum, sive Tractemundum unus habere [Col. 0944A] dicitur quidam catalogus praesulum Illiberitanorum, in quorum locum Granatenses successere, apud quos manet. In quem cum incurrisset Toletanus harum novitatum inventor, magnum antiquitatis vindicem existimandum inde se credidit, si corruptum, ut verosimile est, episcopi nomen suorum assereret auctorum fide; et vulgare omnium aliorum Tractemundi, uno contentus teste, damnaret. Unde enim huic catalogo tantum fidei, cui veterum quidquid monumentorum est, decedere debeat? Neque enim ullus nobis jactatur codex venerandae antiquitatis catalogi hujus custos et conservator. Et si fabulis credimus, quae tamen oracula sunt Apollinea, his quos oppugnamus, cum quadragesimus a S. Caecilio primo episcopo in eo collocetur catalogo Tractemundus, qui fit, ut in altero Hauberti Hispalensis quinquaginta tres non minus ab eodem S. Caecilio ad Samuelem secundum, hoc est usque ad annum 910 et aliquot annos ante Tractemundi pontificatum, recenseantur; et in novissimo Joannis Tamaii Martyrologi [Col. 0944B] nostri (tom. IV, die 17 Aug., pag. 494), Tractemundus septuagesimus primus a Caecilio martyre numeretur? I nunc, catalogis crede, quorum ignoratur auctor tempusque. Certe nos magno exemplo peccabimus, qui Haubertum Tamaiumque Granatensi catalogo fidem denegandi duces sequimur [(201) 2Kb] .

23. Secundo, cum Antidosis nomine Liutprandus, aut historiam integram Rerum in Europa gestarum, aut illius partem appellatam voluerit: epistolae hujus maximus ac duplicatus error est, non solum Antapodosim pro Antidosi enuntiare; sed et opus istud ab historia distinguere. De nomine ab auctore proposito credamus ei, non alii, oportet. In prologo enim tertii historiae libri: »Operis hujus titulum, ait, Pater sanctifice, satis te mirari non ambigo; ais enim: Cum virorum illustrium actus exhibeantur, cur Antidosis ei inseritur titulus? Ad quod respondeo. Intentio hujus operis ad hoc respicit, ut Berengarii hujus, qui nunc in Italia non regnat, sed tyrannizat, [Col. 0944C] atque uxoris ejus . . . actus designet, ostendat, et clamitet.« At ne in Graeco verbo contractum suspicari aliquando errorem possemus: »Sit igitur, inde ait, eis praesens pagina Antidosis, hoc est retributio: dum pro calamitatibus meis eorum, id est impietatem, praesentibus futurisque mortalibus denudavero. Nec minus etiam sanctissimis et fortunatis viris pro collatis in me beneficiis antidosis erit.« In errore cubant Sigeberti editiones, quem et contraxit Joannes Trithemius, Antapodosin subrogantes, nihili verbum ad auctoris propositum: quod et fatetur Thomas Tamaius (notis ad hanc epistolam, pag. 15), convincitque ipsa apud Sigebertum verbi explanatio; excusatione licet utatur Franciscus Bivarius, contendens utrumque Antidosis et Antipodosis vocabulum in idem recidere; nam Antipodosis rhetorum est figura, quae fit cum media primis et ultimis respondent, et correspondentiam sonat. Atqui nunc non quaerimus, quid appellare potuerit [Col. 0944D] opus, sed quid appellaverit.

24. Praeterea distinxisse ab historia hanc Antidosin epistolae auctorem ex his verbis constat: »Gratanter accepi librum tuum, id est Rerum gestarum in Europa historiam, et praeterea Antapodosin tuam [Col. 0945A] carmine prosaque contextam,« etc. Distincta autem non esse opera Sigebertus diserte ait, historiam scilicet eum scripsisse De gestis regum et imperatorum sui temporis, quam attitulavit Antapodosim, id est retributionem. Similiter Trithemius. Constatque ex laudato libri III prologo; quem tamen, nisi fallor, inepte affixere huic libro transcriptores, cum quinto debuissent. Ratio palam est. Nihil enim de Berengarii rebus continet vel tertius vel quartus historiae liber, quibus retributum Berengario pro malefactis sive retaliatum ab auctore dici valeat. Quinti aliqua et sexti ea quae supersunt capita usque ad quintum, omnino Berengarium sonant. Quare acephalam, ut ex principio satis perspicuum est, historiam remansisse quoque, aut saltem ad nos pervenisse mutilam, fine videlicet multatam, certo certius est: quemadmodum et continuisse eam, quae in fine desideratur, partem, scelera omnia Berengarii usque ad ejus postremam ab Italia ejectionem et Ottonis coronationem.

[Col. 0945B] 25. Sed quod in prologo ad Antidosin dicitur de loco exaratae a se hujus historiae, certe mihi crux est, nec video hic sistere ullum Liutprandi rerum descriptorem. »Denique quod in captivitate seu peregrinatione libellus hic conscriptus dicatur, praesens indicat exsulatus; coeptus quippe in Franconovord (Francfort, hodie Franconiae civitate) qui est viginti milliariis locus a Moguntia distans, in Paxu insula nongentis, et eo amplius a Constantinopoli milliariis, usque hodie, inquit, exaratur.« Insula haec Paxu, sive insulae Paxae, juxta Corcyram insulam in Ionio mari sunt, Paxu major, Antipaxu, minor, dictae: quo appellere navim potuit qui Constantinopolim navarchus Liutprandum vectabat.

26. Sed qualinam ex duabus legationibus eo directis hocce conveniet quo scriptioni vacabat tempus: hoc opus, hic labor. Neutri enim convenit. Priori namque intentus Liutprandus in gratia vigebat Berengarii, cujus nempe nomine Constantinum adierat: [Col. 0945C] tantum abest ut sub hoc tempus dehonestare queat (quod in prologo facit Antidosis) honorem hujus muneris exsilii nomine, aut dominum adhuc beneficum tyranni compellatione. Posteriorem ad Nicephorum Phocam, creatus jam Cremonensis praesul, obivit Ottonis nomine, post pulsum regno ac fortasse in orbitate mortuum, Berengarium anno 968, cujus dignitatis nec vola apparet vestigiumve in hoc prologo. Et huic tempori adhuc minus convenit lamentatio ejusdem prologi adversus Berengarium, tanquam praesentem, atque etiamnum rerum potientem tyrannum. Quare si prologum hunc, signataque in eo, cum coeptae, tum continuatae historiae loca non improbamus, necesse est mediam, inter duas prius memoratas, saltim usque ad Graeciae occidentales plagas ac mare Ionium Liutprandi peregrinationem, quo tempore Berengarium fugiebat, hoc est circa annum saeculi quinquagesimum quartum, admittere; eo enim anno exstinctus fuit Albericus marchio Romae tyrannus, [Col. 0945D] cujus recentis obitus libri III, cap. 13, auctor meminit.

27. Tertio, legi se facere, Tractemundus ait, inter afflictos Muzarabes Granatenses S. pontificis Adriani epistolam, quam de hoc argumento ad Egilonem Illiberitanum episcopum olim dederat. Quandonam? Anno 748 respondebit hic ipse Liutprandus. Nam id contigisse hoc anno disertis in Chronico verbis monet (anno 748 n. 224). Tu vero huic nugatori nuntium remittes, quandocunque animo adverteris Adrianum papam, hujus nominis primum, non ante annum 772 creatum pontificem fuisse. Quem anachronismum hic taxamus, licet non sit epistolae, quia epistolae auctor unus idemque cum Chronici auctore, etsi duo videantur, eadem vehuntur navi.

28. Quarto erroribus attribuo, quod S. Jacobi Hispani confessoris in Piceno prima die Novembris sancte mortui vitam a Liutprando exscriptam ad se mitti Tractemundus exoptet. Hujus enim sancti Jacobi [Col. 0946A] confessoris nulla vel in antiquis vel in recentibus sanctorum catalogis mentio.

29. Affectatio autem inculcandi absque idonea ratione ulla res, epistolae novitatem, atque impotens desiderium auctoris ejus clamant asserendi ac stabiliendi momenta historiae quaedam, quae vulgo credi summe voluit. Hujusmodi sunt distinctio facta inter municipium Eliberitanum atque oppidum Granatam, Caecilii primi ejus episcopi mentio, primatialis et patriarchalis Toletani episcopi dignitatis importuna intimatio, lecti a se una cum Liutprando Boetii Consolationis libri, dum alter presbyter, subdiaconus alter Toleti agerent.

30. Et nonne talis nota illa est, pro asserendo vulgari Liutprandi nomine inscripto Chronico inepte adjuncta, qua petit ab eo Tractemundus ut Dextri et M. Maximi Chronica exscripta ad se quamprimum e Germania transmittat, quae nunquam in Hispania reperire poterat? »Et de tuo, inquit, addas ab anno 612, [Col. 0946B] ubi finivit Maximus, usque ad tua tempora, hoc est ad annum 960.« Potuitne designari expressius, addo et cum putidiori affectatione, pseudo-chronicon ad hunc usque annum a ficulneo artifice continuatum? Certe verus Tractemundus, usque ad nostra, vel tua tempora, dixisset tantum, uti supra notavimus.

31. Quid autem absurdi non continet a Liutprando extero homine, tam longeque ab Hispania dissito, Hispanum atque Hispaniae incolam Tractemundum desiderare ac petere, ut Chronicon Hispaniae plus quam trecentorum annorum, hoc est Maximi continuationem, tam citoque conficeret; cum praesertim ille civium Toletanorum veterum amicorum ope etiam Granatae positas thesaurum illum ditissimum bibliothecae templi S. Justae, quem adeo frequenter laudare solet jactareque Julianus, excutere posset; sibique et aliis, prae quovis peregrino, quem penu istud Toletano-ficulnum instruere haud poterat, morem gerere ac satisfacere?

[Col. 0946C] 32. Nec sine censura transigi debet quod Tractemundus inscribat epistolam Liutprando diacono Ticinensi et subdiacono Toletano, quasi aliquid apponeret diaconatus ordini subdiaconatus ordo, novae neque tacendae dignitatis. Subscriptio item illa: Ecclesiae Illiberitanae peccator episcopus inepta, nec in usu fuisse videtur; cum vulgaris plurium illa esset, potius personae respectu non dignitatis. Tractemundus peccator, Illiberitanae Ecclesiae episcopus, aut indignus episcopus, quomodo frequenter in conciliis legitur.

33. Adjungo his, Hieronymum Romanum de la Higuera hujusce tam operosae ac multiplicis fabricae, ut contendimus, architectum, nullam hujus prioris epistolae mentionem fecisse in Toletanae urbis et regni Historia adhuc inedita; cum posterioris Liutprandi ad Tractemundum responsoriae non solum meminerit, sed eam quoque vulgari sermone translatam libri . . . capiti inseruerit. Neque item codicem meum [Col. 0946D] Estepanum illam habere, qui hanc habet, ea forma, quam statim ostendemus.

34. Jam enim, ad responsionem Liutprandi venientibus ea manifestioribus adhuc signis falsam, sive, quod temperantissime dicimus, majori ex parte auctam et adulteratam sese prodit. Si quid enim ex ea germanum, et Germanum, hoc est e Germania missum, superest, id totum e Latino vulgare fecit Hieronymus Romanus jam laudatus, partemque historiae suae Toletanae esse voluit. Quibus Hispanis ejus translationis verbis omnino respondet epistolae codicis mei Estepani textus: fortissimum ut hinc argumentum nascatur, hunc primum esse conceptum sive Liutprandi ipsius, sive quod magis est, ejus qui Liutprandum fingens sub larva ista posteritatis exhibere se ausus fuit. Quod cum repraesentari omnium oculis magnum rei praejudicium contineat: age, hic triplici columnari ordine Hispanam primo loco Higuerae translationem; secundo Latinum simplex [Col. 0947A] Estepani codicis: tertio demum adulteratum et auctum Liutprandi vulgarium editionum textum dabimus. Quoque magis etiam non accurate collaturis, statim diversitas et in ea patescat dolus: quidquid [Col. 0948A] vulgaris textus tertio loco ponendi a duobus aliis non abscedit, eodem charactere; quod vero abscedit, diverso alio edi curavimus.



[1Kb] 35. Ex Historia Toletana lib. XV, cap. 11, translatio Hispana epistolae.
[Col. 0947A]

Al santo Padre y señor Agismundo (ita nomen legitur) obispo de Iliberia, toda salud.

Gusto recibi (benditissimo padre, y señor digno de ser muy reverenciado) [Col. 0947B] que haya venido à sus manos nuestra Antipodosis, en la qual unas veces uso de verso, otras de prosa. Y no menos me fue agradable lo que al presente me mandays, que en la libreria del monasterio de Fulda, à donde desterrado me detengo, busque el Chronicon de Dextro, que continuo Maximo arzobispo de Zaragoza à ruego del obispo Agebado, y si me pareciese, lo continuase hasta nuestros tiempos. Porque me decis que teneis gran falta de algunos libros, y [Col. 0947C] que viviendo entre Sarracenos barbaros e inhumanos a duras penas alcanzais lo necesario para el sustento de la vida. Dolime de vuestra suerte, que paseis la vida con tanta aspereza; mas puesto en tantas angustias y apreturas, una cosa sola os consuela, que como buen pastor, estais para consolar y socorrer vuestras ovejas, y que cada dia traheis el alma en los dientes por su causa. El Chronicon, que me pedis, hallè en esta libreria de Fulda escrito en un libro de pergamino antiquo; y [Col. 0947D] añadile, como mandais, las cosas que sucedieron en nuestros tiempos, esto es hasta el año de 960. Y huelgome, que quando partì de Toledo para Italia, à donde fui subdiacono en tiempo del santo arzobispo de Toledo Bonito, truxe conmigo algunos libros de historia, en los quales estava por su orden la succesion de muchos obispos de España, los quales tambien hallê en esta libreria, que segun creo fueron trahidos de España aqui por mandado del santo emperador [Col. 0949A] Carlo Magno, que le ofrecio el santo arzobispo de Toledo Elipando despues de haber hecho de veras y con efecto penitencia del error que tu vo cerca de la adoption de Jesu Christo hecho hombre. Encomendad a Dios à este vuestro siervo desterrado.


Finis epistolae.



Codicis Estepani Dextri, Maximi, et Liutprandi Chronicorum epistola Latina.
[Col. 0947A]

Eutrandi Ticinensis diaconi, et subdiaconi Toletani, sancto patri Regimundo episcopo Eliberitano Eutrandus inutilis servus S. . . .

Gratum mihi fuit (beatissime Pater ac domine) quod Antapodosis nostra, [Col. 0947B] in qua nunc carmine nunc prosa ludimus, tandem ad manus tuas pervenerit. Nec minus jucundum est quod modo jubes ut in Fuldensis monasterii bibliotheca, ubi nunc exsul commoror, quaererem tibi Chronicon Dextri, quod Maximus Caesaraugustanus episcopus rogatu Argebati episcopi (deest continuavit) et si vacaret, ad nostra tempora producerem. Nam dicis laborare vos maxima quorumdam librorum penuria; inter barbaros enim et inhumanos Saracenos [Col. 0947C] non suppetit copia rerum ad vitam necessariarum, nedum ut habeatis bonorum librorum copiam. Dolui quidem vicem tuam, quod ita duriter vitam exigas. Sed solatur in tantis angustiis constitutum, quod sicut bonus pastor ovibus tuis es solatio, et auxilio, qui quotidie mortem subis omnium causa. Chronicon quod petis, in hac bibliotheca reperi in vetusta membrana descriptum; adjecique, ut jussus sum, annorum seriem ad haec usque tempora, hoc est [Col. 0947D] usque ad aeram CMLX. Et gratulor mihi, quod cum Toleto, ubi sub sanctissimo praesule Toletano Bonito subdiaconus fui, in Italiam proficiscerer, aliquos historiae libros mecum asportavi, in quibus ordine erat series collecta multorum Hispaniae episcoporum, quos in hac bibliotheca, jussu, uti credo, S. Caroli Magni imperatoris ex Hispania allatos, quos, ut aiunt, illi obtulerat sanctissimus Elipandus archiepiscopus Toletanus postquam illum erroris [Col. 0949A] sui de adoptione Christi serio poenituit. Feci quod jussisti, beatissime Pater. An vero conatus responderit, tu videbis qui jussisti. Vale, et servum hunc exsulem exsul Deo commenda.


Finis epistolae.



Vulgaris Liutprandi Chronici Latina epistola.
[Col. 0948A]

Admodum reverendo, et totius sanctitatis pleno Tractemundo episcopo Iliberitano in Hispania Liutprandus, non meis meritis Ecclesiae Ticinensis levita, salutem, et omnimodam observationem.

Gratum mihi fuit (beatissime papa, ac domine multum observande) quod Antapodo is nostra, in qua nunc carmine, nunc prosa ludo, tandem ad manus [Col. 0948B] tuas pervenerit. Nec minus meo sedet animo, quod meam rerum gestarum in Europa historiam perlegeris, quae mihi quodammodo placere incipiunt, cum tibi viro recto doctoque quodammodo probari video. Sequererque tuam in hac parte sententiam, nisi scirem amorem interdum caecutire; quamquam te tam caeco judicio liberum faciunt integritas vitae tuae et amor veri, qui semper tuis intimis haesit sensibus ab adolescentia. Postremo non minus jucundum mihi fuit quod modo jubes, ut in Fuldensis monasterii bibliotheca, ubi nunc exsul bibliothecarius immoror, quaeram tibi Chronicon Dextri, quod Marcus Maximus monachus Benedictinus, postea episcopus Caesaraugustanus prosecutus. Et insuper obnixe petis, ut ad nostra tempora seriem annorum perducam. Nam dicis maxima vos laborare quorumdam librorum penuria; etenim inter barbaros et inhumanos Saracenos copia non suppetit rerum ad vitam transigendam necessariarum, nedum, ut habeatis bonorum librorum supellectilem. [Col. 0948C] Dolui quidem vicem tuam (reverendissime Pater) quod adeo dure vitam exigas in hac urbe Baeticae non infima. Nec enim ita duriter, sed paulo melius agebamus, quum Toleti quondam conviximus. Leniebat enim feroces barbarorum animos, hinc praesulum Toletanorum singularis auctoritas, illinc vero mirabilis bonitas et patientia: auctoritas, (ut bene nosti) partim amplitudinis antiquae adhuc remanente nitore, partim quod ea niteretur favore regum Ovetensium catholicorum, qui litteris crebris commendabant Toleti rem, auctoritatem, bonamque tractationem, tum fidelium omnium, tum maxime Toletanorum antistitum. Eratque hoc (ut bene nosti) velut quoddam frenum, ne, quod liberet, illis omnino licere putarent. Quod non accidit episcopis in Baetica constitutis, quibus omnibus potentissimus imperator praesidet. Sed soletur te (Pater optime) in tantis angustiis constitutum, quod tu, ut bonus pastor, ovibus tuis et solatio et auxilio es, qui quotidie libenter mortem subis illorum causa. Fac, obsecro, ut libros eos conciliorum [Col. 0948D] et epistolarum decretalium, et nomina sanctorum martyrum Hispanorum ad sanctissimum pontificem re et nomine vere Servumdei transmittas. Porro Chronicon, quod petis, in hujus bibliothecae reperi vetusta membrana descriptum, adjecique, ut jussum est abs te, annorum seriem ad haec usque tempora, id est ad annum 960. Et gratulor mihi, quod cum Toleto, ubi sub sanctissimo praesule Toletano Bonito subdiaconus fui, in Italiam proficiscerer, aliquot historiae libros mecum asportavi, in quibus ordine erat series collecta multorum Hispaniae episcoporum, quos et in hac bibliotheca reperi, jussu, ut credo, Caroli Magni imperatoris ex Hispania allatos, quos, ut aiunt, sibi obtulerat sanctissimus Elipandus episcopus Toletanus, postquam illum erroris sui de adoptione Christi serio et vere poenituit: ad quem manifestandum concilium episcoporum suffraganeorum et abbatum collegit, et coram omnibus, abjurato publice errore, fidem S. R. E. confessus est, ut tu melius [Col. 0950A] nosti. Igitur feci quod jussisti (beatissime Pater) an voto conatus responderit, tu videbis qui jussisti, et servum hunc exsulem in oratione Deo commenda. Vale.

Incipiam tamen ab anno 606, aera DCXLIV, et ordinem in scribendo sequar, quem secutus est Maximus. Hinc per aeras Hispanorum more, illinc per annos Christi: nihil de consulibus, aut de egiris Maurorum; perducamque hoc Chronico nostrum usque ad annum 960.


Finis epistolae.

36. Hucusque triplex epistolae Liutprandianae textus, Higuerae Hispanus ex Latino, Latinusque, tum codicis nostri Estepani, tum vulgatus editionum. Vides jam, lector veri amans, Hispanam translationem non vulgatis, sed Estepanis Latinis adhaerere semper, paucissimis exceptis. Unde necesse est ita primitus [Col. 0949B] a recenti conceptu seu inventione epistolae quam Higuera servabat, eam fuisse formatam; immane autem distare ab his Latinum duabus editionibus repetitum ejusdem epistolae contextum: quo liquet manifeste secundarum hunc esse auctoris sui curarum, sive reformatae compositionis foetum a prima sui editione vere alterum. Non conjectura hic opus est, sed oculorum examine his, qui Toletanam hanc historiam ms. in Toletano Jesuitarum collegio servatam adire velint; aut qui consulere exempla ejus, quorum aliquot Matriti in excellentissimi comitis Villumbrosani non ita dudum demortui, magni Castellae senatus praesidis, bibliotheca est; aliudque apud comitem de Mora olim fuit.

37. Egregieque id confirmamus ex eo quod Didacus Murillo Franciscanus, Historiae Deiparae Virginis de Pilari auctor, qui ante publicatum Liutprandi Chronicon, paulo post sparsam apud nos inventionis famam, communicataque a Hieronymo Romano inventore [Col. 0949C] quibusdam ejus familiaribus amicis, et inter hos laudato Murillo, ex eo nonnulla, historiam praedictam in publicum edidit; non hanc laxiorem et longiorem, quae postmodum edita fuit, epistolam, sed breviorem illam, et pressiorem, quam ex codice Estepano nostro produximus, de Liutprando agens, et hoc ejus opere, apologetico suo prologo intexuit. Quam inde Rodericus Carus in notas ad Dextri Chronicon (in prologo), et Franciscus Bivarius in commentarium suum ad idem Chronicon transtulere: id quod revera fuit sequentes, non decepti; neque mutilam, quasi integram (quod Thomas Tamajus ait [pag. 25]) repraesentantes.

38. Manifestata jam epistolae hujus a se ipsa diversitatis, indeque resultantis falsi suspicionis aut verius comprobationis exceptione, verbis ejus censoriam admovere virgam non gravabimur. Plane iisdem ea urgetur vitiis falso, affectate et absurde dictorum, quibus altera. In primis falsa sunt, Antipodosis nomen, diversitasque ab Historia, uti jam diximus. Falsum [Col. 0949D] quod precetur Tractemundum, ut, quod ait, »libros hos conciliorum et epistolarum decretalium, et nomina sanctorum martyrum Hispanorum ad sanctissimum pontificem, re nomineque vere Servumdei transmittat.« Nam si Servusdei (ex testimonio ipsius Liutprandi supra posito [scilicet anno 947]) anno 947 in vivis esse desiit, Liutprandus autem haec scribebat in Germaniae exsilio, post historiam conscriptam, legationemque Constantinopolitanam priorem, contractamque Berengarii adversus se indignationem: quae omnia, ut e superiori vitae ac rerum ejus narratione constare cuivis poterit, annus ut minimum nongentesimus quinquagesimus quartus praecessit. Si duo haec, inquam, uti verissima admittimus, alterutrum affirmare nos oportet: supposititiam et falsam esse epistolam, aut Servodei tandiu post mortem consignari hos quos memoravit libros Liutprandum voluisse. Neque enim [Col. 0950A] eo idonee recurret aliquis, ut ignoraverit Liutprandus Servidei mortem post tam longum tempus; siquidem ipse in Chronico, cujus anteambula est epistola, Servidei obitum anno praedicto, et Visitani loco ejus subrogationem referat. Meridiana luce clariora haec sunt.

[Col. 0950B] 39. Falsum quoque et contradictorium est quod ait in fine: »Post haec misi haec Heronio (sive Heromo [(202) 1Kb] ) episcopo Bracarensi.« Additionem ad Chronicon Maximi usque ad annum 960 intelligo. Quidnam enim aliud? Confirmat quidem id dictum idem Liutprandus in Adversario 32: »Ego Chronicon meum, inquit, quod miseram Tractemundo, etiam transmisi partem illius Heronio Bracarensi seni pontifici sanctissimo, et scripsi illi sequentem epistolam.« Sed et ipse (quod caecitatem et incogitantiam clamat impostoris) tenore ipso epistolae ad Heronium directae, quam subjungit, sese falsum et immemorem planissime ostendit. Epistolam Toleti datam aera CMLXXXI finis ejus docet. Hic est annus hujus saeculi quadragesimus tertius, quo in vivis erat Joannes Servusdei episcopus Toletanus, cujus nomine salvere jubet Heronium. Hic tamen annus tot annis praecessit exsilium Liutprandi Germanicum, et inventionem in Fuldensi bibliotheca Chronicorum Dextri et Maximi, [Col. 0950C] continuataeque ab hinc, ubi finivit Maximus, ab eo historiae; ut nonnisi a vecordi et insano homine annus iste subscribi potuerit epistolae, cum qua tum praedictam continuationem ad Heronium mittit, tum quoque remissae jam ejusdem ad Tractemundum meminit. Miserum, qui nec verum dicere, nec fallere novit!

40. Absurda et incredibilia sunt, Liutprandum in responsione ipsa epistolae Tractemundi misisse ad eum trecentorum annorum non breve jejunumque aut unius gentis, sed prolixum, et exterarum quoque rerum successibus locuples Chronicon: quod non sine jugi studio ac diligentia confici valuit multorum mensium. Absurdum, quod Oveti reges adhuc appellatos finxerit: qui vel Galliciae, vel Legionis fere ante saeculum appellabantur, ut constat ex Joannis papae epistola ad Alphonsum Magnum apud Sampirum, et ex his quae Ambrosius Morales non semel cum aliis notavit (lib. XV, c. 37 et 42). Absurdum ac [Col. 0950D] temere dictum est, idcirco vexari a Mauris Granatenses Christianos, quia potentissimus imperator, cum haec Liutprandus scriberet, episcopis omnibus in Baetica constitutis praesideret: quasi Abderraghman Almanzor, de quo intelligit, sub ditione sua non haberet omnes Hispaniae urbes quae Mauris in Baetica et eo, quod nunc est Castellae regnum, parebant. Absurdum est, quod mittere se ait ad Tractemundum cum aliis »nomina sanctorum martyrum Hispanorum:« quasi hoc aliud alicujusve pretii futurum esset, misso Dextri Chronico, quod merus albus est Hispanorum martyrum. Nec injuriosus audiam, absurdis jam praedictis aliud subjungens, quod scilicet in continuatione sua secuturum se ait annos Christi, et aeras Hispanorum, »nihil de consulibus,« aut hegiris Maurorum adjecto: quasi consulum ratio et computum eo adhuc tempore, quo ipse sumit in [Col. 0951A] manus Maximi telam, hoc est anno Domini 606 adhuc in usu esset.

41. Affectationes intolerandae sunt, et impotentiam genii auctoris produnt, sub persona ipsa manifestare se quodammodo gestientis. Evincunt id cuncta quae veteri telae, ut vidimus, assuuntur: quod scilicet, ubi Maximus Caesaraugustanus episcopus Chronici auctor olim laudabatur, adjecta fuere Marci praenomen et monachi Benedictini conditio, juxta perpetuum infixumque Toletano ludioni propositum de Marco Benedictino cum Caesaraugustano antistite Maximo, uti jam loco suo notavimus, coagulando. Item importuna Toletanorum praesulum pristinae auctoritatis et nitoris mentio, quae Maurorum etiam dominantium ferocitatem quodammodo leniebat. Nec minus, quod fingat ad Tractemundum una cum caeteris transmissum conciliorum et epistolarum decretalium volumen: ad id respiciens, quod sub Isidori Mercatoris collectione pro antiquo et germano diu venditatum fuit; cuique jam hodie ab aliquo eruditorum, quasi [Col. 0951B] legitimo antiquitatis monumento vix applauditur. Denique putidissime inculcatur Elipandi poenitentia et concilium ab eo Toleti coactum: quod non ignorare Tractemundum infulsa illa saepiusque tota epistola repetita parenthesi (ut tu melius nosti) Liutprandus ipse agnoscit. Sed jam ad ipsum Chronicon impressionem transferamus.



CAPUT III.


Chronicon ipsum, ut in fragmento manuscripto quodam nostro exstat, viginti trium annorum tantum, cum edito et vulgari confertur: unde additiones et interpolationes deinde factae falsi convincuntur sublata et mutata notantur. Historiae Toletanae auctor Higuera usus fuit, cum hanc scriberet, fragmento nostro non Chronico integro vulgato.

42. Animadvertendum est ante omnia, in codice meo Estepano, qui judicio nostro vera aut vero proxima Dextri, sive alterius, Maximique Chronica repraesentat [Col. 0951C] (qui ille ipse est quo Hieronymus Higuera, cum historiae Toletanae incumbebat formandae, unico fruebatur et utebatur, toties ut inculcamus), legi fragmentum satis breve continuationis ejus ad Maximi Chronicon, quae Liutprando tribuitur.

Nempe incipit ab anno 606 hoc modo:

»Svinthila regno pulsus moritur, sublatoque Helladio, rege jam Sisenando, succedit Justus archidiaconus, et Joanni Caesaraugustano Braulio.«
AERA CAESARIS. 	ANNUS CHRISTI.
DCXLIV. 	DCVI.
»Toleti nascitur praeclaris parentibus Ildephonsus, qui postea fuit Toletanus episcopus.« 	
»Toleti synodus cogitur.« 	
DCXLV. 	DCVII.
»Mahometus virus erroris sui infusurus in Hispanias venit. Cordubae, Hispali, Toleti incipit seminare. Ab Aurasio pellitur Toleto. 	
»Victericus catholicos persequitur,« etc., usque ad annum 629 et quam subjicimus clausulam. 	
DCLXVII. 	DCXXIX.
[Col. 0951D]

43. Quibus verbis fragmentum Maximo appensum, vigenti trium annorum tantum, absolvitur. Idque maxima ex parte a prioribus his vulgatae editionis annis diversum; quippe in quo vel singula capita, pluribus demptis, additis, mutatis interpolata, vel ex integro intermista alia, leguntur. Quod facile is deprehendet, qui in calce hujus partis bibliothecae appendices veterum aliquot monumentorum, et in his hocce cum Dextri et Maximi Chronicis Estepani exempli consulere velit.

44. Exhibebimus autem hic, lectoris compendio, unum aut alterum exemplum, interpolatorum scilicet primum esto caput ipsum fragmenti.



[1Kb] In Estepano est.
[Col. 0952A]

»Toleti nascitur praeclaris parentibus Ildephonsus, qui postea fuit Toletanus episcopus.«



In vulgatis vero.

»Toleti nascitur S. Ildephonsus clarissimis parentibus Stephano et Lucia die 18 Decembris, in domo quae nunc est Toleti Muzarabum nobilium. Ille vero postea fuit Toleti episcopus.«

Quae quis non videt eo consilio addita fuisse ad simpliciorem narrationem, ut fides epigrammatis de Stephano et Lucia parentibus S. Ildephonso a Juliano tributi [(203) 1Kb] ; utque fama [(204) 1Kb] de Mendozarum comitum de Orgaz ab Ildephonsina stirpe descendentium origine testimonio isto Liutprandi confirmarentur?



[1Kb] In Estepano.

Aera DCLII, anno 614.

»Mortuo Aurasio invitus sufficitur in sede [Col. 0952B] Toletana Helladius.«



In vulgaribus.
[Col. 0952A]

Aera DCLI, anno 613.

»Mortuo Aurasio, sanctissimo doctissimoque [Col. 0952B] pontifici succedit in sede Toleti S. Helladius, vir eximius, et pius, monachus Benedictus. Aetate jam ingravescente ad superos evocatur.«

Viden' ut monachatum Helladii et quorumcunque aliorum summorum hominum Benedictinum vindicandi cupiditas, toto Chronico, et consecraneorum Liutprandi Chronicis perpetua et emicans, vestigia sui manifesta huic loco impresserit?



[1Kb] In Estepano.

Aera DCLX, anno 622.

»Maximus ex monacho Caesaraugustanus episcopus habetur clarus.«



In vulgaribus.

Aera DCLX, anno 622.

»Marcus Maximus monachus prius Benedictinus, et post episcopus Caesaraugustanus, celebris post mortem habetur.«

Prius ignorabatur Maximum praenomen Marci habuisse, monachumque ordinis Benedictini fuisse, [Col. 0952C] atque isto anno adhuc vivere; quippe qui anno 624, mortuus sit, ut infra ad hunc annum refertur. Quibus omnibus posteriores curae (utinam sapientores!) renuntiavere.



[1Kb] 45. In Estepano.

Aera DCLXII, anno 624.

»Reversus Hispali Ildephonsus. Eum Helladius diaconum facere volebat. Ille vero cedens saeculo vitam agit in coenobio Agaliensi, quod in suburbio Toleti est, ut nosti, septemtrionem versus, non procul a flumine Tago, et a Praetoriensi templo S. Leocadiae circiter 300 passus distat, [Col. 0952D] quod ego dum fui Toleti frequenter invisi.«



In vulgaribus.
[Col. 0952C]

Eadem aera et anno.

»Reversus Hispali cum esset Ildephonsus Toletum, eum archidiaconum suum Helladius facere volebat. Ille vero secedens sedulo vitam agit in monasterio Agaliensi, quod in suburbio Toleti est septemtrionem versus, non procul a Tago flumine, et a Praetoriensi templo S. Leocadiae extra [Col. 0952D] muros in planitie; quod ego, dum Toleti fui, frequenter invasi. Est etiam alterum, Agaliensis hujus quasi colonia, ad pagum Benalgoviam a Mauris dictum, tribus milliaribus a Toleto distans. Sed in priori, quod non procul eremitorio S. Susanae prope Tagum fuit, S. Ildephonsus vitam egit. Quod, ut dixi, invisi, cum fui subdiaconus Toleti sub Bonito, primo hujus nominis Toletano archiepiscopo, prius abbate Agaliensi.«

[Col. 0953A] 46. Insignem factam accessionem vides, lector, restrictiori de Ildephonso et monasterio ejus narrationi. Legebatur scilicet prius, diaconum facere volebat, hoc est sacris ordinibus eum initiare. Placuit postea, archidiaconum facere volebat, hoc est ea dignitate in Toletana eum Ecclesia ornare. Legebatur prius, cedens saeculo, quasi diceret, religioso statui tunc primum se mancipasse Ildephonsum postquam Toletum rediit. Placuit postea haec verba sic mutare secedens sedulo, fortasse ut intelligeremus, a puero in urbe Hispali, dum apud S. Isidorum detineretur, jam olim monachum esse professum. Quam item ea quae deinde sequuntur de Agaliensi monasterio, et ejus colonia quodam altero, utrobique Tractemundo ingesta qui conscius rei erat, putida sunt et inepta! Nimirum inculcata, ut recens harum nugarum artifex sententiam suam de antiquo loco hujus monasterii sub mangonio Liutprandini nominis venditaret.

[Col. 0953B] 47. Plura quoque veteris scripturae jussa sunt loco cedere, nusquamque apparere: exempli gratia:


Ex aera DCXLV, anno 607.

»Victericus catholicos persequitur.«


Aera DCXLVII, anno 609.

»Synodus Lucensis in Hispania. Illi praefuit Aurasius.«


Aera DCLXII, anno 624.

»Tonantius Palentinus episcopus moritur.«


Aera DCLXIV, anno 626.

»Kalendis Januarii Fulgentius Astigitanus moritur.«


Aera DCLXVII, anno 629.

»Svinthila regno pulsus moritur, sublatoque Helladio, rege jam Sisenando, succedit Justus archidiaconus, et Joanni Caesaraugustano Braulio.« Et alia his similia praeteriri indigna.

48. Quaedam et in alium fere sensum, quam olim fuerant, reformata observabis.



[1Kb] Aera DCLII, anno 614.
[Col. 0953C]

»Sanctus vir Vincentius episcopus Carthaginensis Romae moritur.«



Aera DCLVI, anno 618.

»Civitas Assota episcopis destituitur.« Et postea aera DCLXI: »Sedes Assotae Bigastrum transfertur.«



In vulgatis.
[Col. 0953C]

»Vincentius Carthaginis Spartariae episcopus moritur.«



In vulgatis editionibus.

»Assota civitas in contestanis, et in confinio Batestaniae, quae quondam sedes episcopalis fuit, destruitur.« Et mox: »Sedes Assotana Bigastrum, quae Murcia est (in Tamaii editione, quae Mentua) transfertur.« Sed de his satis.

49. Alio etiam ariete non minus robusto et valido quassatur Chronicon, atque eo quidem ejusdem Liutprandi vi et humeris librato. Illum intelligo Liutprandum, qui primum e Germania in Hieronymi [Col. 0953D] Romani pervenit manus, quoque usus hic fuit in exornandis Toletanae suae historiae rebus. Plane hujus historiae cap. 1 libri II haec verba leguntur de Maximi Chronico, et Liutprandi continuatione, quae e vernaculis Latina damus: »Et his finem imposuit Chronico suo Maximus Caesaraugustanus. Utemur autem nos, quousque pertinget, continuatione, quam Eutrandus fecit Toletanus subdiaconus, ac Ticinensis almae Ecclesiae diaconus multa vir doctrina et litteris; quamvis haec valde sit, ab eo quod is reliquit, deficiens ac diminuta.« Non potuit magis aperte designari fragmentum nostri codicis, nec reprobari vulgatum Chronicon, omnibus idem numeris, si approbasset fidem suam, absolutum. Et jam saepius monuimus, cum haec Higuera scriberet, supellectilem omnem Chronicorum et Adversariorum quatuor auctorum Dextri, Maximi, Liutprandi, et Juliani, e Germania et forsan aliunde ad se transmissorum, in sinu et ulnis fovere, atque eorum, per [Col. 0954A] totam hanc historiam testimonia producere. Colligemus et ea loca ejusdem historiae, quibus vel silentur ea quae in vulgatis sunt, minime vero in codice nostro; vel quae ex Liutprando referuntur, non secundum vulgarium editionum, sed secundum nostri codicis tenorem.

50. Lib. II cap. 2 mentionem facit habiti Toleti concilii tempore Witterici Gothorum regis, »cujus, ait, Eutrandus, sive Liutprandus, meminit, absque eo quod ultra quidquam adjungat.« Verba ejus accipe quae repraesentat codex meus: Toleti synodus cogitur, ad aeram nempe DCXLIV, sive annum 606. Hujus autem rei non ullum vestigium in vulgaribus.

51. Paulo post in eodem capite 2 de Gundemari electione in regem Gothorum ac Witterici successorem agens: »Electionem, ait, diximus, quia S. Isidorus et Liutprandus ita simpliciter de hujus successione loquuntur, ut nec notare praetermisissent, si is per vim aut tyrannidem intrasset. Habeo quoque [Col. 0954B] pro certa re coronatum eum in Toletano templo ab Aurasio pontifice, uti decessores ejus duo fecerant.« Ecce Liutprandi verba ad aeram DCXLVIII: »Mortuo Toleti Witterico subrogatur Gundemarus.« Simplicius nihil enuntiari potuit. At quod Higuera, duntaxat ex more antecessorum regum, circa coronationem colligit, id ipsum jam in vulgato expressum legitur Liutprando: »Mortuo Wicterico succedit Gundemarus. Ab Aurasio Toletano, ut olim imperatores Graeci a patriarchis Constantinopolitanis, inungitur in aede SS. Petri et Pauli Toleti.«

52. Nec ultra dictam aeram DCLXVII, sive annum 629, ab auctore hujus historiae ulla fit Liutprandi mentio, cujus nempe fragmentum apud eumdem existens ad hunc annum usque pertingebat. Nusquam autem historia meminit earum rerum ad Toletanam urbem pertinentium, quae in vulgatis nunc praesentia, in nostri tamen codicis fragmento desiderantur. Nempe aera DCXLIV, S. Adelphii Toletani et Metensis archiepiscopi mentio. Aera DCXLIX Adeodatae monialis [Col. 0954C] Benedictinae Toletanae ad quam S. Gregorius scripsit. Aera DCLX templi S. Thyrso martyri a S. Leandro Hispalensi Toletana in urbe dicati. Huc usque e laudata historia, et ex eo quod fuit apud historicum Liutprandi fragmento desumpta, a nobis contra vulgare hujus Chronicon, ut logici loquuntur, ad hominem argumenta.



CAPUT IV.


Topicis quibusdam locis genius et propositum Pseudo-Liutprandini ostenditur Chronici. Primum aequivoco nominum vel virorum aut locorum abusus, exteros homines conciliaque Hispaniae attribuit. Exempla in SS. Magno, et Columbano, et Gallo, in S. Fara Galliarum moniali. In concilio Augustano. Quandoque etiam sine occasione aequivoci. Exempla in Verano et Ostano episcopis, Adeodataque, ex epistolis S. Gregorii papae nota virgine.

53. Dabimus nunc veluti quodam specimen totius [Col. 0954D] Chronici, atque ejus inventoris consilium tanquam in speculo repraesentabimus, capita colligentes, sive topicos quosdam locos credulis imponendis lectoribus: quos maxïme auctor persuadere voluit, sartosque tectosque ab omni recentiorum oppugnatione, judicio suo, veluti quodam trabali clavo affixo, relinquere.

54. Audisti saepius cum circa Dextrum et Maximum nostra haec lucubratio versaretur, de praecipuo consilio Hieronymi Romani de la Higuera. Consilium, inquam, magnificandi Toletanam omnem rem, in primisque ecclesiasticam: primatialem perpetuam et patriarchalem amplissimae, suisque contentae opibus Ecclesiae, dignitatem, collatis undique argumentorum copiis vindicandi atque asserendi: Hispaniam quoque honoribus et viris illustribus, quomodocunque quaesitis, atque aliunde extortis, ditandi atque illustrandi; Benedictinumque omni laude majorem ordinem, sive jure sive injuria, mirisque [Col. 0955A] modis extollendi. Nec enim commodius et aptius poterat ei, quam procurabat Toletanis rebus a se confictis haberi fidem, consulere, quam prodigalitate ista spargendi atque ejiciendi per omnium provinciarum, urbium, locorum, sodalitatem, ut ita dixerim, sinum, vetera ista et pretiosa virorum eminentissimorum, rerumque olim pie aut magnifice gestarum gaza. Huic scilicet consilio intentus multipliciter sibi munire hanc viam contendit. Locos jam ostendimus, ad quos inventiones et cogitata ejus omnia facile reducuntur.

55. I. Virorum sanctitate illustrium, qui alio natales referunt, in Hispania constituit, sicuti et res gestas, aequivoco nominum aut locorum abusus. Quod ipsum facit in exteris conciliis Hispaniae tribuendis.

II. Etiam absque aequivocis, locorum aut nominum praetextu, virorum sanctitate illustrium in fastis ecclesiasticis celebratorum patriam, aut mortem [Col. 0955B] Hispaniae adjudicat.

III. Rebus apud nos in historia controversis ambiguisque solvendis ac determinandis judicem sese invocatus et importunus ingerit, affectationem ubique novitatemque manifestans.

IV. Iis autem quae non satis expressa sunt in veteribus monumentis lucem declarationemque gestit inferre: quo locis personisque a se nominatis honorem et splendorem, sibique fidem ab obnoxiis conciliet.

V. Eventibus, quorum in veteribus inscriptionibus apud nos exstantibus obscurior aliqua memoria superest, clariorem pseudo-historiae facem immittere conatur.

VI. Carmina a se composita pro sustinendis suis fictionibus, nomine antiquorum inscripta signataque commendat, quo tutius fallat.

56. Uniuscujusque horum locorum seu capitum exempla quaedam, non omnia, sed conspicua magis, subjicere est animus. Ludit, inquam, in aequivoco [Col. 0955C] nominum, vel virorum, vel locorum, ut aliarum gentium homines sanctitate celebres in martyrologiis laudatos, ad nostram gentem referat.

57. Primum exemplum S. Magnus esto, S. Galli discipulus. Locus huic datus fuit in fastis Ecclesiae die Septembris 6, Bedae scilicet in antiquis, Maurolyci, Galesini, Ferrariique in recentioribus. Galesinus adjunxit: »Ad Fauces S. Magni confessoris,« etc. Fauces hodie Fuescen, oppidum est Sueviae, non obscurum, aiente Philippo Ferrario (in notis ad hunc diem in Martyrologio suo) geographiae totius peritissimo »ad Lycum fluvium ad montium angustias constructuri, inter Campidoniam, a qua quinque millibus passuum Germanicorum distat, et Laude cum opp. Tirolensis comitatus occurrens, ubi coenobium Faucense celebre Constantiensis dioecesis.« Unde hic in elogio suo ita: »Apud Fauces in Suevia S. Magni primi Faucensis abbatis.« Et Joannes Trithemius (De vir. illustr. ord. Bened. lib. III, cap. [Col. 0955D] 107): »Abbas, ut fertur, in Faucibus,« etc. Sed quid adhuc his duorum saeculorum egemus testibus, cum vita exstet S. Magni a Theodoro scripta ejus sodali, et ab Hermenrico Elewangensi monacho emendata et distincta [(205) 1Kb] : in qua diserte narrat historicus cap. 7, lib. II, B. Magnum ab episcopo Augustanae urbis Wichperto rogatum, quo in loco morari vellet, »Domino auxiliante, respondit, directus sum ad locum qui vocatur Fauces, ubi prope sunt fontes Alpium Juliarum,« etc.

58. Ibi construxisse monasterium, eique praefuisse constat ex his quae sequuntur. Nam et cap. 12 ejusdem II libri ita incipit: »Beato itaque Magno morante in coenobio, quod sibi paraverat ad Fauces, per viginti quinque annos magnas virtutes ibi operatus est.« Nec inde discessit toto vitae tempore, ut [Col. 0956A] ex cap. 13 aperte constat. Hanc Vitam a se scriptam una cum Magni cadavere Theodorus discipulus sepulcro indidit. Cui quidem appendicem adjunxit Hermenricus Elewangensis monachus, Lantonis episcopi Augustani jussu, qui B. Magni corpus multis venerandum signis suo tempore cum libro vitae inventum, sublimiorem ad locum transtulit. Haec veritas est ab aequali scriptore posteris tradita. Confirmat Ekkhardus San-Gallensis monachus in libro De casibus monasterii S. Galli, his verbis: »In quam (ecclesiam) S. Magni brachium Adalberone episcopo dante, et prosequente, de Faucibus sumptum,« etc. Ad quem locum Melchioris Haiminsfeldii notam consule. Quam quidem veritatem impetere frustra conatus fuit Liutprandus, ista concipiens (aera DCLIX, anno 621): »Ad Fauces Hispaniae in Lusitania, vulgo Garganta-la-olla, Magnus, cognomento Joannes, abbas floret.«

59. Nec eo contentus auctor, Lantonem etiam [Col. 0956B] Augustanae in Suevia urbis nobilissimae decimum sextum episcopum in Caesaraugustae seu Emeritae-Augustae episcopum transformare voluit, Juliani auctoris Liutprando gemelli his verbis usus (in Chronic. num. 447): »Bento [potius Lanto] episcopus Caesaraugustanus, vel Augustanus, auctoritate Adriani papae« (nulla hujus rei in vita mentio, nec illius temporis haec fuit solemnitas) »refert in numerum sanctorum S. Magnum in oppido Lusitaniae ad Fauces.« Et tamen corruptum hodie legi hoc testimonium ex Higuerae nota ad Liutprandi superius liquet. Eo enim laudato, Lantonem hunc Emeritae-Augustae fuisse episcopum tempore captivitatis monet. Haec tamen suspiciunt qui exornandis hisce nugis se addixerunt, viri alias doctissimi, Thomas Tamaius ac Laurentius Ramirezius, nec hiscere contra audent. Joannes quoque Tamaius, qui curiose omnia collegit, nihilque doli suspicatus, quidquid scriptum reperit Sibyllae folium credit, et in meris fabulis [Col. 0956C] cum vero conciliandis ingeniosulum se ostendere satagit: dum ait, utriusque oppidi, et Suevici et Hispanici, ad Fauces dicti, fines Magnum lustrasse, acta ejus in hunc sensum compingens.

60. Aeque tamen falsum est id quod de SS. Columbani et Galli, quos magistros secutus fuit S. Magnus, in Hispanias adventu, appulsuque ad Brigantinum portum Gallaeciae, quae tunc parebat Gunzoni duci; visitataque ab iis ecclesia in castro Arbone, Lucensique episcopatu a S. Gallo repudiato, quae tunc urbs Martia Constantiensis a Constantio Augusto dicta est, uti etiam montes Asturum Alpes Rheticae, ex Juliani ludicris adversariis (num. 268-271) refert. Omnia enim haec auctor ex actis S. Magni extorta fabulae suae deservire voluit. In cap. 4 libri I, fluvii oppidique quod Brigantium olim nuncupabant; postea laci Birgantini, et Arbonae loci mentio fit. »Perrexerunt ergo ad lacum Brigantium, auctor Vitae ait, in cujus littore invenerunt locum antiquum destructum, qui vocatur Arbona,« etc. Et [Col. 0956D] cap. 8: »Non post multum vero temporis beatus Gallus divina pietate convalescens, postquam filium ducis Gunzonis a daemonio liberavit, oblatumque sibi ab eodem principe Constantiensis Ecclesiae pontificatum humiliter recusavit,« etc. Omnia haec leguntur non minus diserte in Vita S. Galli abbatis auctore Walafrido Strabo.

61. Alphabetariis pueris nota dicimus, sed quae inculcari oportet. Brigantinus, sive Acronius lacus, nunc de Constanza, et ipsa celebris urbs Constantia, sicut et Brigantium (hodie Bregentz) et Arona (nunc Aron) oppida ad ejus oram, ipsa illa sunt, quorum in S. Magni actis memoria exstat; quin ad Brigantinum nostrum portum, la Coruña nunc seu Betanzos, et Aronae fictitium Hispanicum locum recurrere opus sit, auresque dare fabulae. Lucum-Augustam [Col. 0957A] Gallaeciae urbem in Martiam Constantiensem, et Asturum montes in Rheticas Alpes [(206) 2Kb] transformant. Quod nonnisi Julianaeae geographiae periti sciunt ac refellere supervacaneum.

62. Fara, alias Burgundofara, sanctimonialis Gallica, illustris est in memoriis hujus gentis omnibus. Sigebertus (anno 620 in Chronico): »Virgo Christi Fara claret in Francia, cujus sanctitatem imitatus frater ejus Faro, ex comite clericus, et ex clerico factus Meldensium episcopus, claret.« Ideo Galliae Meldensique territorio frequenter martyrologi Faram assignant, Usuardus (7 Decembr.), Vincentius Bellovacensis (lib. XXIII Histor. spec. cap. 15), Equilinus (lib. I Catal., cap. 39), Trithemius (lib. III De vir. illustr. ord. Bened. cap. 55), Andreas Saussaius (In martyr. Gallic 7 Decembris), et in primis Romanus die 7 Decembris: »In pago Meldensi S. Pharae virginis.« Omnes viderunt acta ejus et S. Faronis germani fratris Meldensis episcopi; atque haec ultima apud Surium 28 Octobris. Itemque S. Eustachii [Col. 0957B] Luxoviensis monasterii abbatis, a Jona Bobiensi monacho aequali scripta, ut mox dicemus.

63. Ex omnibus his monumentis liquidum redditur, Faram, alias Burgundofaram, uti se ipsa in testamento vocat, Agnerici Burgundionis ac Leodegundae nobilissimorum patrum prolem, germanos habuisse, si S. Faronis acta sequimur, Faronem ipsum, Walbertum et Chalnoaldum; si testamentum ipsius Farae, quod e tabulario Fare-monasteriensis (vulgo Faremonstier, seu Farmontier) monasterii exceptum San-Marthani fratres publicavere (tomo IV Galliae Christ., lit. F, verbo Fare-monasterium), Faronem, Chagnulphum (eumdem cum Chalnoaldo) Burgundum (forte eumdem qui Walbertus) et Agnetrudem. Fara autem Deo sponso sibi electo, contra licet nitente Agnerico patre, in religioso habitu sese tradidit, Eustachio, sive Eustacio abbate Luxoviensi, S. Columbani discipulo, magnae doctrinae et sanctitatis viro consilium et auxilium praebente. Ipsaque [Col. 0957C] sibi et sodalibus, quas magno numero undique collegit, monasterium Eboriacum aedificavit in Briegio pago (unde Prige coenobium vocavit Beda lib. III Hist. Eccles. Anglorum, cap. 8) quod hodie exstat, abbatia ordinis Benedictini in dioecesi Meldensi provinciae Briae. Omnia ex actis constant.

64. Monasterium vero ita describunt laudati San-Marthani fratres (ubi proxime), et Augustinus Lubinus (in notis historicis ad Martyr. Romanum, tabula 3 Galliae, verbo: In pago Meldensi, pag. 74). Meldensis autem urbs, Meldi Plinio, Melda etiam ad Matronam, seu la Marne fluvium, Meaulx, sive Meaux hodie; a quo pagus (territorium significat) Meldensis, non ab Usuardo tantum, ne diversum iisse eum existimes, sed et in testamento jam laudatae sanctae virginis Farae, Meldicensis audit civitas. Cujus quidem fratres ejus germani Walbertus, et post eum Faro, episcopi fuere, urbs Melodorum eadem dicitur a Jona in Vita S. Eustachii Luxoviensis. [Col. 0957D] Jonas hic Segusianus patria, monachus fuit Robiensis monasterii a S. Columbano fundati, in quo vixit sub Attala Columbani successore et aliis abbatibus: de quo plura Bollandus, sive Antuerpienses Jesuitae, sanctorum strenui vindices, in vita S. Attalae 10 et [Col. 0958A] S. Eustacii 29 Martii. Idem enim scripsit acta SS. Columbani, Eustacii, Attalae, Bertulphi abbatum, et sanctae nostrae Burgundofarae, perperam Bedae attributa, et in hujus Operum tomo III edita. Cuncta haec suis diebus edidere memorati Patres. Vitam autem Burgundofarae ex editionibus Bedae ac Surii emendatiorem dedit Joannes Mabillonius inter Acta Sanctorum ordinis Benedictini (saeculo XI, pag. 438): qui potius est liber De virtutibus et rebus mirabilibus in Eboriacensi monasterio a Fara fundato tempore illius factis. Id quod indicat ea adhuc in vivis agente scriptum a Jona fuisse. In Vita autem S. Eustacii refertur monasterium ab illo aedificatum Farae in paterno ejus solo inter Mugram et Albam fluvios, de quibus Mabillonius in Notis. Meminit horum omnium fratrum Carolus Le Cointe in Annalibus ecclesiasticis Francorum (tomo III ad ann. 672, a num. 12).

65. Huic tamen aequalium scriptorum roboratae monumentis, recentiorumque nulli non certae historiae Burgundofarae, seu Farae virginis in Gallia natae, [Col. 0958B] in Gallia sub Luxoviensi abbate Eustacio monasterii Eboriacensis non longe a Meldensium urbe fundatricis, et in Gallia tandem ad superos evocatae, opponere ausus fuit nomina supposita Liutprandi et Juliani. Audisis, lector, hominis inventum. Liutprandus ait ad aeram DCLXXVII (anno 639): »S. Fara virgo Benedictina fugiens patrem Tudem venit. Ab episcopo Tudensi Anastasio aedificatur monasterium. Moritur anno 650.« Et Julianus in Chronico (num. 326): »In Gallaecia oppido Meladensi, vel Melducensi, sancta Fara virgo Benedictina monialis sub Heraclio imperatore.« Et alibi [(207) 1Kb] : »Monasterium sanctae Farae prope Tudem ad Aquascalidas diruitur a Mauris anno 670.« Ubi Meldensem Galliae urbem in Meladense, seu Melducense Gallaeciae oppidum, Eustacium Lexoviensem abbatem in Anastasium Tudensem episcopum, eo fine inter subscriptiones conciliorum Toletanorum hujus aevi quaesitum, veluti Circes virgula transformata legimus.

[Col. 0958C] 66. Cui statuminando multiplici errori cum idem Higuera, tum Joannes Tamaius, symbolam unusquisque suam contulere. Prior scilicet laudato Placentinae Ecclesiae pervetusto martyrologio, ex eoque his verbis: »Tudae in pago Meladensi S. Farae virginis.« Ad hunc codicem sese referuntur Sandovalius in Historia Tudensi (fol. 34), et Joannes Tamaius in Martyrologio (tomo VI, die 7 Decemb. pag. 566), et in Vita S. Epitacii (cap. 2, n. 24, fol. 137); atque item Thomas Tamaius in notis ad Liutprandum. Nullus autem vidit, sed a solo Higuera hoc laudatum Placentinum fuisse Martyrologium constare poterit ex notatis alibi ab eodem Sandovalio (Hist. Tudensis fol. 18), qui in fontibus ipsis Higuerae ipsius viventis ebibit hos latices. Mos autem fuit illi, dicta sua commendatis hujusmodi manuscriptis libris Hispanarum ecclesiarum confirmare. Sed utinam soli. Nam et Joannes Tamaius e libro suo Auli Hali poematum, qui omnes Martyrologii Hispani [Col. 0958D] (quam nobis pudendi!) paginas implet; quique illi cuncta, quaecunque voluit, subministrare consuevit, epigramma nobis protulit, quo Faram gente Gallaecam, Tude monacham, Anastasio Tudensi episcopo coenobium eidem construente, atque ejus in eo gloriosam [Col. 0959A] mortem, adstruere voluit ejusdem farinae cum historicis nostris poeta. Adi, si tanti est, Sandovalii et Tamaii loca et nomina in Gallaecis quaesita, de quibus ne labasceret omnino dictorum fides, Liutprandianis et Julianaeis conformia illa esse argutati sunt. Vere enim taedet nos hic ultra morari.

67. Nec dum finis Liutprando in ludendo et ludificando lectores uno spectro nominis. Aera CMLXXXIX ita legimus: »Concilium habitum in Hispania in urbe Caesaraugustana, dictum vulgo Augustanum, viginti quinque episcoporum.« Insanum hoc est prorsus, nedum falso ac ridicule excogitatum, quode cum non auderet ultra loqui addictus partibus, sic Thomas Tamaius censuit: »De quo serie et vere veterem judiciorum formulam pronuntio, N. L. (non liquet).« Audiamus tamen Higuerae notam. Manu ducet ea nos quo tendimus: »Concilii Caesaraugustani, ait, cujus hic meminit Liutprandus, meminit Onuphrius anno Domini 951, et sic gestum fuit sub Joanne Toletano pontifice.« Onuphrius sane [Col. 0959B] ipsi his verbis non sponte illusit (in Chronico Ecclesiastico), Augustanum concilium, hoc est in Augusta Germaniae urbe coactum intelligens, de quo sic Hermannus Contractus eodem anno 951: »Synodus viginti quinque episcoporum apud Augustam Vindelicam coram Ottone rege colligitur.« Melius anno 952 uti est in Chronica, ut vocant, Austriali Matthaei Marescalci de Bappenheim canonici Augustani, quam edidit Freherus (inter alios German. rer. auctores, pag. 311): »Synodus XXV episcoporum sub Ottone rege colligitur.« Exstatque eadem synodus in conciliorum editionibus (in ultima edit. Paris. volum. IX, col. 635) cum praefatione, in qua nomina corum qui interfuerunt, Italiae, Galliae, Germaniaeque pontificum sub ditione Ottonis degentium referuntur. Incauto tamen homini visum fuit licere sibi ex Augustana Caesaraugustanam conficere, quasi unico Panvinii testimonio ita brevi fides ejus, et loci, quo celebrata fuit, constituta esset.

[Col. 0959C] 68. Ejusdem commatis est, quod S. Veranum episcopum Tarraconensem laudat in Carpetania tractuque Aurelianensi exsulem aera DCCLXXXII (anno 744). Cui consonat Julianus in Chronico (num. 381). Ad quae adnotatores tractum Aurelianensem territorium oppidi Oreja in regno Toletano intelligunt; eque Tarracone, vexationes Maurorum evitaturum episcopum Veranum, in Toletum urbem, tanquam in asylum se contulisse aiunt; aliaque apud Joannem Tamaium videnda (tomo V Mar., die 19 Octob.), cum solemni Auli sui Hali carmine. Inde autem fabulae locus, quod Octobris die 19 in Martyrologio Romano sic legatur: »In territorio Aurelianensi depositio S. Verani episcopi.« Quem inter plures hujus nominis indicare ausus non fuit Baronius (in notis ad hunc diem). Sed quid Aurelianensis tractus nomen cum Oreja oppido? cum Aureliae in Hispania nullus meminerit geographorum, neque in priscis monumentis ullum vestigium exstet?

[Col. 0959D] 69. Similiter S. Ostanus episcopus fingitur Aucensis in Hispania, interfuisseque concilio Ovetensi, ac decessisse in tractu Bivariensi 30 Julii. Liutprandus aera CMXXXIII (anno 895). Quibus adjunxit glossographus ejus Julianus, Bivar (oppidum) intelligendum esse, Didaci Roderici cognomento Campiatoris patriam. Unde occasio, quaeris? Quod scilicet hac die apud Usuardum, ex quo Romanus desumpsit, legatur memoria »in territorio Vivariensis Ostani presbyteri et confessoris.« De quo Galesinus et Molanus ad Usuardum, ubi ait ejus exstare acta. Equilinus certe non presbyterum, sed episcopum appellans in fine catalogi (lib. XI, cap. 130, num. 183), ubi catervatim de his agit, quibus de nil ultra quam nomen minime vero res gestas noverat: occasionem dedit fabricandi apud nos Aucensem episcopum, qui nunquam fuit, eum ipsum quem presbyteri tantum titulo notum, Usuardus octavi saeculi auctor posteris commendavit. Nec Ovetensi concilio, quod [Col. 0960A] celebratum fuit sub Alphonso III rege, anno 901, interfuit Ostanus aliquis Aucensis episcopus; omnes enim eo venientes nominat Sampirus Astoricensis, atque inter alios Joannem Ocensem, qui dubio procul Aucensis est.

70. Eodem haec ambitio praepostera de mortalibus exteris Hispaniae formandi cives, impulit ad S. Gregorii epistolarum libros; cumque ibi habiles et paratas huic rei nuncupationes quasdam invenisset: more suo egit, tumque Adeodatam, nec non Dulcidium, ad quos litteras dedit sanctissimus pontifex, alio id est ad Italos pertinentes, genti nostrae inseruit. Adeodata femina fuit Deo devota, cui inscriptae sunt libri VII epistola quinquagesima quinta, et libri VIII sexagesima secunda, quemadmodum commendatoria ejus est ad Venantium Lunensem episcopum libri VII epistola vicesima octava. In hac ultima Venantium adhortatur Gregorius, ut apud matrem Fidentiam causam agat Adeotatae, ut scilicet, quod innuitur, alimenta subsidiave [Col. 0960B] alia ei praestet, ut in habitu religioso se exhibere possit; sin minus sponte facere velit, Adeodatam in judicio tueatur, eamque in omnibus habeat commendatam.

71. Luna urbs in Tusciae Liguriaeque confinio ad Macram fluvium hodie excisa, in cujus locum Sarzana successit, quemadmodum Lunensis Vicem jam intravit Sarzanensis episcopus. Unus ex his venantius fuit, agnitus uti talis ab Ughello in Italia sua sacra (tom. I, col. 894): ad quem Gregorius papa, tanquam ad proprium Fidentiae, fortasseque et ejus filiae Adeodatae antistitem, officii excitatorias dedit praedictas litteras. Sed certum quoque est Adeodatam in Sicilia, in urbe scilicet Lilybetana (urbs episcopalis olim fuit Lilybaeum ad promontorium ejusdem nominis, nunc Marsala) monasterium fundasse, atque in eo abbatissam egisse. Id enim constat ex duabus aliis epistolis 63 et 64 ejusdem Gregorii, quarum prior ad Decium episcopum Lilybetanum, et altera ad Hilarium notarium inscripta legitur. Accedit [Col. 0960C] quod ad Adeodatam Gregorius ait (epist. 55, lib. VII) se commisisse causam Decii episcopi (cujusnam alius quam ejusdem Lilybetani?) Joanni episcopo et Leontio glorioso: qui mihi Joannes Syracusanus, aut alter Panormitanus est episcopus, et Leontius exconsul in Sicilia per hoc tempus jus dicens, ad quos frequentes sunt papae sanctissimi datae litterae. Abi nunc, et aures Liutprandi nugis praebe: »Adeodata virgo sanctissima Toletana, inquit (ad ann. 614, sive aera DCLII) monialis Benedictina floret, ad quam hodie S. Gregorius scripsit.« Simile credimus, quod de Dulcidio ait paulo inferius (aera DCLII sive anno 614). »Dulcidius diaconus Caesaraugustanus floret, quem S. Gregorius in epistolis mirum in modum commendat.« Nulla quidem ad Dulcidium Gregorii epistola; nec vacat utrumne aliqua de Dulcidio sit, quaerere.



CAPUT V.


[Col. 0960D] Liutprandus pro nostratibus venditat eos qui fama sanctitatis alibi claruere. Exemplum primum in S. Babyla martyre. Higuerae et Joannis Tamaii codices suspectissimi. Secundum in Raymundo Metellinensi pastore, qui Raymundus vere fuit ordinis Calatravensi institutor, Cisterciensis monachus. Tertium in Anacirardo Augiae-Divitis monacho. Quartum in Cornelio Proculo et Cornelio Basso, qui ex lapidibus inscriptis noti duntaxat sunt. Quintum in Genisio martyre. Arelatensi Genesio dicata, non alicui Hispano qui non fuit, videri omnia hujus nominis apud nos templa.

72. Taxabimus aliis adhuc hominis cupiditatem, in ascribendis Hispanorum sanctorum albo iis qui vere nostrates non sunt. Solet enim eos, quibus Hispani veteres locum aliquem dicavere sacrum, Hispaniae cives statim asserere, Babylas pontifex fuit Antiochenus et martyr die Januarii 24, Graecorum omnium patrum, nec semel Latinorum, monumentis celebratissimus; apud nonnullos tamen distinctus ab [Col. 0961A] altero Babyla ludimagistro: de quibus, ne actum agam, adiri Baronius et Bollandus hac die (24 Jan.) poterunt. Babylam certe pontificem S. Eulogius noster in his laudat (Memorialis sanctorum lib I) qui sponte martyrio se obtulerunt, quemadmodum et SS. Sebastianus, Thyrsus, Adrianus, Eulalia, et alii. Hunc, nec alium exstitisse Babylam Baronius contendit.

73. Sed cum novisset prope Odon oppidum agri Matritensis eremitoriolum de san Babilès nuncupatum exstare, gratum se oppidi hujus incolis facturum existimans si anxietate illa res quaerentium gestas Babylae Antiocheni, et alterius fortasse ludimagistri, abusus, postremum hunc, nothum a Baronio martyrem reputatum, vindicaret; notisque loci ac temporis modique martyrii illigatum assereret: his verbis imposuit, quidquid intimabitur, facile credituris (Chron. ad ann. 715): »Per haec tempora S. Babylas episcopus, Virinensis et Pampilonensis (utrobique enim praedicavit) animo videndi captivos et miseros Muzarabes Toletum venit et inde ad Odonem [Col. 0961B] oppidum, et prope in eremitoriolo (audisne?) pueros docet primas litteras; et venit cum duobus fratribus, qui fiunt eremitae, et postea omnes martyrium patiuntur.« Male editum fuit Virinensis, pro Iruniensis, quomodo appellatum fuisse aliquando Pampilonensem episcopum, ab Iruna vernaculae linguae appellatione, quae bona urbs sonat, certa res est [(208) 1Kb] . Julianus eamdem ludens fabulam (Chron. n. 413): »S. Babylas episcopus Pampilonensis capta Pampilone venit in Carpetaniam, et prope populum Odonem docet pueros; et cum illorum LXXX a Saracenis patitur martyrium 20 Octobris.«

74. Vellent ita factum, qui larvatis his auctoribus non minus quam Pythagorae auditores ejus deferre amant, ac duplici argumento pro Babyla hoc Hispano utuntur. Primum est [(209) 1Kb] sanctum Eulogium nostrum Memorialis sanctorum lib. I hunc inter eos laudasse, qui martyrio sponte se obtulerunt. Sed hoc plumbeum est telum; nam et Sebastianus, Adrianus [Col. 0961C] et Thyrsus exteri MM. una laudantur. Secundum est, cultum olim proprio ut vocant officio Babylam in Hispania, quod in Breviario Isidoriano legitur. At nos id quoque argumenti in contrarium torquemus; cum hymnus officii praedicti ad Antiochenum episcopum Babylam dirigatur, uti notavit Joannes adversus Thomam Tamaium (ibidem, pag. 275). Ait enim:

Formam exempli Babylas antistes, etc.
Et postea:

Hic vir virtute fidei munitus
Antiochenam rexerat arcem,
Sprevit profanum atriis a sanctis
   Numerianum.
Unde proclive est credere, huic, quem peculiari memoria Ecclesiae nostrae fasti dignati sunt, eremitorium istud, quo de locuti sumus, fuisse olim dicatum; frustraque alium nos quaerere nostrum civem, quem antiquitas ignoravit; nec si fuisset Antiocheno, idest [Col. 0961D] extero, postposuisset. Huic etiam sponte adjudicamus Ecclesiam de san Babil, juxta oppidum Sanguesa in regno Navarrae cujus meminit Garibaius lib. XXI Hist. Hispan., cap. 6.

75. Contendit tamen ut solet Joannes Tamaius uno partium studio, tertium Babylam apud nos fuisse, ab Antiocheno episcopo qui cum tribus, et ludimagistro ejusdem urbis qui cum octoginta quatuor pueris [Col. 0962A] mactatus fuit (quorum utriusque Menologium Graecorum quarta Septembris die meminit) diversum: eumdem tamen cum LXXX pueris martyrio impensum; profertque et hic manuscriptum suum codicem, atque ex eo hymnum, qui pro omnibus Liutprandi Julianique mendaciis fidejubet, versibus stribiligine sua verum auctorem suum prodentibus. Falsus quoque est Liutprandus in distinguendo, tanquam diversi fuerint loci, Pampitonem ab Iruna, si vera scribit Garibaius, Cantabricarum et Navarraearum originum callentissimus, lib. XXII cap. 16 et alibi. Nullam igitur, spero, fidem his nugis praestabunt qui semel animadverterint consilium hominis occasione sibi data sacrae alicujus aedis obscurae ambiguaeve nuncupationis, pro insinuandi fabulis suis pia impietate, ut sic dicam, turgentibus, abutendi.

76. Eodem ille confisus aequivoco nominis e duobus sanctis unum atque eumdem facere pro ludo habuit. Celebrantur nempe apud Bellovacensem Ecclesiam apostoli, ut vocant, sui atque primi episcopi S. Luciani, [Col. 0962B] qui cum S. Dionysio in Galliam venerat, octava die Januarii martyrium [(210) 1Kb] . Nunc non quaerimus quisnam Dionysius annuntiaverit Gallis, aut quo tempore, Christianum Evangelium. Quidquid enim sit, acta Luciani martyris ab Odone I, ejusdem urbis Bellovacensis praesule, ut fama est, sub Carolo Calvo scripta, dubitare non sinunt de ejusdem, cum agone, tum agonis sociis, nempe Maximiano (alias Messiano) et Juliano, de quibus accurate Bollandus in notis diei VIII Januarii; qui et XV. Septembris, et XVI Octobris factam fuisse horum trium sociorum corporum quamdam translationem ex veteribus mss. martyrologiis observat.

77. Diversus omnino est ab hoc Luciano Bellovacensi Lucianus martyr Vicensis Cataloniae urbis, qui cum Marciano sodali triumphavit in Decii persecutione. Quorum similiter acta germana, ut videtur, sinceraeque antiquitatis, ac solemnis tunc temporis formae in conscribendis hujusmodi religionis causis [Col. 0962C] consignata notis, in Vicensis ejusdem Ecclesiae breviario, et in antiquissimo libro Sanctorali, veteri gentis lingua, qua utuntur et Galli Provinciales, conscripto; et alia valde antiqua relatione in archivo Ecclesiae jam dictae conservata ad manum habuit, quae in historia sua Cataloniae Sanctorum (fol. 99) repraesentaret vir aeque doctus ac pius Antonius Vincentius Dominicus ordinis Praedicatorum, ex eoque Hieronymus Puiades in Chronico suo ejusdem principatus lib. IV, cap. 55.

78. Et tamen haud veritus fuit, tanquam omnes umbra essemus, haec Pseudo-Liutprandus effutire verba (ad aeram CMXL, ann. 902): »Sancti, Luciani pontificis et martyris, comitis sancti Dionysii Areopagitae, ossa Bellovaco ad urbem Vicensem translata sunt.« Eodem scilicet fallendi genio, quo gemellus ejus Pseudo-Dexter animabatur, cum scriptum reliquit ad annum 308: »Reliquiae sancti Luciani episcopi Vicum [(211) 1Kb] transferuntur;« sexcentis [Col. 0962D] tamen et amplius annis ante memoratam a Liutprando translationem. Hae sunt, quibus mendaces deprehenduntur, notae. Frequenter enim mentiri solet iniquitas sibi, de quo sacrae nos litterae admonent.

79. Neque contentus adnominationis hoc velamento abuti, absque ullo etiam nostrae gentis coelites ex alienarum gentium coelitibus facit, aut qui nusquam noti sunt, pro notis laudat. Paulum scilicet Jaccetanum [Col. 0963A] episcopum. »Memoria, inquit (ad aeram DCLI, ann. 613) S. Pauli episcopi Jaccetani, qui Romam dum visitat, cum aliis duobus sub Decio martyrium patitur sexto Idus Februarii.« Oculos nempe habuit ad hunc diem 8 Februarii in Martyrologio Romano, in quo Romae SS. martyrum Pauli, Lucii, et Cyriaci memoriam ex codice monasterii S. Cyriaci restituit Baronius. Quem Paulum Galesinus episcopum fuisse addidit. In Florentini antiquo Martyrologio »Romae« legitur: »Depositio S. Pauli episcopi.« Videsis ibi Florentinum, et in opere magno De actis sanctorum Bollandum. Qui omnes conqueruntur nusquam de loco episcopatus significari. Qua data porta ruit noster, et Jaccetanam urbem (Jaca nunc in Pyraeneis, et Aragoniae regno) tanquam ex cortina pronuntiavit.

80. Coelestinum, SS. Saturnini et Neapoli Romanorum martyrum socium, laudat Baronius, et Galesinus die 3 Maii. Alibi tacetur locus, nempe in Martyrologio Florentini, de quo plura hic in [Col. 0963B] Notis. Hunc fingit Pseudo-Liutprandus (ad aeram DCLX, ann. 622) in Hispania fuisse consularem, ejusque memoriam apud nos floruisse.

81. »Anacirardum, ait (ad aeram DCCCLXXXVIII, ann. 850), eremitam ex Germania venisse in Lusitaniam, et in ripa fluminis Tagi prope civitatem Scalabim sancte vixisse, reversumque ad Italiam, non longe a lacu Tigurino vulneribus confectum, et martyrizatum 4 Februarii.« Fingit hic se hujus rei haud conscium Higuera, et Anacirardum eumdem facit cum Lietphardo, cujus Molanus die 4 Februarii meminit; aut certe alterius quam Higuerae illa nota est huic loco affixa. Nam Liutprandi gemellus Julianus (in Chron. num. 436), parum mutato nomine Hancarardum vocat, atque eadem de illo refert, adjiciens singularia haec: »Manent aliqua vestigia adventus hujus sancti abbatis in Lusitaniam in oppidis ejusdem provinciae Ataugia et Meinardo.« Cujus observationis interpretationem [Col. 0963C] si quaerimus, Joannes Tamaius succurrit, Atouguia oppidum prope Scalabim, sive Santarem civitatem Tago adjacere: in quo subodoratus fuit Angiae majoris, sive Reichenaugiae, quod Germanice divitem insulam sonat, insignis monasterii, hoc vestigium nominis, quod insinuaverat falsus ille chronologus, atque item ait prope idem oppidum esse vallem de Bollardo dictam, hoc vocabulum vix distare a Meinardo subjungens, quod verum et vulgare magis sancti eremitae nomen fuit.

82. Sed relinquo libens non insanis lectoribus Tamaianam hanc conjectationem Alpinis frigidiorem nivibus dijudicandam. Plane hujus sancti Helvetici cremitae ac martyris Meinradi, aut Meginradi, monachi prius in Augiae-Divitis monasterio, deinde eremi Nigrae-Sylvae viginti sex annorum incolae, tandemque a duobus latronibus interfecti, supersunt acta anonymi auctoris, quem Bennonem, secundum hujus eremi incolam, non temere judicavit [Col. 0963D] Bollandus. Haec acta, cum Surius aliquantulum mutata, tum Christophorus Hartmannus in annalibus suis Einsidlensis S. Meinradi monasterii, quod in in eodem loco ejus martyrii postea fuit erectum; tum demum Bollandus nuper laudatus in Actis sanctorum Januarii die 21, publicavere. In quibus disertis verbis habemus notatum, eremitam nostrum priorem a se petitum juxta Tigurinum, seu Turicinum lacum, eremi locum septem annis habitasse; indeque interius per quatuor milliarium spatium [Col. 0964A] secessisse in aliam eremi vallem, in qua usque ad mortem solitarius vixit. Verba haec sunt (cap. 2 Vitae seu Actorum): »Ibi dum per septem annos superni regis militiam exegisset, multitudinem populi ad se venientis ferre non valens, mutavit locum; atque a praedicti laci littore quatuor millibus distantem reperit planitiem inter montes accessu valde difficilem. Ibi adjuvantibus viris religiosis, et maxime quadam abbatissa Heiluviga nomine, necessaria voti sui construxit habitacula, atque in eodem loco quod erat reliquum vitae permansit.« Quam sit hoc verosimilius migratione Liutprandiana et Julianaea Meinradi ad Lusitaniam, in qua tunc temporis Christiani Gallaeciae sive Oveti reges Alphonsus Castus, aut Ranimirus I, aut Ordonius I, qui aequales Meinrado vixere, cum Saracenis bellum gerebant, inter quos vix sperare potuit Christianus homo vitae quietae ac solitariae copiam, prudentes judicent.

83. Eadem temeritate quovis famae detrimento [Col. 0964B] coercenda, e priscis Romani ritus ac temporis ethnicorum inscriptionibus excitat Christianos et apostolicos viros, et martyres Toletanus fabulator. Nonne enim talia sunt, Cornelium Proculum, et Cornelium Bassum a discipulis S. Jacobi conversos pontifices martyresque factos celebrari Antiquariae in Baetica, quod in Liutprando legitur (ad aeram DCCXXIV, ann. 686)? In quo habitus fuit respectus ad inscriptionem duplicem, quarum alteram M. Cornelius Proculus Liviae Augustae, alteram Cornelius Bassus Caio Caesari pontifex uterque Caesarum, quomodo se appellant, dedicavere; quasque vel nunc gemini praeseferunt lapides Antiquariae urbis [Tamaius in notis hujus loci] [(212) 1Kb] .

84. Et cuinam alii noti sunt SS. Maria, Joseph, Victor, et Theodorus, Castri Octaviani in Catalonia MM. quorum ad annum 785 sive aeram DCCCXXIII, et Genesius Cordubae passus sub Nerone, cujus ad annum 668, sive aeram 706, Liutprandus mentionem [Col. 0964C] habet? Certe hunc secundum enixe admodum, propter frequentem Genesii martyris nuncupationem in Hispanis quibusdam Ecclesiis, non jure abrogata sive Arelatensis sive Romani Genesiorum memoria, Hispanum asserere civem et martyrem Higuera contendit. Nam et ad partes venit non semel, Julianus (in Chron. num. 376, et Adv. 149, 389, 481) laudata aede sacra Toletana Genisii martyris Cordubensis, a quo habemus Hispanum fuisse et militem legionarium in castello Nunetensi (Nuez, juxta Toletum, ad radicem montis de Altamira dicti); celebrarique ejus festum 20, sive, ut legendum est, die 25 Augusti; corpus autem ejus e Corduba Alarcurrim, indeque Toletum fuisse translatum.

85. Haec omnia in Adversariis (149 et 481). Quibus aperte hunc distinguit a Genesio alio Anastasii socio die 11 Octobris in Rutenio Hispaniae (Dexter Mantuae Carpetanorum ait ad annum 353) martyre. Cujus in Adv. 326 meminit. Atque idcirco non [Col. 0964D] debuit vir clarissimus D. Laurentius Ramirezius a Prato ad Franciscum Bivarium de Genesiis scribens, omnia haec Juliani testimonia de eodem Genesio accipere, differentiamque diei martyrii corrigere velle: de quo Bivarius in responsione eum admonuit, variationem Juliani ad conditionem Adversariorum quae tumultuarium observationum formam continent, rejiciens. Quidquid tamen is dicat de quatuor Genesiis, I. Arelatensi, II. Romano, III. Barcinone nato, Mantuaeque Carpetanorum caeso, [Col. 0965A] cujus acta profert, IV demum Cordubensi, de quo nunc agimus: certissimum haberi debet, non alteri quam I Arelatensi exceptori sive notario publice oblatum ab Hispanis cultum in dedicatione ecclesiarum fuisse. Quod maxime de Toletanae urbis ac territorii, quo Mantuo-Carpetana, seu Matritensis curia comprehenditur, sacris aedibus a Genesio martyre nuncupatis, fateri oportet. Ad Toletanorum enim res et usum praecipue spectare quidquid in Gothicos ecclesiastici ritus libros ab Isidoro Hispalensi Hispaniarum doctore vulgo appellatos, cum ab ipso, tum ab aliis Toletanis episcopis fuit conjectum; indeque desumendum antiquorum in solvendis sacris his officiis propositum, nemo inficiabitur.

86. Atqui non de alio quam de Genesio Arelatensi in Breviario et Missali Gothico ad vicesimum quintum Augusti diem fit mentio: ubi prostat officium proprium hujus martyris cum hymno, unde haec [Col. 0965B] ad rem nostram exscripsimus:


Genesius igitur ille juvenculus,
Civis eximius Arelatis oppidi,
[Col. 0966A] Aetatis peragens floscula primulae
   Injuncto paret ordini.

Exceptor igitur dum nitesceret,
Ac jussa tabulis publica scriberet,
Afflatus subito munere coelico,
   Quo vota cumulat pia.

Extemplo officium abnuit impium,
Et ceris renuit imprimere manum,
Coelestis cupiens effici accola
   Vita, votisque, moribus, etc.

Et putasne ad alterum olim directum cultus solemnis officium, alteri autem Genesio dicata fuisse sacra templa, non Matriti tantum, Toletique, aut Cordubae; sed et Hispali, et Salmanticae, ac forsan alibi? Credant Bivarius, Ramirezius, Tamaius (qui carmen quoddam Cypriani sui Cordubensis hypobolimaei adducit), Argaiziusque superstitiose his falsis historiae numinibus assurgentes; non caeteri, quibus intimatum jam saepius fuit devitare hos scopulos, [Col. 0966B] quibus jam fere universae antiquitatum nostrarum auctoritas navem allisimus.




[Col. 0965]
PROLOGUS P. HIERONYMI DE LA HIGUERA IN CHRONICON LIUTPRANDI.
(Apud Reuberum, Collect. vet. script. Antwerp. 1640.)

[Col. 0965C] Ex libro Gothico ex bibliotheca Fuldensi detracto, Wormatiamque allato, exemptum est Chronicon Eutrandi, vel Luitprandi, Toletani quondam subdiaconi, levitae vero Ticinensis. De quo quid auctores dicant, primo dixerim. Meminit ejus Onuphrius Panvinius in principio Chronici ecclesiastici, et in ipso Chronico anno 959 his verbis: »Vitichindus monachus Corviensis, et Luitprandus Ticinensis, historici;« dominus Didacus Hurtado de Mendoca in Memoriali; P. Joannes Mariana; cardinalis Robertus Bellarminus; Caesar Baronius in Annalibus ecclesiasticis; et Trithemius De scriptoribus ecclesiasticis in hunc modum: »Eutrandus, vel Luitprandus [(213) 1Kb] Ecclesiae Ticinensis diaconus, ex Papia civitate oriundus, Berengarii regis Italiae quondam scriba et secretarius, vir in saecularibus litteris satis eruditus, et divinarum Scripturarum non ignarus, ingenio acer et vehemens, Graeco et Latino sermone peritus, et non minus carmine excellens quam prosa, fertur [Col. 0965D] nonnulla praeclara scripsisse opuscula, quibus nomen suum notificavit. A Berengario rege Italia pulsus, venit in Germaniam; apud Francofordiam positus, scripsit insigne opus, historiam sui temporis, et tyrannidem ipsius Berengarii continens. Quod, quasi pro vicissitudine injuriarum ab eo perceptarum, praenotavit Antapodosim, id est, Retaliationem, libro septimo. Regnantibus, imo saevientibus de aliis, vidi nihil. Scripsit praefatum volumen ad Regimundum Illiberitanae Hispaniarum Ecclesiae episcopum, in quo aliquando carmine utitur, aliquando Graeco sermone, multa de Germanorum gestis interserens. Claruit sub Otthone imperatore anno Domini 950.« Nota legendum pro Regimundum, Tractemundum. Erratum est et in Historia, Raimundum, pro Tractemundum. [Col. 0966C] Meminit et ejus Julianus subdiaconus Toletanus in lib. De ordine archiepiscoporum, in hunc modum: »Anno 946 Bonitus Toletanus episcopus annis duobus sub hoc floruit Eutrandus sive Luitprandus, diaconus Ticinensis, Toletanus subdiaconus, et Tractemundus presbyter, post episcopus Illiberitanus, ab eodem Bonito missus;« vir doctus, cujus etiam testimonio graves auctores utuntur libenter; et in his Gabriel Vazquez, in libro De adoratione imaginum; quem cum tanta eruditione quam admiratione doctissimorum, et magna laude egregiae Universitatis Lovaniensis, ante decem plus minus annos, in lucem dedit. Sed quid moramur in recensendis auctoribus? nullus ipso melius suis se coloribus exprimit. Sic ille in principio Historiae in epistola: »Reverendo totiusque sanctitatis pleno domino Raimundo, Liberitanae [lege Tractemundo Illiberitanae] Ecclesiae episcopo, Luitprandus Ticinensis Ecclesiae, suis non meritis, levites, salutem. [Col. 0966D] Biennio ingenii parvitate petitionem tuam, Pater charissime, distuli, qua totius Europae me imperatorum regumque facta, sicut is, qui non auditu dubius, sed visione certus, ponere compellebas. Hae siquidem res animum deterruere meum, ne id inciperem, [forte, susciperem] copia (cujus sum penitus expers) dicendi, et detractorum invidia. Qui supercilio tumentes, lectionis desides, ac (secundum eruditi viri Boetii sententiam) philosophiae vestis particulam habentes, totamque se habere putantes, haec mihi sunt insultantes dicturi: Tanta majores nostri scriptitarunt, ut multo amplius lectores quam lectiones deficiant; illudque comicum garrient: Nihil dicitur quod non fuerit dictum prius. Quorum latratibus haec respondeo, quod philosophi, more [Col. 0967A] hydropicorum (qui quo amplius bibunt, eo ardentius sitiunt) quo saepius legunt, eo avidius nova quaeque perquirunt. Qui si perplexa facundi Tullii lectione fatigantur, apertis saltem naeniis animentur. Nam, ni fallor, sicut oculorum obtutus, nisi alicujus interpositione substantiae solis radiis reverberatus, obtunditur, ne pure, ut est, videatur: ita mens academicorum, peripateticorum stoicorumque doctrinarum jugi meditatione infirmatur, si non aut utili comoediarum risu, aut heroum delectabili historia refocillatur. Quod si priscorum ritus exsecrabilis paganorum, non solum, inquam, non proficuus, verum auditu ipso non parum nocuus, Thronus [al. Tonus] memorandus inscribitur; quid istorum imperatorum facta, Julii, Pompeii, Annibalis, fratrisque ejus Asdrubalis, ac Scipionis Africani, insignium imperatorum laudibus coaequanda, silebuntur? cum praesertim insit iis Domini nostri Jesu Christi, dum sancte vixerint, bonitas recitanda; dum quid deliquerint, salubris ab eodem correctio memoranda. [Col. 0967B] Nec moveat quempiam, si enervatorum facta regum, principumve effeminatorum, huic libello inseruero. Una est enim justa omnipotentis Dei, Patris scilicet, Filiique, et Spiritus sancti virtus; quae hos juste suis pro sceleribus comprimit, illos meritis dignis extollit. Haec, inquam, est vera Domini nostri Jesu Christi sanctis facta promissio: Observa, et audi vocem meam, et inimicus ero inimicis tuis; et affligentes te affligam, et praecedet te angelus meus (Exod. [Col. 0968A] XXIII 21-23). Per Salomonis quoque os Sapientia, quae est Christus, clamat: Pugnabit pro eo orbis terrarum contra insensatos. (Sap. V, 21). Quod quotidie etiam qui stertit, animadvertit.« Postea idem auctor loquitur primo capite hujus operis, quasi non ignarus rerum Hispanicarum: »Quemadmodum, inquit, tuam, Pater, prudentiam minime latere reor, imo melius scire, sicut ab ipsis, qui vestri sunt tributarii regis Abderahamenis, potestis conjicere.« Narrat enim ibi, quod viginti Saraceni venerunt de Hispania in navicula, et invaserunt oppidulum quoddam forte, nomine »Fraxinetum«, in confiniis Provinciae et Italiae; et venientibus ex Hispania centum Mauris, illorum auxilio ibi remanserunt. Et lib. V, cap. 3, idem asserit: »Hoc in tempore rex Hugo, datis decem nummorum modiis, pacem cum Hungaris fecit; quos ab Italia acceptis obsidibus expulit, atque in Hispaniam dato eis praeduce direxit. Quod vero et ad Hispaniam et ad civitatem ipsam, [Col. 0968B] in qua rex morabatur, Cordubam non venerint, haec causa fuit: quoniam triduo per inaquosam et asperam viam ducti, cum timerent se siti perituros, praeduce sibi ab Hugone concesso morte tenus vulnerato, celeriori cursu reversi sunt.« Cardinalis Cusanus in opere, quod De concordia catholica ad concilium Basileense scripsit, citat Luitprandum tanquam auctorem gravem, et maxime verum. Sed haec instar prooemii sufficiant; jam ad rem ipsam.




[Col. 0967]
CHRONICON LIUTPRANDI TICINENSIS DIACONI, TOLETANI VERO SUBDIACONI, AD TRACTEMUNDUM [AL., REGIMUNDUM] EPISCOPUM ILLIBERITANUM. [1Kb]



[PRAEFATIO.]





Epistola Tractemundi [al., Regimundi] episcopi Illiberitani in Hispania ad Luitprandum diaconum Ticinensem et Toletanum subdiaconum.
[Col. 0967C]

Sancto et amabili filio LUITPRANDO, olim Ecclesiae Toletanae subdiacono, Ticinensis vero levitae, TRACTEMUNDUS Ecclesiae Illiberitanae peccator episcopus, [Col. 0968C] salutem in Domino nostro Jesu Christo.

Lectis tuis litteris, fili charissime, magna consolatione suffusus sum, sciens te recte valere, ac in Germaniae longa peregrinatione, in patientiae perutili exercitatione valde proficere. Etenim vita nostra militia est [(214) 95Kb] , a multis quidem retro temporibus [Col. 0969A] gravis et difficilis, et innumeris periculis incommodisque inexcogitabilibus exposita, donec ad littus optatissimae patriae pervenire Dominus nobis concedat. Quod autem desideras scire de me, sic habeto: nos versari in isto oppido Granatensi Illiberitanae nostrae civitati proximo [(215) 1Kb] , inter fideles Muzarabes, qui cum improbis Saracenis (utcunque possumus) conflictantes, quotidie morimur; sed gratias Deo Patri, et Domino nostro Jesu Christo, ejus Filio, qui dat ferre posse, et inter tot adversa fidem catholicam viriliter confiteri. Quotidie crebro pro meis omnibus ovibus oro; diebus Dominicis ad patientiam constantiamque eos exhortor; aliquando legi facio epistolam S. pontificis Adriani papae, quam de hoc argumento ad Egilonem praedecessorem meum [Col. 0969B] sanctae memoriae pontificem misit, quae in Tabulario nostrae Ecclesiae reverenter servatur, sicut aliorum Romanorum pontificum, et diptychon sacrum et episcoporum hujus Ecclesiae; quae Caecilium habuit primum pastorem, S. Jacobi, cum venit in Hispaniam Jerosolymis, individuum comitem; jugisque memoria sanctorum martyrum, qui in persecutionibus Ecclesiae pro fide catholica constanter passi sunt; nec desunt, quos Saraceni mactatos, et in occisione gladii necatos ad coelos transmittunt in dies. Ora pro me, fili charissime. Gratanter accepi librum tuum, id est, rerum gestarum in Europa Historiam, et praeterea Antapodosin tuam carmine prosaque contextam, ut fecit olim sapiens Boetius in libro De consolatione philosophica. Quem librum [Col. 0969C] Boetii Severini (memini) diligenter nos duo percurrimus Toleti, cum ego presbyter essem, tuque subdiaconus illius sanctae Ecclesiae Toletanae: quae semper vera fuit filia primogenita Ecclesiae sanctae Romanensis, et cum patriarchalibus, post Romanensem, merito comparanda: cujus pastor, totius est Hispaniae primas et patriarcha. Plane libri, quos misisti, crebram sapiunt lucernam, et tuum felix redolent ingenium. Heu! scito nos maxima rerum omnium necessariarum commoditate destitui; nam [Col. 0970A] aegre sustentamus vitam in hac flebili duraque captivitate, nedum, ut liceat nobis aliunde magnam librorum importare supellectilem. Quapropter, fili charissime, obsecro te, et per nostram veterem amicitiam impense obtestor, ut vitam S. Jacobi Hispani, in Piceno sancte mortui primo Novembris, et Metasthenis Persae librum De Monarchiis, ubi in Persarum ponit Darium, Cyrum, Cambysem et Artaxerxem, post alterum Darium Longimanum, et sicubi in Germaniae bibliothecis delitent Dextri Marcique Maximi scripta in membranis chronica, quae nusquam in Hispaniis reperire potui, exscripta ad me quamprimum mittas, et de tuo addas ab anno 612, ubi finivit Maximus, usque ad tua tempora, hoc est, ad annum 960. Multum fortassis te [Col. 0970B] onero, sed tibi perfacile erit hoc officium, mihi certe jucundum, ne dicam amori in te meo pene debitum. Vale, fili charissime, et pro hoc sene prolixius Deum ora.



Responsio Luitprandi [(216) 1Kb] .

Admodum reverendo, et totius sanctitatis pleno TRACTEMUNDO [al., REGIMUNDO] episcopo Illiberitano in Hispania, LUITPRANDUS, non meis meritis Ecclesiae Ticinensis levites, salutem, et omnimodam observationem.

Gratum mihi fuit, beatissime papa ac domine multum observande, quod Antapodosis nostra, in qua nunc carmine nunc prosa ludo, tandem ad manus tuas pervenerit; nec minus meo sedit animo [(217) 2Kb] , quod meam rerum gestarum in Europa Historiam [Col. 0970C] perlegeris. Quae mihi quodam modo placere incipiunt, cum tibi viro recto doctoque quodam modo probari video, sequererque tuam in ea parte sententiam, nisi scirem amorem interdum caecutire; quanquam, quod de tam caeco judicio liberem, faciunt integritas vitae tuae et amor veri, qui semper tuis intimis sensibus ab adolescentia haesit. Postremo non minus jucundum mihi fuit, quod modo jubes, ut in Fuldensis monasterii bibliotheca (ubi nunc exsul bibliothecarius immoror) quaeram tibi [Col. 0971A] Chronicon Dextri, quod Marcus Maximus monachus Benedictinus, postea episcopus Caesaraugustanus, prosecutus est. Et insuper obnixe petis, ut ad nostra tempora seriem annorum perducam: nam dicis maxima vos laborare quorumdam librorum penuria. Etenim inter barbaros et inhumanos Saracenos copia non suppetit rerum ad vitam transigendam necessariarum, nedum ut habeatis locupletem librorum supellectilem. Dolui quidem vicem tuam, reverendissime Pater, quod adeo dure vitam exigas in hac urbe Baeticae non infima: nec enim ita duriter, sed paulo mollius [al., melius] agebamus, cum Toleti quondam conviximus. Leniebat enim feroces barbarorum animos, hinc praesulum Toletanorum singularis auctoritas, illinc vero mirabilis bonitas et [Col. 0971B] patientia. Auctoritas, ut tu bene nosti, partim amplitudinis antiquae adhuc remanente nitore, partim quod ea niteretur favore praesidioque regum Ovetensium catholicorum, qui litteris crebris commendabant regibus Toleti rem, auctoritatem, bonamque tractationem, cum fidelium omnium, tum maxime Toletanorum antistitum: eratque hoc, ut bene nosti, velut quoddam frenum, ne, quod liberet illis, omnino licere putarent. Quod non accidit episcopis in Baetica constitutis, quibus omnibus potentissimus imperator praesidet. Sed soleris te, Pater optime, in tantis angustiis constitutum, sicut bonus pastor [Col. 0972A] ovibus tuis es solatio et auxilio, qui quotidie mortem libenter subis, illarum causa. Fac, obsecro, ut libros hos conciliorum, et epistolarum decretalium, et nomina sanctorum martyrum Hispanorum, ad sanctissimum pontificem, re nomineque vere servum Dei, transmittas. Porro chronicon, quod petis, in hujus bibliothecae reperi vetusta membrana descriptum; adjecique, ut jussum est abs te, annorum seriem ad haec usque tempora, id est ad annum 960. Et gratulor mihi, quod, cum Toleto (ubi, sub sanctissimo praesule Toletano Bonito [(218) 1Kb] , subdiaconus fui) in Italiam proficiscerer, aliquot historiae libros mecum asportavi, in quibus ordine erat series collecta multorum Hispaniae episcoporum: quos et in hac bibliotheca reperi, jussu, credo, sancti Caroli [Col. 0972B] Magni imperatoris ex Hispania allatos, quos, ut aiunt, illi obtulerat sanctissimus Elipandus archiepiscopus Toletanus, postquam illum erroris sui de adoptione Christi serio et vere poenituit [(219) 4Kb] . Ad quod manifestandum, concilium episcoporum suffraganeorum et abbatum collegit; et coram omnibus abjurato publice errore, fidem sanctae Romanae Ecclesiae confessus est, ut tu melius nosti. Igitur feci quod jussisti, beatissime Pater; an voto conatus responderit, tu videbis qui jussisti; et servum hunc exsulem in oratione Deo commenda. Vale.

Incipiam tamen ab anno 606 aera 644, et ordinem [Col. 0973A] in scribendo sequar, quem secutus est M. Maximus; hinc per aeras, Hispanorum more; illinc vero per annos Christi (nihil de consulibus, aut de egiris [Col. 0974A] Maurorum) producamque hoc nostram Chronicon usque ad annum 960. Post etiam misi haec Heromo episcopo Bracharensi.



CHRONICON LUITPRANDI.
[Col. 0973]


AERA DCXLIV. ANN. CHRISTI DCVI.

1. [1Kb] Toleti nascitur S. Ildefonsus praeclarissimis parentibus, in domo Stephani et Luciae, 18 die Decembr., in domo quae nunc Toletanorum Muzarabum nobilium; ille vero postea fuit Toletanus archiepiscopus.

2. Floret Metis S. Rufus, patruus sancti Adelphi, antea abbatis Agalliensis, et archiepiscopi Toletani, post, episcopi Metensis: qui patruo Rufo vir sanctus successit.



DCXLV. DCVII.

3. [12Kb] Mahumetus virus erroris sui fundens per Hispanias, Cordubae, Hispali, Toleti coepit seminare: ab Aurasio Toletano archiepiscopo Toleto pellitur: catholicique doctores verbo scriptoque nefarium errorem persequuntur.



DCXLVI. DCVIII.
[Col. 0975]

4. [1Kb] Theodoricus, Mediomatricum rex, Hermembergam sponsam suam intactam Wicterico regi Wisigothorum patri remittit cum muneribus; quod pater aegre fert.



DCXLVII. DCIX.

5. [1Kb] Fl. Claudius, S. Masonae, episcopi Emeritensis ex sorore filius [leg. nepos], et Claudii Emeritensis viri clarissimi, floret.

6. [1Kb] Ad Segontiam Celtiberorum urbem Wicterici regis duces cum Romanis congressi, eos omnino praelio fundunt.



DCXLVIII. DCX.

7. [1Kb] Gregorii papae Magni tempore Isidorus Romam petit; et honorifice susceptus a Romano pontifice, reversus domum in pretio est.

8. [7Kb] Mortuo Wicterico succedit Gundemarus; ab Aurasio Toletano (ut olim imperatores Graeci a patriarchis Constantinopolitanis) inungitur in aede sanctorum Petri et Pauli Toleti.

[Col. 0977] 9. [1Kb] Rex catholicus Gundemarus Toleti jubet concilium contrahi: contrahit autem Aurasius.

10. Dignitas patriarchalis Toletanae sedis imminuta, pristinae dignitati restituitur, ut ad ejus obedientiam rediret Carthaginensis provincia, in quam tota Carthaginensis et Toletana fuerat divisa.



DCXLIX. DCXI.

11. [1Kb] Adeodata virgo sanctissima, Toletana, monialis Benedictina, floret; ad quam olim S. Gregorius scripsit.



DCL. DCXII.

12. [1Kb] Gundemaro succedit in solio regni Gothici Sisebutus, vir doctus et pius, et in rebus gerendis satis expertus.



DCLI. DCXIII.

13. Bonifacio papae succedit in sede Petri papa Deusdedit.

14. Memoria est S. Pauli episcopi Jaccetani, qui Romam dum visitat, cum aliis duobus sub Decio martyrium patitur sexto Idus Februarii.

15. Floret memoria Mediolani S. Anatalonis episcopi, discipuli S. Barnabae.

16. [1Kb] Mortuo Aurasio, sanctissimo doctissimoque pontifici, succedit in sede Toletana S. Helladius, vir eximius; et prius monachus Benedictinus: aetate jam ingravescente, ad superos evocatur.



DCLII. DCXIV.

17. [1Kb] Dulcidius diaconus Caesaraugustanus floret, quem S. Gregorius in epistolis mirum in modum commendat.



DCLIII. DCXV.

18. [1Kb] Vincentius, Carthaginis Spartariae episcopus, moritur.

19. [1Kb] Toletani celebrem mentionem habent S. Vincentii episcopi et martyris, qui praedicat Meviae.

20. Murila, episcopus Valentinus, attulit ex Gallia corpus S. Vincentii levitae, martyris Aginnensis, Valentiam.

21. [1Kb] Mahumetus pseudopropheta Cordubae praedicat.



DCLIV. DCXVI.

22. Marcus Maximus, Caesaraugustanus episcopus, ex ordine sancti Benedicti, scriptor Chronicorum, eximius concionator, vir pius et doctus, qui vitam S. Benedicti scripsit carmine, et multa prosa et versu, sancte moritur.

23. Joannes exarchus populari tumultu perimitur.

24. [1Kb] Extruso per vim Isidoro episcopo Hispalensi, viro doctissimo sanctissimoque, Gordianus in sede [Col. 0979] Hispalensi per vim intruditur: S. Isidorus Malacae exsulat, papa Deusdedit scribit epistolam ad Gordianum intrusum.



DCLV. DCXVII.

25. Deusdedit hoc anno moritur: succedit Bonifacius.



DCLVI. DCXVIII.

26. Opera Sisebuti regis Wisegothorum catholici, sedes Hispalensis S. Isidoro amico suo cum honore restituitur.

27. [10Kb] Assota civitas in Contestanis, et in confinio Bastetaniae, quae quondam sedes episcopalis fuit destruitur.

28. [1Kb] Illici sancta Corona virgo Benedictina floret.



DCLVII. DCXIX.
[Col. 0981]

29. Mahumetus libros erroris sui in Arabia vulgat.



DCLVIII. DCXX.

30. [1Kb] Mortuo Sisebuto rege Wisegothorum catholico, die octava Novembris, suffectus est illi Suintila.

31. [1Kb] Isidorus Hispalensis episcopus secundo concilio Hispali collecto praeest, sub cujus disciplina multum Ildefonsus proficit.



DCLIX. DCXXI.

32. Bonifacium papam sequitur in sede Petri Honorius.

33. [2Kb] Ad Fauces Hispaniae in Lusitania, vulgo Gargantalaolla, Magnus cognomento, Joannes abbas floret.



DCLX. DCXXII.

34. [1Kb] Marcus Maximus, monachus prius Benedictinus, et post episcopus Caesaraugustanus, celebris post mortem habetur.

35. Mire floruit S. Coelestinus, vir in Hispania consularis, martyr sub Juliano, Romae in carcere mense Maio mortuus cum aliis.

36. S. Leander, viso Constantinopoli templo S. Thyrsi, fecit aliud Toleti.



DCLXI. DCXXIII.

37. Exacto Adalbaldo exarcho Ravennate, regnat in Italia Ariobaldus primus rex Longobardorum.

38. [41Kb] Sedes Assotana Bigastrum, quae Murcia est, transfertur.



DCLXII. DCXXIV.
[Col. 0985]

39. [1Kb] Moritur in praelio Heraclius imperator Romanus.

40. [1Kb] Reversus Hispali Ildefonsus Toletum; eum archidiaconum suum Helladius facere volebat. Ille vero cedens saeculo, vitam agit in monasterio Agaliensi, quod in suburbio Toleti est (ut nosti) septentrionem versus [Col. 0987] non procul a Tago flumine, et a Praetoriensi templo S. Leocadiae extra muros in planitie; quod ego, dum Toleti fui, frequenter invisi. Et etiam alterum, Agalliensis hujus coloniam ad pagum Buralganiam [leg. Benalfaviam] a Mauris dictum, plusquam tria milliaria a Toleto distans. Sed in priori (quod non procul ab eremiterio S. Susannae prope Tagum fuit) S. Ildefonsus vitam egit; quod, ut dixi, saepius invisi, cum fui subdiaconus Toleti sub Bonito I hujus nominis Toletano archiepiscopo, prius abbate Agaliensi.

41. [1Kb] Tonantius, episcopus Palentinus, vir sanctus, moritur.



DCLXIII. DCXXV.

42. [1Kb] S. Helladius, episcopus Toletanus, vitae sanctimonia et eleemosynarum in pauperes misericordia clarus habetur.



DCLXIV. DCXXVI.

43. Primogenius patriarcha Gradensis floret multum.



DCLXVII. DCXXIX.

44. Imperator Heraclius, repetita cruce, ex Perside in sanctam urbem Jerosolymitanam triumphans intrat.



DCLXIX. DCXXXI.

45. [11Kb] Protasius, episcopus Ambraciensis in Lusitania, prope Laconimurgum mirificis floret virtutibus.



DCLXX. DCXXXII.

46. [3Kb] Prima die Maii moritur sancte compositeque Toleti Arthuagus, monachus Augustinianus, Scislae Toletanae.

47. [1Kb] Hoc tempore floret Orosius, episcopus Elborensis, in Carpetania.

48. [6Kb] Justus, diaconus saecularis S. Helladii episcopi Toletani, Hispaniarum primatis (ut caeteri fuerant, [Col. 0989] a S. Elpidio, Juliano, Saturnino, M. Marcello Eugenio) eidem sancto pontifici molestus ludibriis, dicteriis, et malo linguae, infelicissimo genere mortis malam vitam finivit, episcopus Gallus.

49. [2Kb] Hoc anno die 18 mensis Februarii sanctissimus pontifex, Toletanus Helladius, grandaevus, sancte decedit.

50. Fides Christi a discipulis S. Jacobi primo centenario praedicata, Canariae crescit. Patitur S. Avitus in Canaria, et in insulis adhuc durat.

51. Eligitur praesul Toletanus S. Justus, monachus Benedictinus, ex monasterio Agaliensi, rector patrimonii; hic longe alius a saeculari. Qui vir sanctus, pius, innocens et optimis moribus instructus, praeest tres annos suis monachis.

52. [1Kb] Sub hoc praeside Justo, rege Wisegothorum Sisenando, coacta est IV synodus Toletana, 62 episcoporum virorum excellentium gravitate, litteris et moribus; praefuit S. Isidorus.



DCLXXII. DCXXXIV.
[Col. 0991]

53. Honorius papa obiit III Idus Octobris; sedit in Petri sede annum unum, menses septem, dies vero octodecim.



DCLXXIII. DCXXXV.

54. Alexandria et Aegyptus a Saracenis [al, a Saracenorum duce] dure captae.

55. [2Kb] Justus, archiepiscopus Toletanus, monachus Benedictinus, vir magnae religionis, sancte moritur tertia die Septembris.

56. [1Kb] Sisenandus, rex Wisegothorum catholicus, moritur Toleti 22 Septembris; sepelitur in aede S. Leocadiae praetoriensi.

57. [1Kb] Cintila eligitur in locum Sisenandi, sub finem mensis Septembris; vir acer, et armorum exercitatione strenuus.

58. [3Kb] Eligitur Eugenius in locum Justi, Toletani archiepiscopi.

59. [1Kb] Eugenius die vicesima quinta Octobris consecrat, inungit et coronat regem Cintilam [al., Chintilanem, ex ms.] in praesentia multorum episcoporum et aulicorum, in aede S. Leocadiae urbanae.



DCLXXIV. DCXXXVI.

60. [3Kb] Kalend. Decembr. habita, est V synodus Toletana in basilica S. Leocadiae confessoris, anno primo serenissimi regis Wisegothorum Flavii Cintilanis.

[Col. 0993] 61. [1Kb] Floret Toleti archipresbyter Verecundus, cujus meminit S. Isidorus. Fuit postea idem episcopus Africanus.

62. [4Kb] Festum S. Jacobi, filii Zebedaei, hoc anno per Hispanias celebrius agitur, quam multis retro saeculis.

63. [1Kb] B. Bonifacius, episcopus Cauriensis, Toleti moritur. In aede S. Justae a B. Eugenio honorifice sepelitur.



DCLXXVI. DCXXXVIII.

64. [1Kb] Hoc anno sub eodem pontifice, secundo anno regis Cintilanis V Idus Januarii, in aede S. Leocadiae praetoriensis, collegit rex conventum aulicorum suorum.

65. [1Kb] S. Isidorus, qui jam obierat die 4 Aprilis anno Domini 635 multis miraculis et gloria refulget.



DCLXXVII. DCXXXIX.
[Col. 0995]

66. Honorio Romano pontifici succedit Severinus; Severino vero Joannes IV, qui hoc anno moritur, Idibus Octobris.

67. Vacat sedes annum unum, menses tredecim, dies septem.

68. S. Fara, virgo Benedictina, fugiens patrem, Tudem venit. Ab episcopo Tudensi Anastasio aedificatur monasterium. Moritur anno 650 [al., 657].



DCLXXVIII. DCXL.

69. [1Kb] Hoc anno, vigesima sexta mensis Junii, moritur Cintila rex.

70. [4Kb] Succedit Flavius Tulga in regno Gothorum; regnat annos duos, menses quatuor; eligitur die S. Jacobi, patroni Hispaniarum; et eodem die ab Eugenio Toletano consecratur, inungitur, et coronatur in aede S. Mariae Toleti.

71. [1Kb] Hoc anno Justus, Helladii diaconus, propter linguae petulantiam, et morum incontinentiam, a suis clericis (factus episcopus nescio cujus civitatis) in lectulo laqueo suffocatur. Sunt qui suspicentur hunc episcopum fuisse Accitanae civitatis, qui interfuit concilio Toletano. Sunt qui alium omnino ab hoc, et admodum diversum, putent. Omnes quidem consentiunt non fuisse hunc Toletanum pontificem.



DCLXXX. DCXLII.

72. [1Kb] Hoc anno Heraclius imperator, qui crucem Domini restituit ereptam a manibus Persarum, mense Maio moritur.

73. Theodorus, Theodori filius, Jerosolymites, Graecus natione, sedet in sede Petri post Joannem IV; sedet annos 6, menses 5.

74. [2Kb] Hoc anno 14 Octobris moritur rex Tulga; Cindasuinthus rex Gothorum eligitur, et in die SS. ducentorum [Col. 0997] martyrum coronatur ab Eugenio in aede S. Petri praetoriensi, praesentibus episcopis et palatinis. In regno Gothorum regnat annos 6, menses 7 [al. 9] solus cum filiis aliquot.

75. [1Kb] Fridenandus [al., Eufridius diaconus, innixus favore regis Cindasuinthi, invadens honorem presbyterii, et quaedam praedia S. Ecclesiae Toletanae attributa, fit illorum dominus: qui divinitus punitus est, ut Gerontius presbyter, male tractaverat Justum episcopum Toletanum, ut Justus non monachus, sed diaconus Toletanus saecularis, indignis modis tractaverat S. Helladium.



DCLXXXI. DCXLIII.

76. In sede Constantinopolitana ponitur Paulus haereticus.



DCLXXXII. DCXLIV.

77. Synodus Romana contra Paulum patriarcham Constantinopolitanum haereticum contrahitur, et synodi tres Africanae collectae contra haereticos Monothelitas.



DCLXXXIV. DCXLVI.

78. [1Kb] Ineunte anno 5 regis Cindasuinthi, die 27 Martii, moritur S. Braulius, episcopus Caesaraugustanus, vir eximiae doctrinae et sanctitatis, et de clarissima Gothorum stirpe. Et XV Kalend. Novemb. cogitur Toleti septima synodus; concurrunt episcopi et vicarii 39.



DCLXXXV. DCXLVII.

79. [1Kb] Prima Julii moritur Toleti S. Eugenius II, vir sanctus; sepelitur in aede S. Leocadiae martyris.

80. [5Kb] Moritur Verecundus, monachus Benedictinus, S. Eugenii diaconus.

[Col. 0999] 81. [139Kb] Usus erat episcopis mitrae qua cum petalo [leg. petaso] usi sunt omnes Apostoli.

82. Verecundus episcopus Uticensis in Africa, vir magnus ingenio et piis editis libris, moritur.



DCLXXXVI DCXLVIII.

83. Martinus, Fabricii filius, Tudertinus, postmodum martyr, sedet annos sex, menses quatuor, dies septem. Succedit Theodoro.



DCLXXXVII. DCXLIX

84. S. Eugenius III litteris et sanctimonia Toleti floret; qui post rexit patriarchalem sedem Toletanam.

85. [6Kb] Synodus Hispalensis contra Monothelitas.

[Col. 1001] 86. S. Eugenio II Toletano pontifici mortuo Toleti, mense Martio, anno 649, succedit Eugenius III hujus nominis, in sede Toletana, vir sanctus et doctus.



DCXCI. DCLIII.

87. [12Kb] Eodem anno, die 16 mensis Octobris, moritur Cindasuinthus, rex Wisegothorum. Succedit illi Recesuinthus filius, qui ab Eugenio episcopo Toletano, Toleti in aede S. Mariae, quae vulgo voce Arabica Alficensis nominatur, vel Inferior, coronatur et inungitur.
[Col. 1003] [Figure: [Figura] 16Kb]

Abriendo los Monges de Nuestra SENORA de la Antigua de la Ciudad de Abila el Anno de mil i seiscientos, i treinta, los cimientos para una Capilla que haçian en su Iglesia al lado del Evangelio, en el sitio que Antiguamente dicen estaba otra dedicada a S. ANDRES, se hallaron algunos Sepulcros Antiquissimos: i en uno d'ellos un Cuerpo con una Lamina de plomo, de la forma, i con las letras que en esta vanesculpidas. Tienese por cierto ser Iglesia de tiempo de S. SEGUNDO, primer Obispo de Abila, Discipulo de Sant IAGO, hecho el computo de los Annos, i que en la era de DCCXVI, que es el Anno DCLXXVIII se llamaba S. MARIA de la Antigua, despues sedio a los Monges Benitos, que en el Anno de MDCXXX, la poseen, tienen en ella un Priorato sugeto a N. SENORA de Valbanera, aviendo sido antes de la Perdida de Espana Abadia: i tenido en Abila otros quatro Monasterios de su Orden. En otros Sepulcros se hallan Espuelas i Evillas, i piecas de Armas como las talladas, de donde consta que eran Nobles los que se enterraban alli, como tambien se diçe en la Lamina, Hallose una moneda que casi no se divisan sus lineas, i letras sacose loque se pudo conocer en ella.

[Col. 1005] 88. Fl. Rodoaldus, Rotarii filius, secundus Longobardorum rex, regnat annis quinque; missus est ad Hispanias.

89. [1Kb] Synodus Romae collecta contra haereticos Monothelitas.

90. [1Kb] Martinus papa martyrio coronatur pridie Idus Novembr

91. [1Kb] Hoc anno collecta est sub Eugenio III Toletano pontifice, synodus VIII Toletana, anno 5 Recesuinthi.



DCXCII. DCLIV.

92. Fl. Heraclius, Constantino prognatus [lege progenitus, seu Pogonatus (quod probo), et loco Constantino scribe Constantinus], Kal. Martii a patre imperatore consors imperii nominatur.



DCXCIII. DCLV.

93. Fortis. tricesimus nonus Mediolanensis archiepiscopus.

94. [2Kb] Hoc anno, qui est septimus Recesuinthi regis Wisegothorum, congregatur synodus IX Toletana, sub Eugenio tertio hujus nominus



DCXCIV. DCLVI.

95. [1Kb] Hoc anno, qui fuit octavus Recesuinthi, regis Wisegothorum, contrahitur Toleti synodus X.



DCXCV. DCLVII.
[Col. 1007]

96. [5Kb] Hoc anno, die 13 Novembr. moritur Toleti S. Eugenius III, et miraculis clarus tota Hispania celebris habetur; jacet in S. Leocadia extra urbem; alii volunt hunc sepultum in domo S. Leocadiae.

97. 8Kb] S. Ildefonsus, monachus Agaliensis, vir nobilis et religiosus doctrinaeque variae fama celebris, abbas SS. Cosmae et Damiani, monasterii diversi ab Agaliensi S. Juliani martyris, in demortui locum (Eugenii [Col. 1009] scilicet cognati sui) voto Recesuinthi, regis Wisegothorum, et cleri populique Toletani, mortuo sufficitur.



DCXCVIII. DCLX.

98. [1Kb] S. Ildefonsus mores hominum aulicorum depravatos, et ipsum etiam regem, Christiana libertate reprehendit, et ob id ipsis et regi visus est acerbus.

99. Nonnullos Judaeos ad fidem conversos baptizat.

100. [5Kb] Taio, episcopus Caesaraugustanus, gloriosus habetur.



DCXCIX. DCLXI.
[Col. 1011]

101. [10Kb] Haereticos Narbona venientes, natione Gothos, Theudium et Helladium, per Hispanias tominae [cor. teterrime] vagantes, et de virginitate beatae virginis Mariae temere sentientes, quod more caeterarum mulierum, dilatatis claustris virginalibus, pepererit Christum Dominum, verum Deum et hominem, filium suum, sermonibus quatuordecim Ildefonsus, et editis libris (diversis ab illo Soliloquiorum incipiente, Domina mea) viriliter confutat; et castigatos jussu regis Recesuindi catholici, severissimique [al. serenissimi] principis, tota Hispania cogit exsulare.

[Col. 1013] 102. [73Kb] Hoc anno, die nona Decembris, apparet S. pontifici S. Leocadia virgo et martyr (cujus corpus ignorabatur ubi erat) in aede Praetoriensi. Inde cepit Ildefonsus esse regi catholico admirationi, et admirabili reverentia.

[Col. 1017] 103. [5Kb] Composuerat S. pontifex ad privatam devotionem suam librum quemdam Soliloquiorum cum beata Virgine, quae Synonyma dicuntur; post libros et sermones scripsit elegantiori sermone, contra hos haereticos: constat ex litteris Genesii secundi hujus nominis Lugdunensis (qui dictus est etiam Abelardus [al. Adelardus]) abbatis Corbeiae prius, post episcopi Urcitani.



DCCI. DCLXIII.
[Col. 1019]

104. Reparatus, episcopus tricesimus sextus. Ravennas floret.

105. Theodorus, Tharsensis patria, archiepiscopus Cantuariensis, opinione rarae sapientiae et prudentiae floret.



DCCII. DCLXIV.

106. Synodus Britannica habetur de controversia Paschatis inter Anglos et Hibernos, sive Scotos.



DCCIII. DCLXV.

107. Flavius Gundebertus [al. Gondebertus], et Flavius Protharisus [al. Portharisus seu Bertarisus], Arebetti [al. Ariperth] regis filii, regnant in Italia annum unum



DCCIV. DCLXVI.

108. Gundebertus [al. Gondebertus] occiditur, Protharisus [al. Bertarisus] fugatur.

109. Flavius Grimoaldus, filiis Ariperth victis, demum fit Longobardorum rex.



DCCV DCLXVII.

110. [7Kb] Feria quinta in vigilia Exspectationis B. Mariae virginis (quae die sequenti celebrabatur) festum Incarnationis (et servatur lapis ab hoc tempore, in quo B. Virgo pedes posuit) celebratur in Hispania, hoc est XV Kalend. Januar. S. Ildefonsus, archiepiscopus Toletanus, vidit (post apparitionem S. Leucadiae, post novem dies exclusive) B. Virginem multis angelorum et coelicolarum agminibus comitatam in sede eburnea, unde solebat ipse concionari apud populum praesidentem [al. praedicentem, aut credentem] (quae nunc sedes in magno pretio servatur in aede Sanctae Justae) in summo templo, eidem Virgini sacrato: quae dulciter illum affata, cappa donat coelitus elaborata.



DCCVI. DCLXVIII.

111. [1Kb] Elborenses in agro Carpetano Theudium et Helladium, importunos haereticos, ad Hispaniam reversos, et Elboram repetentes, audacter insanientes ignominiose verberant et turpiter a suis sedibus amandant.

112. [17Kb] Cordubae, Toleti, et in aliis Hispaniae locis celeberrima memoria est S. Genesii martyris Hispani, Cordubae passi in persecutione saevissima imperatoris Neronis.

[Col. 1023] 113. [2Kb] Hoc eodem anno appositus est in sacrario S. ecclesiae Toletanae gladiolus, impensus a rege Recesuintho Gothorum B. Ildefonso, ad rescindendum velum S. Leucadiae divinitus apparentis. Nunc est in sacrario [Col. 1025] S. Justae cathedralis tempore Maurorum, cum lapide marmoreo candidissimi coloris; ubi descendens de coelo sanctissima virgo Maria pedes posuit, eratque suppedaneum archiepiscoporum Toletanorum, voluitque B. Virgo decorare, et auctoritatem addere cathedrae, quae a B. Jacobo semper fuit primogenita filia Romanae Ecclesiae, et veritatis magistra; sed bonam partem hujus cathedrae translatam alio cognovi.

114. [4Kb] Julianus, qui postea fuit archiepiscopus Toletanus urbis regiae, sapientiae et sanctitatis opinione cum aliis ecclesiae Toletanae diaconis, Gudila et Felice, floret.

115. Vigesima tertia die Januarii mensis, S. Ildefonsus, sapientia, vitae sanctitate, et miraculis clarissimus, ad coelum emigravit. In aede S. Leucadiae (quae domus ejus fuit) ad pedes S. Eugenii praedecessoris sui sepelitur. Julianus ejus discipulus, et archidiaconus, haec illi carmina sepulcralia condidit, et poni fecit:

[Col. 1025] Alfonsi jacet hoc corpus venerabile saxo,
   Quo Toletana nihil terra tulit melius:
Luciaque, et Stephanus clara de gente Gothorum,
   Sed virtute magis nobilitante micat.
[Col. 1026] Invenit juvenis portum, saecloque relicto,
   Coenobii cellas Agaliensis amat.
Hincque Toletanam raptatur praesul ad urbem,
   Cui fuit in votis sede latere sua.

116. S. Torquatus fuit inter socios archiepiscopi Accitanensis.

117. [1Kb] Recesuinthus, abbas Benedictinus Bracarensis, floret.

118. [2Kb] Eodem anno Quiricus, ex episcopo Barcinonensi, non multo post, Toletanam Ecclesiam regit; qui ex abbate Agaliensi factus est episcopus Barcinonensis.



DCCVII. DCLXIX.
[Col. 1027]

119. [1Kb] Caesarius, Arcobricensis [al. Arelatensis] episcopus, ex monacho monasterii Lirinensis, discipulus S. Paronii [al. Porcarii], multum floret.



DCCVIII. DCLXX.

120. Petrus, episcopus Achiliensis, multum floret.



DCCIX. DCLXXI.

121. Vitalianus papa obiit: succedit illi Adeodatus.



DCCX. DCLXXII.

122. [1Kb] Hoc anno, Kalend. Septembris, moritur Toleti imperator Flavius Recesuinthus; sepelitur in aede S. Leocadiae, ubi beata virgo et martyr dicitur arctata [lege mactata].

123. [1Kb] Eodem anno, sed feria III ejusdem mensis, fuit electus in regem Wisegothorum rex Flavius Wamba, palatinus, de nobilissimo genere Gothorum; et usque ad diem 19 ejusdem mensis dilata est unctio, ut praesentibus episcopis et palatinis fieret, die Dominico supradicto sacro Januario, et sociis ejus, in ecclesia praestantiori, sacrata B. virginis Mariae assumptioni, ecclesia prima Toletana, sanctis Patribus constituta. Coronatur vero, sacratur et inungitur rex per Quiricum archiepiscopum Toletanum, aliis episcopis ministrantibus.



DCCXI DCLXXIII.

124. Joannes, episcopus Constantinopolitanus, floret.



DCCXII. DCLXXIV.

125. Aribaldus [al. Gaubaldus], Abimoaldi [Grimoaldi], filius, rex quintus decimus Longobardorum.



DCCXIII. DCLXXV.

126. [3Kb] Undecima synodus Toletana Toleti collecta a 17 episcopis, praeside Quirico Toletano pontifice, VII Idus Novemb. anno 4 regis Wambae, in basilica S. Mariae.

127. Floret Gratindus, abbas SS. Cosmae et Damiani.



DCCXIV. DCLXXVI.

128. [85Kb] Rex Wamba, victo Paulo, ac profligatis omnibus hostibus suis, gloriosa fruitur quiete: Toletum, [Col. 1033] civitatem regiam, laxat, ac muris ambit; portam, quae respicit septentrionem, S. Thyrso, Toletano civi, martyrique foris passo, dedicat; similiter et S. Leucadiae virgini et martyri; et eam, quae respicit orientem, B. Marcianae civi, martyrique ac virgini sanctissimae: supra portam pontis S. Juliano martyri Toletano; pontis serrati portam S. Damaso Melchiadique civibus Mantuae carpetanorum, ac praecipue divo Michaeli, hujus urbis divo tutelari, a fundamentis ecclesiarum ejus, et angelo tutelari civitatis contra daemones meridianos.

129. Per haec tempora florebat in Austria [al., in Neustrina, vel, Austrasia, vel, in Aquitania] Pipinus I, cognomine Ubertinus, majordomus Austrasiae, pater Caroli Martelli, dicti Maximi, patris Milonis, cognomento de Angleris, Bernardi et Pipini II regis, et patris Caroli Magni, et etiam aliorum.

130. [5Kb] Habetur concilium Toleti XII, die Novembris, anno 6 gloriossimi regis Wambani Wisegothorum [Col. 1035A] Toleti, inquam, quo confluxerunt omnes episcopi Hispaniae et Galliae Narbonensis, praesidente Quirico metropolitano Toletano, ut totius Hispaniae et Galliae Narbonensis patriarcha; divisaeque sunt omnes sedes Hispaniae cum suis limitibus et terminis (ut eas olim diviserat Constantinus Magnus, cum Toleti concilium episcoporum totius Hispaniae contraxit, auctoritate Silvestri, et eidem concilio dicitur praefuisse) sic sub Wambane rege dati sunt veteres singulis sedibus termini. Quos immanitas persecutionum ingruentium, tot bellorum rabies, et iniquitas temporum majori ex parte deleverat; ille sua diligentia et studio penitus restituit.

Anno 5 regis Wambanis coacta est Toleti haec magna synodus, in qua divisae sunt sedes per illum, praesentibus metropolitanis, et caeteris Hispaniae episcopis, abbatibus et palatinis, et illis partiri rex injunxerat, ut visum esset, dioeceses, praesentibus; pro Toletano et suffraganeis, Sullo, Athanegono et Reccaredo; pro Hispali et suffraganeis, Adilogo, Ela, Witiza; pro Bracarensi, Wimaro, Vitula, Hicadile; pro Emeritensi, Idigno, Theodulpho, Ostulpho; pro Narbonensi, Salamino, Egisibarino, et Theudegildo: Toletani hinc partiti cum Complutensi, illinc cum Elborensi. Facta est haec divisionum formula, et expressa litteris per Petrum, S. Leucadiae diaconum; et concilium habitum est praesente Quirico, urbis regiae archiepiscopo, et primate totius Hispaniae, tam citerioris quam ulterioris.

Judices designati sunt pro Toleto, Quiricus archiepiscopus; pro Hispali, Julianus; pro Bracarensi, Liuba; pro Emeritensi provincia Stephanus; pro Narbonensi Crescentius. Appellant omnes ad primatem Toletanum: et in causa Toletanorum ad Suasilium abbatem, ex omnium consensu. Prudentia Quirici multae lites subortae compressae sunt. Durat concilium usque ad finem mensis.

131. [1Kb] Praetoriensem sedem SS. Petri et Pauli extra urbem prope viam ad Talabricam, vel Elboram, distantem fere mille quingentos passus, Wamba rex noviter episcopali cathedra, Toletano patriarchae subjecta, decorat, reclamante Quirico Toletano, et capitulo Toletano et in oppido Aquensi (quod nunc Talavera) olim dicebatur Elbora, sede episcopali subjecta Emeritensi, in villula Aquis (nunc Cazalegas) sedem constituit [al., transtulit] episcopalem, consentiente Emeritensi metropolitano, in honorem S. Pemenii [al., S. Pigmenii: de quo vide Baronium die 24 Martii, in Martyrol.], martyris antiquissimi ibidem quiescentis; quod nunc diu permansit.

132. [2Kb] Beatissima sedes de Columna in urbe Caesaraugustana, quae constructa est jussu Virginis a B. Jacobo, cum in Hispania praedicavit anno 37 a nativitate Domini, et consecrata ejusdem immaculatae conceptioni (quam omnes apostoli praedicaverunt ubique) hoc tempore celeberrimo multorum peregrinorum contubernio visitatur.



DCCXVIII. DCLXXX.
[Col. 1037]

133. [4Kb] Decima quarta die Octobris hoc anno datur poenitentia regi Wambano (erat enim dies Dominica) prima hora noctis: Rex in se reversus tondetur, et accepto habitu monachi Benedictini, cum comite Alberto Pampliegam, ejus ordinis praecipuum coenobium, laetus petivisse dicitur [al., sed non recte, petivit et se dicat].

134. [2Kb] Sequenti die, feria secunda, 15 mensis Octobris, votis omnium palatinorum Ervigius (qui dato poculo dicitur regem dementasse) rex eligitur. Differetur coronatio et inunctio in sequentem Dominicam diem: quam (ut aliqui volunt) archipresbyter, vel archidiaconus Julianus (nam aegrotaverat Quiricus, archiepiscopus Toletanus) fecit. Quiricus, vel morte praeventus, vel aegrotus, ut communiter dicitur, vel archiepiscopatu Toletano abiens [al., abjecto], propter scelus et imposturam Ervigii, cum Wambane monasterium petit: ubi cum rege reliquum vitae laudabiliter confecit.

135. [329Kb] Julianus hoc anno, vel praecedenti, sepelivit sanctissimum Gudilam, archidiaconum Toletanum, [Col. 1039] condiscipulum suum, in monasterio S. Petri et Felicis, Tago flumini incumbenti; cui fecit hoc sepulcrale carmen in sepulcro:

[Col. 1039A] Gloria Toleti jacet hac sub mole sepultus
   Gudila, pars animi dimidiumque mei.
Qui senis a tenera mores aetate tenebat,
   Et juvenis fecit hic juvenile nihil.
Spiritus in sacro residebat pectore Christi,
   Exprimit hunc totum, moribus, ore, manu.
Pauperibus cibus est, viduis solamen, ut aegris
   Grata salus; miseris omnibus unus erat.
Mercaris meritis multis, bone Gudila, coelum:
   Nos desiderium lancinat usque tui.
Moerentesque vocamus eum, quem sustulit aether:
   Prosequimurque piis funera lacrymulis.
[Col. 1040A] Non violas, tenerasque rosas, non lilia cana
   Spargimus ad tumulum, sed bona vola, tuum.
Nos ergo e supera prospecta candidus arce;
   Teque amor, et moveat, Gudila, cura mei.
Moenibus a patriis morbos averte, famemque,
   Hostilesque minas, dogmata falsa, dolos.
Toleti ne temne preces [al., Toletique preces audi], comitisque rogatus,
   Qui tibi dat carmen sat Julianus amans:
Ossaque Felicis tua sacra condit in aede,
   Cujus mens superis est sociata choris.
[Figure: [ChiRho] 1Kb]

[Col. 1039] Obiit in pace servus Dei, domnus Gudila, archidiaconus sanctae Ecclesiae Toletanae VI Kalend. Septembr. aera 718 id est, anno Domini nostri Jesu Christi 680.



DCCXIX. DCLXXXI.
[Col. 1043]

136. [1Kb] Hoc anno, VIII Kalend. Januarii, in aede S. Mariae Toletanae Majoris. sanctus vir Julianus, jam factus [Col. 1045] presbyter, praesentibus omnibus suae novemdecim metropolis episcopis [al., suis novemdecim metropolitanis], palatinis, et Flavio Ervigio rege, consecratur.



DCCXXI. DCLXXXIII.

137. [2Kb] Anno 11 regis Ervigii, V Idus Januar., habita est in urbe regia Toleto, in basilica SS. apostolorum Petri et Pauli, synodus Toletana, praeside metropolitano urbis regiae Juliano, primate Hispaniarum, Julianoque sedis Hispalensis episcopo, Liuba Bracarensi, Stephano Emeritensi, Argebato Illiberitanae civitatis episcopo, viris doctissimis sanctissimisque: admisit alios triginta episcopos, vicarios tres, abbates quatuor, palatinos quindecim.

138. Isidorus Setabtanus, qui interfuit concilio XVI Toletano, composuit ordinem concilii, et collectionem Conciliorum, quae dicitur Isidori piscatoris vel Mercatoris, in Chronico; quo cognomento vocatus est Isidorus super Isidori nomen.

139. [1Kb] Pridie Nonas Novembr., anno ejusdem regis IV, habita est synodus decima tertia Toletana sub eodem Juliano, a viginti octo episcopis, octo abbatibus, viginti sex palatinis, viginti septem Vicariis episcoporum absentium; et inter hos Gratianus [al., Gratinus] presbyter, et vicarius Argebadoni Illiberitani.



DCCXXII. DCLXXXIV.

140. [1Kb] Anno V regis Ervigii, in aede Praetoriensi suburbana sanctorum apostolorum Petri et Pauli, eodem praeside, habita est decimaquarta synodus Toletana.



DCCXXIII. DCLXXXV.

141. [Deest Leo I papa. D. L. . . . . scripsit ad episcopos Hispaniae, ad Ervigium regem, et ad Toletanum pontificem comitemque Simplicium, de concilio sexto Constantinopolitano recipiendo.



DCCXXIV. DCLXXXVI.

142. Benedictus papa, adhuc electus, scribit Petro Regionario [deest de recipienda eadem VI synodo generali].

143. [1Kb] Patres concilii decimi quarti Toletani scribunt Apologeticum a S. pontifice Juliano compositum; in eoque concilio approbant, quod senserat et scripserat sanctus pontifex Julianus.

144. Quando legati concilii decimi quarti Toletani ferentes Apologeticum, venerunt cum illo Romam, ubi erat papa Benedictus. Legatorum nomina haec sunt: Benedictus presbyter, Innocentius diaconus, Constantinus subdiaconus [in aliis, Benedictus fuit postea episc. Pacis Aug.], post episcopus Pacis Augustae, Vincentius [al., Innocent] episcopus Dumiensis, Constantinus Egabriensis [al., Constantius Egitanensis]. . .

145. [Deest Joannes V; hic enim Benedicto successit. D. L.]. . . Papa posuit canones concilii XIV Toletani in conspectu S. Petri.

146. S. Asodi vel Asodani, corpus, passi Gazae, transfertur Romam, et Antiquariae in Baetica durat memoria Cornelii Proculi, et Cornelii Bassi, pontificum caesorum, a discipulis S. Jacobi ad finem conversorum.



DCCXXV. DCLXXXVII.

147. [1Kb] Hoc anno rex Ervigius, positus Toleti in ultima aegritudine, posuit in regni solio gloriosissimum filium, [Col. 1047] vel generum, Egicanem, die 17 Kalend. Decembr. feria V et altera die feria VI, id est XVI Kalend. Decembr. accepit poenitentiam, et a juramento fidelitatis et obedientiae sibi praestito absolvit omnes seniores; qualiter dicti seniores accederent ad accipiendum in dominum et regem dictum principem Egicanem, ut acciperent et jurarent; accipiente juramentum regium, vel pro rege, domino Juliano, Toletano primate. Unctus autem est sub eodem patriarcha in aede sanctorum Petri et Pauli intra urbem, VIII Kalend. Decembr. et coronatus est aera 725, in praesentia multorum praesulum, abbatum et palatinorum.



DCCXXVI. DCLXXXVIII.

148. [12Kb] Anno primo ineunte regis Egicanis, V Id. Maii habita est Toleti decima quinta synodus in ecclesia praetoriensi, id est, suburbana, versus septentrionem, SS. Apostolorum Petri et Pauli, praesente eodem Toletano primate Juliano, Suniefredo Narbonensi, Floresindo Hispalensi, Faustino Bracarensi, Maximo Emeritensi, Joanne sedis Illiberitanae, et aliis 55 episcopis, 11 abbatibus, vicariis episcoporum 5, et 17 viris palatinis.



DCCXXVII. DCLXXXIX.
[Col. 1049]

149. [1Kb] Hoc anno misit dominus Julianus, Toletanus archiepiscopus, Hispaniarum primas, concilium, de creta et carmina ad papam Sergium, et imperatorem; et ab utroque litteras accepit.

150. Hoc anno habita est sancta et universalis synodus Nicaena 350 episcoporum contra haereticos Iconomachos.



DCCXXVIII. DCXC.

151. [1Kb] Hoc anno, postridie Nonas Martii, obiit Toleti sanctus et sapientissimus pontifex Julianus, qui inter alia scripsit Chronicon regum Wisigothorum, ab aera 450 ad tempora regis Egicanis. Caetera addidere Felix et Guntericus archiepiscopi Toletani. Sepultus est sanctus pontifex Julianus in aede S. Leucadiae; quae domus illius fuit. Posuit ei Felix, episcopus Toletanus, hoc carmen sepulcrale:

[Col. 1049] Assequeris sanctum in cathedra, Juliane, Quiricum,
   Optimus in vita, clarus in eloquio.
Vita decens, et larga manus, et cura fidelis,
   Atque Dei zelus [al, coetus], judiciique jubar,
Fecit ut Hispanae genti sat amabilis esses,
   Ordinibus cunctis, plebibus atque viris.
Deseris ecce solum [al., heu! solium], sed te Deus intulit astris:
   [Col. 1050] Et tua sat tanto vita beanda loco.
Inter apostolicos resides, Juliane, maniplos,
   Robur apostolicum conficis, atque decus.
Felicis memorare tui, Pater alme, Levitae,
   Ut prece sit dignus servus honore tua.
Et tua membra damnus tumulo; Leucadia civis
   Corporis est custos; hic sua cuna fuit.
[Figure: [ChiRho] 1Kb]

[Col. 1049] 152. Obiit in pace sanctissimus pontifex Toleti Julianus pridie [al., postridie]. Non. Mart. Sedit in patriarchali solio annos 10, menses 11, dies 9; decessitque gloriosi regis Egicanis anno 5, aera 728. Felix Levita, qui succedit in eadem sede.

153. [64Kb] In eo tempore fuerunt in Hispania decem linguae, ut sub Augusto et Tiberio: I, Vetus Hispana; II, [Col. 1051] Cantabrica; III, Graeca; IV, Latina; V, Arabica; VI, Chaldaea; VII, Hebaea; VIII, Celtiberica; IX, Valentina; X, Cathalaunica. De quibus in III lib. Strabo, ubi docet plures fuisse litterarum formas et linguas in Hispaniis.

154. Hoc anno, Kal. April. in templo S. Mariae, praesentibus suffraganeis episcopis, consecratus est episcopus Tolet. Sisebertus (ut quidam volunt) abbas, acutus ingenio, mediocri litteratura, sed regia cognatione, cum Wambane rege conjunctus, valde arrogans, et rerum novarum studiosus; licet fuerit in fide catholica stabilis, et acris ejus defensor; ideoque a dignitate postea amotus.



DCCXXIX. DCXCI.

155. [1Kb] Kalend. Novembr. hoc anno regis Egicanis 4 habita est synodus in urbe Caesaraugustana.



DCCXXX. DCXCII.

156. [4Kb] Sisebertus veste, quam beatus Ildefonsus divinitus acceperat, contradicente clero Toletano, vult indui; et praecipitatus amentia, contra regem novis rebus studet.



DCCXXXI. DCXCIII.
[Col. 1053]

157. Anno 6 gloriosi regis Egicanis, VI Nonas Maias habetur XVI synodus Toletana, 59 episcoporum, in basilica sanctorum apostolorum Petri et Pauli, feria VI die S. Athanasii pontificis et confessoris; in qua (credimus auctoritate Romani pontificis ea de re consulti) deponitur Sisebertus praesul Toletanus, quod rebus novis studeret contra regem et prolem regiam, videlicet Flogellum, Theodomirum, Liubilanem [al., Labilanem], Vugiosanam [leg. Liubigithonem], Theclam, caeterosque Egicanis regis filios, quos interimere conatus est, rebus suis omnibus exutus, anathemate percussus, et usque ad mortem communicatione sacrae Eucharistiae et convictu catholicorum privatus, ad monasterium S. Petri Caradinensis, sine suffragio et loco, omnibus suis bonis confiscatis, in exsilium perpetuum detruditur.

158. [3Kb] Felix, Juliani discipulus, jam creatus Hispalensis episcopus, vir gravitatis et eximiae prudentiae laude clarus, voto regis et metropolitanorum, Toletanae sedi praeficitur, suffragio pariter totius concilii; qui Chronicon S. Juliani doctoris sui, Toletani archiepiscopi, nonnihil auxit.



DCCXXXII. DCXCIV.

159. [2Kb] Hoc anno, V Id. Novembr., anno 7 regis Egicanis, habita est sub Felice, Toletano praeside, synodus Toletana XVII in aede S. Leucadiae.



DCCXXXIV. DCXCVI.

160. Hoc anno, abdicato imperatori Justiniano succedit Leo.



DCCXXXVI. DCXCVIII.

161. [1Kb] Hoc anno, Flavius Witissa, cum potestate regis, vivit in Gallaecia, sic ordinante patre rege Egicane.

162. [1Kb] Floret Toleti Julianus Lucas, qui multa de utroque Beroso collegit, et concinnavit [al., continuavit].

[Col. 1055A] 163. [12Kb] Floret Corduba, quam Persae condiderunt, quasi mensium summitatem; et Saldubam, quasi Salemdubam, summitatem pacis.



DCCXXXVIII. DCC.
[Col. 1057A]

164. Decentius, episcopus Segobiensis, floret: sub quo excisa est a Mauris Segobia, et multi monachi Benedictini a Mauris occiduntur: in his passus S. Fructuosus.

165. [1Kb] Hoc anno sancte moritur Felix Toleti, qui scripsit Vitam S. Juliani, Toletani archiepiscopi, magistri sui, IV Nonas Junii; sepelitur, more majorum, in basilica S. Leucadiae, ubi virgo nata fuisse dicitur et educata. Guntericus, ejus archidiaconus, posuit illi hoc carmen:

[Col. 1057A] Te tenet, alma Pater Felix, Leucadia virgo
   Corpore; sed volitans spiritus astra tenet.
Nil tulit Hispanus gravius te aut rectius orbis;
   Felix, pastor erat, dum tibi vita fuit.
Iria, Toletum, patrem prius Hispalis ipsa
   Vidit, et alloquio est sat recreata tuo.
Haec postrema tibi dat Guntericus amanti
   Carmina, tristitiam testificata suam.
Si possem lacrymis mercari aurique metallo,
   Mercarer, Felix, ne morerere diu.
[Col. 1058A] Eriperis patriae, senioque malisque gravatus:
   Grande operae pretium plebibus unus eras.
Quas tamen e supera poteris statione levare,
   Alfonso meritis Helladioque minor.
Gothica res, nisi fallor ego, minitata ruinam,
   Ejus et immensa mole laborat opus:
Da vires, gentique tuae patriaeque favelo.
   Carmen Isidori triste, minasque tene (al., micaxque timet).
[Figure: [ChiRho] 1Kb]

166. Obiit sanctae memoriae pontifex Felix, archiepiscopus Tolet., Hispaniarum primas et patriarcha, anno ultimo gloriosi regis Egicani, sub die 4 Nonas Julii, aera 738 currente: fuit eximius poeta, magnus concionator, acerrimus defensor fidei, cliensque B. virginis Mariae.

167. [6Kb] Eligitur in sede Toletana Gundericus ex episcopo Seguntino, comes discipulusque cum Felice, cum fuit archidiaconus Toletanus et archipresbyter. Ipso die S. Joannis Baptistae, 24 die mensis Junii, ponitur a suffraganeis et palatinis in sede Toletana.

[Col. 1059A] 168. Gothi destruunt Lacobricam, prope Bursadam [al., Bursandam, et al., Ursandam P. H.], hoc est Molinam, ubi Sertorius vicit Metellum, Romanum ducem.



DCCXXXIX. DCCI.

169. [1Kb] Hoc anno Egica, rex Gothorum, moritur Toleti, V Idus Novembr., et sepelitur in aede S. Leucadiae Praetoriensi extra muros, prope Tagum, cum suis majoribus.

170. [1Kb] Succedit illi in regno Wisigothorum Flavius Witiza, filius ejus; consecratur, inungitur, coronatur (ut imperatores solebant Constantinopolitani, manu patriarchae ejusdem urbis) die lunae 17 Kalend. Septembr. a Gunderico, Toletano pontifice, et praesentibus episcopis metropolitanis et palatinis, in aede S. Mariae. quae de Alficen modo dicitur.

171. Gundericus, Toletanus archiepiscopus, cum suis suffraganeis sacrat ecclesiam S. Torquati, discipuli S. Jacobi, quem cum aliis undecim fecit in Hibernia ex comitibus discipulos, quasi apostolos. Haec una fuit ex septem quae Toleti remanserunt, ex pactis conventis cum Mauris, et modo manet.



DCCXLII. DCCIV.

172. [1Kb] Gunderico, Toletano pontifice, et Hispaniarum ac Galliae Gothicae patriarcha praeside, Faustino Hispalensi, cum aliis quatuor metropolitanis et multis episcopis ac palatinis, in basilica Praetoriensi urbana sanctorum Petri et Pauli, anno 4 regis Flavii Witicanis, VIII Kalend. Novembr. concilium Toleti celebratur: [Col. 1061] ubi de fidei custodia et morum agitur reformatione, per illos sanctissimos pontifices, zelo, fide et mirabili sanctimoniae luce in tota Hispania fulgentes.

173. [1Kb] Gundericus, Toletanus praesul, sapientia, prudentia, et (ut aliqui volunt) miraculorum gloria praeclarus, valde resistit libidini et petulantiae regis Witizae scelestissimi.



DCCXLIV. DCCVI.

174. [2Kb] Rex Witiza se effrenate praecipitans per omne genus flagitii, legem nequissimam tulit; ut more Saranorum cuilibet laico et clerico liceret, quotquot posset alere, uxores et concubinas impune domi suae retinere.



DCCXLV. DCCVII.

175. [1Kb] Gundericus primo blande depravatis legibus regis Witizanis resistit, mox palam publicis sermonibus et interminatione anathematis ferendi deterret.



DCCXLVI. DCCVIII.

176. [1Kb] Hoc anno, IV Kalend. Januarii, sanctus pontifex Gundericus, aetate, malis aerumnaque confectus, sancte placideque quiescit in Domino. Sepelitur in domo natali S. Leucadiae virginis et martyris; lugentibus eum tanquam patrem, et lumen amissum viduis, egenis et orphanis effertur. Posuit illi carmen sepulcrale Synderedus, ejus archidiaconus, poeta non invenustus; quod hoc est:

[Col. 1061] Gunderice Pater, viduis pes, lumen egenis:
   Orphanus hoc omnis praesule laetus agit.
Nactus es, o genitor, scopulosae tempora vitae;
   Heu nocuit multum consuluisse bene!
Omnibus ipse malis exemptus in aethere gaudes,
   [Col. 1062] Atque ibi fers zeli praemia digna tui.
Discipulus tibi dat carmen, pro more, magistro,
   Synderedus amans: quod cape, quaeso, libens.
Esto memor nostri, gentis me nor esto Gothorum,
   Rex Witiza diu regnet, et astra petat.
[Figure: [ChiRho] 1Kb]

[Col. 1061] Obiit sanctissimus pontifex Gundericus in pace, aetate confectus, annos natus 85, IV Kal. Januar., aera 746.



DCCXLVII. DCCIX.

177. [1Kb] Succedit illi in sede regia sanctus vir Synderedus, patria Romanus; sed in ecclesia S. Mariae Majoris Toletanae per omnes gradus et ordines usque ad presbyterarum etiam evectus, ipsa die Circumcisionis Domini; in aede majori S. Mariae, praesente ipso rege Witizane, metropolitanis, et episcopis, ac palatinis praesentibus sacratur, et cum gaudio recipitur.

178. Confirmavit hic pontifex, quod Gundericus vivus fecerat. Qui moniales S. Benedicti longe ab urbe degentes in solitudine prope viam, quae ducit Elboram, vel Talaveram, ad urbem transtulit, in aedem SS. Petri et Pauli Praetoriensem.

179. Hac per Gundericum facta translatione, ei favet honorans Synderedus memoriam magistri et antecessoris sui.

180. [1Kb] Hoc anno jubet Witiza civitates muratas muris nudari, arma dejici, praeter Toletum, Legionem, Asturicam; quod sibi persuaderet in omni casu sibi fore fideles.

181. [1Kb] Constantinus papa monet Witizam, ut legem abroget de ducendis uxoribus per sacerdotes; alioquin [Col. 1063] eum regno privatus: ille vero impatiens irae, nihiloque melior factus, minatur sanctissimo papae, se propediem Romam cum exercitibus aditurum, eamque captam exspoliaturum sanctis suis ornamentis, ut olim fecerant majores sui, vel dirutam desolaturum.

182. Concordius, Toletanus diaconus, composuit homiliam in laudem S. Turibii, ex monacho Benedictino pontificis Palentini; quae sic incipit: In nostrum.

183. Synderedus, episcopus Toletanus, jubente rege Witizane, male tractat presbyteros sanctae ecclesiae Toletanae, qui se flagitiosis regis conatibus viriliter opponebant [al., quia se flagitiosis regis conatibus viriliter opponebat].

184. [1Kb] Witizae consilio impulsuque Synderedus Toletanus patiturus ut Oppas [archiepiscop. Hispalensis] frater Witizanis (aliis est filius) moribus nihilo Witizane melior, invadat constupretque castissimam sanctissimamque, et immaculatam sedem Toletanam, quae eo usque uno legitimo consociata sponso, sanctissime felicissimeque vixerat; nunc infeliciter, Oppane constupratore.



DCCXLIX. DCCXI.

185. [2Kb] Rodericus Palatinus, de regio sanguine Gothorum, faventibus nonnullis gentis suae et generis, invadit regimen contra Witizanem; ille vero vel morbo, vel caede, Toleti decedit, anno 10 regni sui vicesima die mensis Decembr., exosus Deo hominibusque tyrannus; et sepelitur, sine lacrymis, in aede S. Leucadiae Praetoriensi in urbe.

186. Synderedo Romam profecto, nolenteque ferre vim tyrannicamque oppressionem Oppanis intrusi, metuque Saracenorum irruentium, relicta sede Toletana, Romam petit.

187. Succedit in sede Toletana, Synderedo Romam (ut diximus) profecto, archiepiscopo Tolet. die 22 ejusdem mensis (quae fuit Dominica) Suincredus, praesente Oppane, rege Roderico, et episcopis et palatinis.

188. [32Kb] 188. Rex Rodericus, in principio regni sui, lege lata legem Witizanis de clericis uxorandis, et alendis simul [al., secum] compluribus uxoribus, abrogavit, et Oppanem Ecclesia Toletana depulit; Cabam Florindam, filiam comitis Africae limitanei Juliani, violat. Arabes Hispaniam adeunt.



DCCL. DCCXII.
[Col. 1069]

189. Seniores ecclesiae Toletanae, mortuo Suineredo, Julianum, cognomento Urbanum, Toletanae sedi praeficiunt, aetate confectum, discipulum S. Ildefonsi Toletani.

190. Coacta est Londini in Anglia synodus pro sacrarum imaginum defensione, ut synodus Constantinopolitana prima.



DCCLI. DCCXIII.

191. Synodus Romana prima pro defensione sacrarum imaginum.



DCCLII. DCCXIV.

192. [3Kb] Die 11 Novembr., et Dominica, Rodericus, ultimus Gothorum rex, curru subvectus eburneo, trahentibus [Col. 1071] sex candidissimis equis, serico auroque venustus [al. vestitus], a Saracenis praelio victus est post octo dies, post varios ancipitesque bellorum casus; et ex eo tempore paulatim venerunt Hispaniae in manus Arabum victoriis insultantium et grassantium.

193. In Betonia, oppido Sarandulae, ad montem quemdam, ubi a primis Christianae religionis in cunabulis constructum erat templum S. Salvatoris celeberrimum, multi ex variis partibus confugiunt pontifices; qui plebes eo confugientes docebant, et sacramentorum eduliis nutriebant; et a Mauris obsessi, dum sacris operarentur, servata in puteo profundo sanctissima eucharistia, omnes necati sunt. Erant ex iis Cauriensis, Elborensis, Civitatensis, Salmanticensis, Visensis, Lamicensis, et non pauci sacerdotes et diaconi sanctissimi.



DCCLIII. DCCXV.

194. Hoc anno imp. Constantinopolitanus Anastasius coactus, imperio se abdicavit XIV Kal. Septembr.

195. [1Kb] Per haec tempora S. Babylas, episcopus Virinensis et Pampilonensis (utrobique enim praedicavit) animo videndi captivos et miseros Muzarabes, Toletum venit; et inde ad Odonem oppidum; et prope in eremiteriolo pueros docet primas litteras; et venit cum duobus fratribus, qui fiunt eremitae; et postea omnes martyrium patiuntur.



DCCLIV. DCCXVI.

196. Hoc anno succedit in sacrosancta Petri principis apostolorum sede Constantino papae Gregorius hujus nominis secundus.

197. Eodem anno synodus Romana sub Gregorio papa secundo.



DCCLV. DCCXVII.

198. [11Kb] 198. Hoc anno Julianus, cognomento Urbanus, cum principe Pelagio, aliisque ducibus palatinis, Toleto in Asturias asportant arcam sanctarum reliquiarum, et corpora SS. Juliani, et Compluto Asturii, cognomento Serrani, sanctissimorum olim episcoporum Toletanorum, metuentes ne capta al. captivitate] civitate per Saracenos illas irreverenter et impie tractarent.



DCCLVI. DCCXVIII.
[Col. 1073]

199. [1Kb] Eodem etiam anno, mensis Julii die 4, quidam de genere sancti Ildefonsi, primi nobilesque palatini, qui putaverant aliquando posse Toletum defendi, ac ob id detinuerant ejus ad Asturias translationem; jam defensione diffisi, effodiunt corpus sanctissimi consanguinei, civis et patroni Toletani, et ad urbem Zamoram efferunt; ibique cum thesauro coelesti remanent; et illis morientibus memoria corporis excidit.



DCCLVII. DCCXIX.
[Col. 1075]

200. [2Kb] Vigesima quarta die mensis Maii, festo sancti Urbani papae et martyris, Feria sexta occupant Arabes Toletanam urbem, sub ea pactione, ut septem ecclesiae remanerent pro Christianis Muzarabibus, ibidem manentibus, cum gravi etiam tributo.



DCCLX. DCCXXII.

201. [1Kb] Synderedus, olim archiepiscopus Toletanus, interfuit et confirmavit quoddam concilium Romanum sub Gregorio papa II, nec multo post Romae grandaevus moritur, dolore confectus malorum Hispaniae; ac in basilica Petri sepelitur.

202. [3Kb] Florebat civitas Granata, quae et Illiberis Florentina; cujus prima domina Natta dicta quia . . . . .



DCCLXII. DCCXXIV.

203. Beba Anglo-Saxo, monachus Benedictinus, floret.

204. Joannes Mansur, Damascenus, vir doctus et pius.



DCCLXIII. DCCXXV.

205. Synodus Orientalium contrahitur in Tyro, pro defensione sacrarum imaginum, Joannis Damasceni opera.



DCCLXIV. DCCXXVI.

Hoc anno habita est sancta oecumenica synodus Romana contra haereticos Iconomachos.



DCCLXV. DCCXXVII.

206. Flavius Eutychius patricius succedit in officio Paulo exarcho Ravennatum; fuit vir egregius et praestans. Toleti celebris est memoria sanctorum Justi et Abundii sub Numeriano in Baetica passorum, a tempore S. doctoris Isidori, qui illos eleganti hymno decoravit.



DCCLXVII. DCCXXIX.

207. Synodus Constantinopolitana contra imagines.



DCCLXVIII. DCCXXX.

208. Gregorius II obiit Romae III Idus Februarii.



DCCLXIX. DCCXXXI.

209. Gregorius III succedit in sede Petri Gregorio II.



DCCLXX. DCCXXXII.

210. Synodus collecta Augustae in Germania a S. Bonifacio.



DCCLXXII. DCCXXXIV.

211. Theodorus episcopus XLIV Mediolanensis, et S. Bonifacius, primus Archiepiscopus Moguntinus, florent.

212. Urbicarius, primus archiepiscopus Viennensis, celebratur.



DCCLXXVIII. DCCXL.
[Col. 1077]

213. Gregorius III obiit IV Kalend. Decembris.

214. Leo imperator obiit Constantinopoli XIII Kalend. Julii.



DCCLXXIX. DCCXLI.

215. Zacharias monachus, ex presbytero cardinali creatur papa Kalend. Decembr. consecratur III Nonas Decembr.

216. [6Kb] Quarta die Octobris moritur Toleti sanctus vir Julianus, cognomento Urbanus, vir plus, doctus et excellentis spiritus; nec multo post S. Evantius archidiaconus.



DCCLXXXII. DCCXLIV.
[Col. 1079]

217. [1Kb] In Carpetaniae finibus multae virgines moniales Benedictinae, ne violarentur a Mauris, a Deo consecutae sunt ut a terra absorberentur; quaedamque campanula statis diei horis, qua vocante conveniebant ad preces, auditur.

218. [2Kb] Hoc loco nonnulli ponunt Suineredum, et annos 11 dicunt ab illo gubernatam sanctam Ecclesiam Toletanam, in miserrimo temporum et rerum afflictarum quidem successu.

219. [3Kb] In Carpetania, tractuque Aurelianensi S. Veranus exsulat, episcopus Tarraconensis. Colitur die 19 Octobris.

220. Pelagio divinitus in spelunca liberato, succedit filius Froila; Froilae vero Aldefonsus catholicus gener.



DCCLXXXIV. DCCXLVI.

221. [4Kb] Petrus, cognomento Pulcher, regit Ecclesiam Toletanam post Concordium, et prius alios annos quinque. Fuit hic scriptor nobilis, et acerrimus fidei defensor.

[Col. 1081] 222. [1Kb] Hoc tempore scribit etiam Toleti, jam aetate ingravescente, diaconus Julianus Lucas, qui de rebus Hispaniae libros edidit.



DCCLXXXVI. DCCXLVIII.

223. [1Kb] Etiam florebat Toleti sanctissimus vir Odoarius [al. Frodoarius] episcopus Accitanus, et Joannes episcopus Hispalensis, qui sacras Scripturas de Latino transtulit in Arabicum, quae jam in Hispania lingua vulgaris erat; in exiguo fuit usu lingua Latina.

224. S. papa Adrianus scribit ad Egilanem episcopum Illiberitanum, ex abbate monasterii Agaliensis Toletani.

225. S. Urbicius asportat corpora sanctorum martyrum Justi et Pastoris intra urbem Complutum, id est, Guadalfaxaram, ex Campo laudabili, ubi prius sepulta fuerant et reperta divina revelatione ab Asturio Serrano; translata primum in Galliam, deinde prope civitatem Hoscam.

226. [10Kb] Egilae, abbatis Agaliensis, et episcopi post Illiberitani, Toleti celebris est memoria. Hic in urbe Tadere, seu Secura, natus.

[Col. 1083] 227. [3Kb] Sub Egila floruit Toleti Venantius monachus, qui fecit Homiliam S. Adelphi, Toletani pontificis; quae falso ascribitur Petro episcopo Ravennati.

228. [1Kb] Passus est Ledesmae, quae Latine Bletissa dicitur, S. Nicolaus, puer undecim annorum, dictus, cum erat Saracenus, nomine patrio Halli, Alcamanis Saraceni reguli filius, Galafri regis Toleti frater; Gallianae, conjugis Caroli Magni, patrui [al. patruus], et cum eo duo presbyteri Muzarabes Christiani, Nicolaus et Leonardus, pridie Kalend. Novembr.



DCCXC. DCCLII.

229. [1Kb] Cixilla, Petri Pulchri archidiaconus, fit Toleti pontifex. Praeest annos 21 sub Juceph [al. Juphed] et Abderamam, regibus Toleti.



DCCXCIV. DCCLVI.
[Col. 1085]

230. [1Kb] Hoc anno delatum est corpus S. Leucadiae virginis et martyris, Toletanae civis et patronae, Ovetum Toleto per Argericum abbatem Agaliensem, et Petrum abbatem S. Leucadiae, et Andream Muzarabem Abenlupi Ficulnei filium, et alios viros Toletanos primores.



DCCCIX. DCCLXXXI.

231. [5Kb] Sub hoc tempus venit Toletum Carolus Magnus sub rege Galafrio, ejusque filiam Gallianam, Christianam factam a Cixillane pontifice Toletano, duxit uxorem; pro qua singulare certamen inivit cum Bradamantio, regulo Complutensi, vel Guadalfaxarae, vastae molis torvique vultus gigante; quem in praelio victum interfecit.

232. [1Kb] S. Urbicius, S. Bafardi [leg. Bassacii] abbatis Benedictini discipulus, in Valle-nocea [lege Valle-Nocita, et vide Fr. Diegum in Antiquit. Hoscae lib. II, c. 33, fol. 275, col. 2. D. L] floret: colitur Kalend. Novembr.

[Col. 1087] 233. [1Kb] Toleti conditum est templum S. Thyrsi vernulae Christi, civis Toletani, passi Apolloniae in Graecia, prope Mezquitam majorem; consecratumque est a Domino Cixillane archiepiscopo Toletano, cum magno periculo.

234. Abdalla, primus rex Securae, mirifice floret opibus et fama.

235. Petrus, abbas Agaliensis, Toleti in pretio habetur.

236. [5Kb] Celeberrimus habebatur in Hispania Cixilla, quod anno 776 contraxit concilium Toleti ex mandato litterisque Adriani papae contra Egilanem episcopum Illiberitanum, nolentem die Sabbati a carnibus abstinere; concurrunt ad concilium ex omnibus Hispaniae partibus.



DCCCXX. DCCLXXXII.

237 et 238. [1Kb] Elipandus, archidiaconus Cixilanis pontificis Toletani, succedit in sede patriarchali Toletana pro domino Cixilane, magistro suo; ad annum 810 praeest.

239. Mala persuasione Felicis Urgelitani pontificis, magistri sui, labitur in foedum de Adoptione Christi errorem; sed epistolis Adriani papae et Caroli Magni Pipini Francorum regis filii, ad mentem et verum sensum Ecclesiae redit.

240. Florebat Toleti Joannes presbyter, doctus et sanctus; ad quem mittit litteras Adrianus Papa Romensis.

241. [1Kb] Hoc tempore Muzarabes Toletani graviter premuntur a Mauris, impositis novis vectigalibus.

[Col. 1089] 242. Hoc anno fui Lugduni, et ex convictu cum viris et tabulariis ejus Ecclesiae, cognovi duos fuisse Genesios; alterum seniorem, ante circiter 200 annos [imo leg. qui ante non multos annos], vel saltem 140 [al. 150], alterum [qui paulo prius] decesserat, dictum Abhelardum, consanguineum Caroli Magni, qui monachus Benedictinus maluit quietem, quam negotia.

243. Hic ipse interfuit concilio Francofordiensi: et non assensit errori Gallorum et Germanorum, asserentium sacras imagines habendas, non colendas. Contra quem senserunt omnes doctores Hispaniae.

244. [6Kb] Magia per daemones Toleti docetur in spelunca, quam dicunt vulgo Herculem condidisse; unde divulgari coepit per Hispanias, et dicitur Scientia Toletana.

245. Catholico regi succedit Froila, Froilani Aurelius, Aurelio Silo, Siloni Alfonsus Castus, huic Mauregatus.

246. [1Kb] Silo rex mortuus est, sepultusque Praviae in templo S. Joannis Baptistae, quod ipse condiderat.



DCCCXXI. DCCLXXXIII.

247. Siloni succedit solus in Ovetensi regno Alfonsus Castus, strenuus vir, et pudicitiae studiosus.

248. Mauregatus, patruus Alfonsi regis, vir spurius, contra regem Alfonsum rebellavit periculose.



DCCCXXIII. DCCLXXXV.
[Col. 1091]

249. In Castro Octaviano prope Barcinonem sancta Maria, Joseph, Victor, et Theodorus, sancti Dei.

250. Hoc anno Elipandus Toletanus pontifex miserat legationem ad Carolum Magnum, et librum, in quo petit vehementer ab eo, eum legi faceret.



DCCCXXIV. DCCLXXXVI.

251. [1Kb] Toletani gravissime ferunt jugum Maurorum.

252. [2Kb] Synodus universalis Nicaeae septima habita, tercentum et quinquaginta episcoporum, contra haereticos Iconomachos congregata; in qua interfuit Pantaleon episcopus Valentinus ex Hispania, et Theodorus presbyter Badae prope Carthaginem Spartariam (nunc sic vocata est, vel prope), olim dicta Thyar. Interfuit etiam Nicephorus presbyter S. Mariae de Columna ecclesiae Caesaraugustanae, et Agapius S. Thyrsi monasterii Toletani abbas, pro domino Elipando pontifice Toletano, ejusque vicarius.

253. Hoc anno moritur degener rex Mauregatus; ex aequo coelo serusque [al suisque] exosus, sepelitur vero Praviae.

254. Et Abderahmam, Maurorum imperator, moritur Cordubae post annos 29 imperii Saraceni.

255. Hoc tempore Zuleiman rex Toleti fit etiam rex Cordubae; succeditque in imperio Mahumetano totius Hispaniae patri suo Abderahmam, ipse natu maximus.

256. Moritur admodum senex post triginta annos Turpinus, qui scripsit graviter vitam Caroli Magni; posuitque eum Adrianus [al. Gregorius] papa pro sancto Rebobero exsule.



DCCCXXVIII. DCCXC.

257. Socrates, Sozomenus, Philippus, scriptores ecclesiastici, et doctrina Joannis Cassiani monachi, florent.



DCCCXXXI. DCCXCIII.

258. Adrianus papa synodum contrahit Romae [al. Francfordiae].



DCCCXXXIII. DCCXCV.

259. [1Kb] Elipandus archiepiscopus Toletanus, hoc anno Toleti synodum contrahit petitione sancti regis Caroli Magni, et hortatu Gumesindi archidiaconi Toletani, discipuli sui, et Lupi viri Muzarabis, Toletani primarii, die 13 mensis Aprilis, die Dominico, in die festo S. Hermenegildi regis et martyris, apud S. Justae secretarium: ad quam convenerunt multi episcopi et abbates, et coram illis dixit Elipandus, se stare determinationi sanctae Ecclesiae Romanae circa determinationem negotii de adoptione Christi (in quo deceptus fuit) idque cum lacrymis tam ejus quam aliorum.

260. [2Kb] Peracto concilio, egit gratias Elipandus Carolo Magno; scribitque sancto pontifici Adriano, qui vehementer gavisus illi gratulatur: mittitque Elipandus multos libros Gothice scriptos ad Carolum.



DCCCXXXIV. DCCXCVI.

261. Defuncto papa Adriano, succedit illi Leo III papa. Hoc anno habetur in Germania synodus Aquisgrani.



DCCCXXXV DCCXCVII.
[Col. 1093]

262. Constantinus imperator coactus est ab Irene abdicare; quae regit imperium cum multa laude.



DCCCXXXVII. DCCXCIX.

263. [1Kb] Corpus S. Jacobi, Zebedaei filii, quod ubinam tumulatum jaceret, multos annos penitus ignorabatur, a Theodomiro Iriensi pontifice divinitus patefit.

264. Venerunt auxilio regis Alfonsi, cognomento Casti, quidam duces, comes Cenomanensis, Anselmus comes palatinus, Rolandus frater Abhelardi, cognomine Genesii; et postulaverunt corpus S. Leucadiae virginis et Martyris, Toletanaeque civis, Toleto delatum Ovetum; et rex non potuit ullo modo negare. Delatum est ad urbem Suessonum, et post ducentos annos a quodam comite Montis Henao, in Hannonia, Suessonibus ad Cellense monasterium S. Gisleni, episcopi et confessoris.



DCCCXXXVIII. DCCC.

265. [1Kb] Hic annus felix fortunatusque fuit orbi quidem Hispano, Carolo Magno regente Romae imperium occidentis.



DCCCXXXIX. DCCCI.

266. Collecta est in Germania synodus Saliburgensis.



DCCCXLI. DCCCIII.

267. Moritur Constantinopoli sanctus patriarcha Tharasius, maximus fidei defensor, VII Kalend. Martii.



DCCCXLIV. DCCCVI.

268. Nortingus episcopus hac tempestate floret.



DCCCXLVIII. DCCCX.

269. [1Kb] Hoc anno Elipando archiepiscopo Toletano, viro prudenti, humili, ac in zelo fidei catholicae ferventi, sancte mortuo sufficitur archidiaconus ejus Gumesindus. Ipse vero cum pauperum et viduarum lacrymis sepelitur in ecclesiae S. Justae secretario.

270. Gumesindus successor ac discipulus illi posuit ex more Gothico carmen sepulcrale.

271. [11Kb] Multi ex Hispania, praecipue Toleto, ex Muzarabibus, pressi jugo Saracenorum, quaesitis occasionibus, clanculum, ut possunt, ad Gallias confugiunt.

[Col. 1095] 272. [2Kb] Hoc anno comes Suessonensis ab Alfonso impetrat corpus S. Leucadiae; defertque Oveto Suessonem.



DCCCLIV. DCCCXVI.
[Col. 1097]

273. Hoc anno cogitur in Germania synodus Triviacensis [al., Aquisgranensis].

274. Hoc etiam anno contrahitur synodus ad villam Theodonis.



DCCCLV. DCCCXVII.

275. [4Kb] Carthagine Spartaria habetur in pretio memoria sancti abbatis et episcopi Abhelardi, cognomento Genesii, ex genere Caroli Magni imperatoris, qui post ibi fuit.

276. [4Kb] In honore praecipuo habetur per Hispanias Epistola catholica S. Jacobi Zebedaei filii, quam scripsit duodecim tribubus per Hispaniam dispersis: quod ex apostoli Jacobi discipulis acceperunt posteri; ab his S. Melantius, usque ad haec tempora; hinc Dexter, Maximus, Isidorus collegerunt. Et habetur in Missa sancti Jacobi a Pater noster, a discipulis sancti Jacobi incepta, a Melantio aucta [al., ab ejus discipulis incepta, a Mantio, et ab aliis aucta]: ubi citantur testimonia hujus Epistolae, tanquam Jacobi Zebedaei; quae Missa toti Hispaniae et Galliae Narbonensi communis fuit. Quae videre non potuit Eusebius Caesariensis, et ideo Jerosolymitano Jacobo, ut notiori, illam attribuit.

277. Hoc tempore Nicander poeta Hispanus Toleti floret.

[Col. 1099] 278. [1Kb] Artinodus [al. Erthinodus] monachus Gothus Augustinianus, in Scislae Toletano monasterio hujus ordinis, ut martyr, in pretio habetur.

279. Stephano Quinto succedit in sede Petri Paschalis.



DCCCLVIII. DCCCXX.

280. Gratiosus episcopus XLIV, Ravennas multum floret.



DCCCLXIV. DCCCXXVI.

281. Dum sanctus Abhelardus, cognomento Genesius, erat in exsilio apud Carthaginem Spartariam, apud insulam Eron (nunc Grossam [al, Grillam] dictam) multis ultro citroque missis litteris se consolantur, ipse Gumesindusque Toletanus archiepiscopus, qui ex eodem erat genere et gente progenitus.



DCCCLXVI. DCCCXXVIII.

282. A Machometo Toleti rege aedificatur mirus pons super Tagum ad alveum [al. columnam] S. Leucadiae praetoriensis.



DCCCLXVIII. DCCCXXX.

283. [4Kb] Gumesindo archiepiscopo Toletano succedit in sede Wistremirus archipresbyter Toletanus, vir sanctus, pius, et in pauperes egregie propensus; sedet annos 28 sub gubernatore civitatis Toletanae Ambrosio.

284. [13Kb] Erigitur [al., eligitur] Toleti academia philosophiae, medicinae et astrologiae, eo concurrentibus Hispaniae doctissimis.



DCCCLXXIV. DCCCXXXVI.
[Col. 1103]

285. [2Kb] In territorio Zamorensi, oppido Albugensi, floret, opinione rarae sanctitatis, Saeculina virgo Benedictina.



DCCCLXXVI. DCCCXXXVIII.

286. Alvarus et Isidorus, fratres S. Eulogii, qui post fuit electus archiepiscopus Toletanus, ad Boioariam exsulant.



DCCCLXXVIII. DCCCXL.

287. [2Kb] Theodemirus monachus Benedictinus, episcopus, Calagurritanus, Claudio Taurinensi episcopo succedit.



DCCCLXXXII. DCCCXLIV.

288. Hoc anno fit judex Muzarabum Gundericus Toleti, vir pius, justus et Deum valde timens.



DCCCLXXXIV. DCCCXLVI.

289. Martinus Secundus, Romani papae fama [al., frater] in Gallaecia floret.

290. [2Kb] S. Alvarus, socius S. Eulogii, mirifice floret Cordubae.

291. S. Fructuosi memoria celebris habetur apud Ligures.

292. [12Kb] Contra Claudium episcopum Taurinensem Iconomachum scribit S. Wistremirus archiepiscopus Toletanus.



DCCCLXXXVI. DCCCXLVIII.
[Col. 1107]

293. 3Kb] S. Blasius, episcopus et martyr, qui in Hispania apud Centumfontes, oppidum Celtiberiae, passus est tempore persecutionis Neronianae, anno sexagesimo septimo; miraculis celebris [al., crebris] micat.



DCCCLXXXVIII. DCCCL.

294. [1Kb] S. Anacirardus eremita ex Germania venit in Lusitaniam, et in ripa fluminis Tagi, prope civitatem Scalabim, sancte degit; et reversus ad Italiam, non procul a lacu Tigurino, vulneribus confectus, martyrizatur die 4 Februarii.



DCCCXCV. DCCCLVII.

295. [1Kb] Patitur Cordubae Rodericus et Salomon, domo Lusitanus, prope urbem dictam in Baetica Tuccim vetus, aliquibus Fossina.

296. Hoc anno Wistremirus, Toletanus primas, jubet deponi Samuelem episcopum Illiberitanum, propter nefandam vitam: quod exsequitur David Hispalensis archiepiscopus; sufficit illi Gervasium.

297. [1Kb] Hoc anno sufficitur per Toletanum Wistremirum, defuncto episcopo Urcitano (Urci, nunc Portella) Genesius, alias Abhelardus episcopus, qui fuerat Lugdunensis in Gallia, vir sanctus, Milonis cognomento Bernardi filius, frater vero Rolandi, ducis Palatini.

298. [1Kb] Wistremirus vir sanctus (qui vocabatur a S. Eulogio Facula Spiritus sancti) Lupi Ficulni frater, [Col. 1109] domo Toletanus, ex ipsis ejus Muzarabibus natus, senio confectus moritur. Sepelitur in aede S. Justae. Succedit illi Bonitus, qui posuit sepulcrale carmen:


. Obiit in pace S. vir Wistremirus 31 Decembris .



DCCCXCVI. DCCCLVIII.

299. [1Kb] Eligitur in concilio episcoporum Toleti sanctus Eulogius.



DCCCXCVII. DCCCLIX.

300. [4Kb] Bonitus, sanctae Ecclesiae Toletanae archidiaconus, eligitur Toletanus pontifex. De hoc dicitur ivisse ad patriam suam Clarummontem Arverniae, et ibi fuisse donatum veste coelesti a beata virgine Maria: sed Toleti scriptis litteris ad Samsonem Cordubensem, ipse eum absolvit.

301. Leander, trigesimus sextus abbas Agaliensis, floret.



DCCCC. DCCCLXII.

302. [1Kb] Julianus succedit in sede Toletana sancto viro Bonito. Fuit doctus, ut illa ferebant tempora. Synodum coegit.



DCCCCIII. DCCCLXV.

303. [1Kb] Juliano succedit Petrus, vir pius. Coegit synodum.



DCCCCIV. DCCCLXVI.

304 Succedit Petro alter Petrus in sede Toletana, vir bonus.

305. Floret memoria sancti Crescentis in Caesarone, et Vienna, ubi fuit episcopus.

306. Floret in monte Serrato sanctus Joannes Guarinus eremita.



DCCCCVII. DCCCLXIX.
[Col. 1111]

307. [1Kb] Sub id tempus Dulcidius, presbyter Toletanus, ex Berta Osorii Gunderici sorore natus, orator regis legionis ad imperatorem Cordubae.

308. Hoc anno fit translatio reliquiarum sanctae Obduliae Palma Toletum.

309. [2Kb] Toletum fertur Indiculus luminosus, quem sanctus Bonitus scripsit Cordubae.

310. Obiit Cordubae sanctus vir patricius Alvarus die 4 mensis Maii.



DCCCCXX. DCCCLXXXII.

311. [1Kb] Marinus Columbi filius ex Gallaecia, matre Hispana, et patre Fabricio, ex diacono cardinali consecratur papa (vide infra num. 320.)



DCCCCXXI. DCCCLXXXIII.

312. Theophylactus archiepiscopus Bulgarorum floret.

313. [1Kb] Habebatur pro martyre in Hispania comes Milo [al., Rolandus comes, cujus fuit pater Milo] de Angleris, cognomento Bernardus, levir Caroli Magni; qui Milo cum filio Abhelardo, cognomento Genesio, venit in Hispaniam, et recta adiit Alphonsum Castum, Legionis et Oveti regem catholicum, et detulit corpus S. Leucadiae Suessiones [al., Suessonibus], ut refert Nitardus, nepos Caroli.

314. Selva, Abbas Agaliensis, Toleti mirifice floret.



DCCCCXXVIII. DCCCXC

315. Joannes episcopus Toletanus novem menses sedit.

316. [2Kb] In oppido Prunis, vel Prusae, in Carpetania, Raymundus Metallinensis pastor Lusitanus, mirus in pauperes, sanctus floret.



DCCCCXXX. DCCCXCII.

317. Joanni Toletano succedit in sede Bonitus secundus, vir egregiae mentis, et satis providus in pauperes et suos.



DCCCCXXXIII. DCCCXCV.

318. [1Kb] S. Ostanus [al., Ostianus], episcopus Aucensis in Hispania, interfuit concilio Ovetensi; moritur in tractu Bivariensi die 30 Julii. Relatus inter sanctos in catalogo numeratur.

[Col. 1113] 319. Cordubenses Muzarabes aedificant intra urbem templum; dubium ne Genesio martyri, ibidem passo in persecutione imperatoris Neronis, an Abhelardo, cognomento Genesio, consanguineo Caroli Magni, episcopo abbatique glorioso.



DCCCCXXXIV. DCCCXCVI.

320. [1Kb] Martinus [alii legunt Marinus, ex Juliano. Vide quae diximus ad n. 311. D. L.] et Romanus, natione Gallaeci, mittuntur a Joanne papa ad Alfonsum regem Legionis et Oveti



DCCCCXXXVIII. DCCCC.

321 [1Kb] Prunis [Vide supra n 316 D. L.] in Carpetania moritur sanctus Raymundus Pastor, vir pius, simplex, mansuetus, largissimus in pauperes.



DCCCCXL. DCCCCII.

322. [1Kb] Bonito de vivis sublato, sufficitur in sede Toletana patriarchali archidiaconus ejus servus Dei, non minus opere quam nomine; qui librum scripsit, quod Filius Dei Christus videt in coelo faciem Patris. Sedet annos septem.

323. Sancti Luciani pontificis et martyris, comitis sancti Dionysii Areopagitae, ossa Bellovaco ad urbem Vicensem translata sunt. Alii putant Leuciani reguli Carpetanorum corpus, passi cum Quiteria, cum corpore S. Marci [al. Martiani, al. Martiae] allatum.

324. Opinio fuit, in Hispania praedicasse Jacobum sanctum Evangelium. a fratre Joanne nondum scriptum, ut docet Chrysostomus, et clarae divinitatis adyta orbi praedicasse.

325. Corpus sancti Levitae Vincentii Agenensis [al., Nonnagenensis] Valentia delatum per quosdam: nunc servatur in Algarvio.



DCCCCXLIII. DCCCCV.

326. Duae Remenses synodi de diversis rebus collectae.



DCCCCXLVIII. DCCCCX.

327. [1Kb] Orontius episcopus Toletanus annos 19 sub Abderragmane et Almansore Toletum gubernantibus



DCCCCLII. DCCCCXIV.

328. [1Kb] Orontius congregat Toleti concilium episcoporum.



DCCCCLIV. DCCCCXVI.

329. Rhegino abbas Pruniensis, Benedictinus historicus.



DCCCCLVI. DCCCCXVIII.

330. Aegidius, Tusculanus episcopus, Joannis papae legatus apostolicus, Polonos ad fidem Christianam convertit.

331. Obiit vir sanctus Rudesindus pridie Novembris; sepelitur Dumii.



DCCCCLX. DCCCCXXII.

332. Rodulphus Burgundio contra Berengarium imperatorem creatur imperator; durat in imperio annos quatuor.



DCCCCLXII. DCCCCXXIV.

333. Christiani Muzarabes miseris modis a Saracenis tractantur eo tempore; quorum odium id declarat.

334. Floret S. Eugenia virgo et martyr; quae in territorio Cordubensi urbe Utica (nunc Marmolexos) passa anno 923 patribus Cordubensibus Christianis, decollata est. Christiani Muzarabes, ob memoriam martyrii, posuerunt cenotaphium versibus acrostichis.



DCCCCLXVIII. DCCCCXXX.

335. Thecla virgo Benedictina floret sanctitate, Conchae camporum.



DCCCCLXIX. DCCCCXXXI.
[Col. 1115]

336. [4Kb] Hoc anno corpus S. Cyriaci [Forte legendum Cyrici, pueri, filii S. Julittae D. L.] repertum est a quodam bubulco: quod ab Hispanis ad Gallias prius allatum fuit.



DCCCCLXX. DCCCCXXXII.

337. [1Kb] Basilius sedet in sede Toletana annos 23 vir probus.

338. Hoc anno rex Toleti Mezquitam maximam amplificat.

339. Basilius scribit ad Silvanactum et Florecindum presbyteros.

340. [1Kb] Marinus diaconus Hispanus, Gallia veniens, mittitur a Joanne papa ad praesulem Toletanum, qui libros Gothicos Missales, breviarios, sacramentales, oratorios, examinans, catholicos invenit.



DCCCCLXXIV. DCCCCXXXVI.

341. Basilius Toletanum concilium contrahit; quo providetur, ne Christiani detrimentum acciperent convictu Saracenorum.

342. [1Kb] Basilio succedit Bonitus Tertius: sedet Toleti annos duos.



DCCCCLXXV. DCCCCXXXVII.

343. [6Kb] Joannes, Servus Dei succedit in sede; annos decem sedet.

[Col. 1117] 344. [1Kb] Sub hoc, et in hoc anno, multi martyres passi sunt in Hispania, et nonnulli degeneraverunt a fide. Qua de re exstat epistola elegantissima, zelo et fervore fidei plena, quam scripsit sanctus Joannes Servus Dei, Toletanus primas, ad omnes Hispaniae Muzarabes; ut primas et patriarcha totius Hispaniae, scripsit ad omnes Ecclesias Hispaniarum.



DCCCCLXXXII. DCCCCXLIV.

345 Quem ego subdiaconus Toleti cognovi, ac virum sanctum et spiritu Dei ferventem expertus sum Toleti. Epistola incipit: Multorum relatu. Scripsit et ad Marinum, antequam esset pontifex Toletanus; responditque ei Marinus papa, missis etiam litteris amoris et benevolentiae plenis.

346. Celebratur memoria in Hispania sancti Agathangeli, passi cum S. Clemente Ancyrano episcopo. Fuit Agathangelus patre Romano Illici natus in Hispania.

347. Bletisae florebant corpora trium sanctorum Pastorum.



DCCCCLXXXV. DCCCCXLVII.

348. [1Kb] Obiit sanctus pontifex Toletanus, Joannes, cognomento Servus Dei; et sepultus est in ecclesia S. Lucae evangelistae.

349. Succedit ei in sede patriarchali Vissitanus, vir magni consilii, et rarae pietatis in omnes afflictos Muzarabes.



DCCCCLXXXVI. DCCCCXLVIII

350. Synodus Ingelhermensis in Germania 34 [al., 31] episcoporum.



DCCCCLXXXVIII. DCCCCL.

351. Berengarius rex Italiae junior hoc anno creatur.



DCCCCLXXXIX. DCCCCLI.

352. [339Kb] Nunilo et Alodia hoc anno patiuntur, me vivente, in castro Wergeti, id est, Castellon; in castris vinariis in Batestania.

[Col. 1125] 353. Concilium habitum in Hispania in urbe Caesaraugustana, dictum vulgo Augustanum, viginti quinque episcoporum.



DCCCCXCI. DCCCCLIII.

354. Adelagus [lege Adelgarius] Bremensis archiepiscopus, sedis apostolicae legatus, virtute, doctrina et religione multum floret.



DCCCCXCIII. DCCCCLV.

355. Bruno, Otthonis Magni imperatoris frater, archiepiscopus Coloniensis, vir in omnibus praeclarus habetur.

[Col. 1127] 356. Agapeto pontifici succedit in sede S. Petri Joannes XII.



DCCCCXCV. DCCCCLVII.

357. Concilium coactum hoc anno in urbe Ravennate.



DCCCCXCVI. DCCCLVIII.

358. Concilium Ingelheimense episcoporum sedecim.



DCCCCXCVIII. DCCCCLX

359. [1Kb] Smaragdus, Serlofridegodus [lege Ceolfridus] Angli, monachi Benedictini, viri moribus egregiis praestantes, theologi insignes.

360. [1Kb] Vitae quae adduntur Chronico De viris illustribus Ildefonsi, compositae sunt a Felice Toletano archiepiscopo, quae incipiunt: Quamvis superius plurimi. Scripsit duodecim vitas, Xisti pontificis Romani; Macrobii diaconi; Philastrii Brixiensis episcopi; Theodori Mopsuestensis episcopi; Tyrannii; Rufini; Verecundi [al. Vergundi] Uticensis in Africa episcopi, olim archipresbyteri Toletani; Victorini episcopi Legionensis; Idacii Lamicensis episcopi; Eusebii Dorolitani episcopi; Cerealis Castulonensis; Ferrandi Carthaginis Africae diaconi; Petri Ilerdensis episcopi, et Marcellini schismatici presbyteri.

361. [1Kb] Sanctus Julianus scripsit vitam sancti Ildefonsi; Felix praeterea scripsit vitam sancti Juliani Toletani episcopi, idemque adjecit Chronico, quod sic incipit: In nomine Domini: Incipit Chronicon, quod sanctus Julianus composuit. Illud: Natus [al., nactus] est autem Witiza, alii tribuunt Gunterico. Nihil de additione certe hactenus reperitur.

362. Velascus episcopus Aluendensis, [al., Albigensis] scripsit vitam Salli abbatis Aluendensis [al., Salvi ab. et episcopi Albigensis] ejus discipulus, ad cujus pedes jacet.

363. S. Godina, S. Gervasius, in Lusitania obiere hoc anno, prima die Octobris.

364. [12Kb] Scripsi ego vitam S. Petri, archiepiscopi Compostellani, cognomento Mansonii, Itali martyris [lege fil. Martini].

[Col. 1129] 365. [1Kb] Pars librorum moralium, quae adducta fuerat ab ipso Leandro, Constantinopoli ad Hispanias allata est. Pro reliquis libris missus est Taio [al., Tico; D. L. Diximus supra, n. 100, de isto Taione Casaraug. episc.]; et haec (ut videtur Roderico) amissa est. Haec solum pars erat Romae; postea reliqui libri advecti sunt, quorum meminit S. Isidorus in Leandro.

366. [36Kb] Multas habent Diptychas Ecclesiae Hispanorum, quae sibi cognitae sunt. Toletana a tempore captivitatis [Col. 1131] habet illud principium, quod aliae omnes ab anno 360, Pro spiritibus pausantium sanctorum episcoporum Hilarii, Athanasii, Martini, Ambrosii, Augustini, Fulgentii, Leandri, Isidori, David, Juliani, item Juliani, Petri, item Petri.

A Felice usque ad Julianum post Bonitum III ponuntur epicopi, qui maxime juverunt rem Hispanam, scilicet Hilarius Pictaviensis episcopus, Athanasius Alexandrinus, Martinus Turonensis, Ambrosius Mediolanensis, Augustinus Hipponensis, Fulgentius ex Carthagine Spartaria Astigitanus, Leander, Isidorus, David Julianus Hispalensis, Julianus Toletanus doctor, Petrus Ilerdensis, Petrus Pulcher; idque more Graecorum, qui in principio Diptycharum episcopalium, aliarum Ecclesiarum praemittebant aliquos insignes pontifices, cum quibus eorum Ecclesiae Antistites aliquando communicaverunt. Id etiam fecere episcopi Aethiopes.

367. [3Kb] Solus Toletanus episcopus, ut primas Hispania, habuit olim jus pallii in Hispania.

[Col. 1133] 368. [1Kb] Etiam in media captivitate semper servata est obedientia, et reverentia ab Hispanis pontificibus Toletano pontifici, ut patriarchae, et totius Hispaniae jam inde a principio Ecclesiae Primati.




[Col. 1133]
LIUTPRANDI ADVERSARIA.

[Col. 1133A] 1. Duplex Legio: altera dicta Septima, Gemina, Pia, Felix, quae Gothis flos civitatum est; et haec fuit regia sedes, episcopalisque, nulli subjecta pontificum Hispanorum, praeterquam Romano papae. Altera, quam Urbicus fluvius lambit, et Benaventum dicta: haec paruit episcopi Asturicensi (modo paret Ovetensi); haec dicta Legio Urbica.

2. Legio Gemina, sedes episcopalis, paruit Bracarensi ad tempora sancti Lucii papae, qui creditur exemisse Legionensem episcopum a Bracarensi, quia contra vicinum Basilidem Asturicensem episcopum lapsum, mirabiliter dictis, scriptis factisque laborarat.

3. [14Kb] Aquae Quintianae in Gallaeciis Lucensibus (quarum meminit Ptolemaeus recensens hos populos) [Col. 1133B] sunt in monte Tebiceio fons quidam, qui fluit ac refluit, et fluctus habet instar Oceani, prope fluvium Loriam (vulgo Lor): quem cum vidisset Q. Metellus praetor, ante Christi natalem anno 140 miratus, ei proximoque oppido nomen imposuit, vocavitque Aquas Quintianas. Fluvius Loria visus prope labitur in Simliam [al., Silum] flumen.

4. Aera DCCCLXVIII a nativitate Domini 830, vixit sanctissima virgo Lumbrosa ex oppido Cea, quae frequentabat paroeciam in diruto monasterio sanctorum martyrum Facundi et Primitivi cum Muzarabibus Christianis in magna vitae sanctitate. Jacuit in illa paroecia, donec per Alfonsum regem reparato monasterio; illuc ea translata est. Obiit non multo prius reparatione. Frequentantur ejus reliquiae [Col. 1133C] maxima populi veneratione; colitur die 1 Novembris; jacet in tumulo super duas columnas.

5. Carthagine Spartaria sanctus Constantinus confessor, vir clarissimus, multorum virtutum gloria clarus, migrat confessor sub Valeriano 11 die Martii. Eodem die passio sanctorum martyrum Heraclii et Zozimi passorum pro Christi fide ibidem.

6. Dum transirem Pyrenaeum in confinibus Hispaniae, reperi quod S. Felix colitur in civitate Spalatensi, vel Ispalensi; qui missus ab Hispanis episcopis huc, praedicansque Evangelium, sub Diocletiano [Col. 1134A] martyrium consummavit XII Kal. Junii. Sunt qui putant hanc eamdem civitatem esse Spartulacensem; non recte ii: nam in oppido Anzanego [al., Onzanego] sanctus episcopus et martyr colitur. Hic Felix creditur fuisse qui cum aliis tredecim episcopis confessoribus interfuit concilio nationali Illiberitano, et praefuit episcopus Accitanus; missus vero ab Hispanis episcopis, propter ferventem ejus charitatem, prudentiam, scientiam et leporem, ad confirmandos in fide populos Hispanos, ivitque ad Celtiberos Vascones, et Pyrenaeum accolentes.

7. S. Patricius, qui celebratur XVII Kalend. Aprilis, non fuit episcopus Arvernensis; sed creditur Malacitanus, qui interfuit concilio Illiberitano: postea, dum iret alio, venit Arverniam, et obiit.

[Col. 1134B] 8. Heracleae in Hispania, quae civitas Calpe dicitur, passionis recolitur triumphus S. Januarii Sarabriensis [al., Salariensis, et Salernensis] episcopi cum sociis, 7 Januarii: cujus meminit Dexter, aitque passum sub Diocletiano. Fuit episcopus, qui interfuit Illiberitano.

9. Quam Latini Murciam, Gotthi vocaverunt Bigastrum, Mauri Acatha, anno 900, ut conjicitur. Venit illo episcopus Bergarae Thyestes, et mortuus est, jacetque ibi [al., estque martyrizatus ibi].

10. Melantius, vel Melanius, natus in majori Britannia, venit Romam, et a sancto Stephano missus Rothomagum, ibi aliquantulum temporis episcopale munus exercuit: post, nescio qua causa, venit Athenas, et cum Sixto pontifice venit Toletum, ubi [Col. 1134C] successit in episcopali sede Palmatio, vel Paulato. Interfuit concilio Illiberitano, post anno 305 venit Rothomagum, et in 310 sanctissime mortuus est, ibique sepultus XI Kal. Novembr.

11. Villae Cassinae, quam Mauri vocaverunt Villam, Castin, in confinibus Carpetaniae, S. Nicasius, primus episcopus Rothomagensis, cum sociis patitur XI Octobris sub Domitiano, dum ibi praedicat: misit Fescenninus, jussu [al., misso Fescennino, jussu, etc.] Domitiani, qui eos in Hispania occideret.

12. Anno Domini 302 Constantio Chloro et Galerio Maximino Caesaribus, coss. quartum, die 3 Aprilis, [Col. 1135A] die Veneris sanctae, vel passionis Domini, per totum orbem indicitur persecutio, et anno 16 Melantii Toletani pontificis, iisdem consulibus, mense et die, diruta est Ecclesia Toletana B. Mariae virginis Assumptionis, a sancto Elpidio erecta, et a B. M. Marcello spatiis ampliata; solo aequata est a [legi videtur Teucris, sed libenter legam Duumviris], jussu Diocletiani sub P . . . Daciano Hispaniae praeside, qui demolitioni praefuisse dicitur. Ex tunc creditur per orbem sacra synaxis fieri solita in speluncis, ut Romae in coemeteriis, Augustobrigae (quae dicitur a Mauris Cobisa, in fine Carpetaniae) in antro, Toleti in spelunca, quae vulgo dicitur Herculis, opere Romano, Libanae in Celtiberia in speluncis, quas a cavitate foratas vocant, et sic in aliis antris.

[Col. 1135B] 13. Dici non potest, quanta dejectio Christianorum animis accesserit hac demolitione et librorum incensione. Toletanos libros loco tuto posuit sanctus vir Melantius, et animabat Christianos ad tolerantiam cruciatus. Duravit demolitio sexdecim annos, donec anno 318 lex data est a Constantino, qua jussit restitui bona, fundos, solaria sanctis ecclesiis. Tunc reparata est S. Mariae de Columna matrix orbis ecclesia, cujus imaginem et columnam Christiani absconderant, juvante Valerio episcopo, et Vincentio archidiacono. Toleti restituta est ecclesia Assumptioni sanctae Dei Genitricis dicata; et denuo [al., de novo] sanctae Leucadiae recens martyri, civi et patronae, altera.

14. Non praetereundum est in iisdem adversariis [Col. 1135C] meis, Camerinum, vel Marinum, vel Tamerinum, Toletanum pontificem, ad Sardiniam delatum cum aliis, adhuc durante persecutione Diocletiani 21 Augusti passum.

15. S. M. Pomponius Januarius episcopus Salariensis [al., Sarabriensis, vel Salanensis] fuit vir consularis, interfuitque, ut dictum est, concilio Illiberitano; praedicansque in Heraclea civitate freti Herculei, per dira tormenta cum sociis pro Christi fide triumphavit.

16. [2Kb] S. Vitalis, quem a fonte baptismatis sustulit sanctus Sebastianus, e Thermeda in Carpetanis Romam miles profectus, relictis filiolis, Justo et Pastore, Complutensibus, 3 [Lege 2, ex Mart. Rom. 2 Julii] mensis Julii anno 290, prope Paduam [al. [Col. 1135D] Capuam] passus est.

17. Nicomedae passus est in persecutione Diocletiani sanctus Flavius Antiochenus, vir consularis, et episcopus Illiberitanus [al., Illitercitanus], qui concilio [Col. 1136A] interfuit Illiberitano habito anno 299, vel circiter: qui negotiorum gravium causa Nicomediam delatus, cum fratribus Augusto et Augustino 7 Maii martyrium passus est.

18. Anno 313 Constantino et Licinio Augustis, consulibus tertium, sub Melchiade papa coactum est Toletanum concilium universale totius Hispaniae, praeside Camerino, vel Tamerino, vel Marino Toletano: interfuit Leontius Bracarensis, Benedictusque Tarraconensis [al., Tabelonensis], Sabinus Hispalensis, Marcus Emeritanus; et alii complures episcopi sancti; mittunt conciliarem epistolam ad Melchiadem, quibus ille respondit.

19. Turibius notarius S. Leonis, archidiaconus Tudensis, succedit Ceponio episcopo Tudensi; moritur [Col. 1136B] vero VI Kalend. Novembr. transflatus anno [al., aera] 528. Is autem fuerat antea Tudensis [al., Iracensis], cum scripsit Idito.

20. Concilium primum Bracarense [al., Emeritense] habitum est Bracarae, nondum ea parte Gallaeciae quae est a Compostella in potestate Suevorum, habitum anno 3 Richilanis, 2 Suevorum regis, Idibus Martii, aera 481. Pancratius aerumnis confectus moritur anno 444; successit illi in sede Bracarensi Balconius vir pius, et zelo Dei plenus.

21. Praedicationibus sancti pontificis Balconii et aliorum episcoporum, pullulantibus erroribus Priscilliani, Gallaeciamque vastantibus, Reciarius fit ex gentili Christianus, et mirifice fovet Ecclesias, et [Col. 1136C] catholicos, quibus publice praedicatur fides catholica; et dat facultatem cogendi concilium ad Aquas Celenas veteres, uti dictum est.

22. Fluminis Tenedi aquae, praesertim prope Guardiam oppidum, qua flumen labitur in Oceanum, quia lutulentae sunt, et coenosis impeditae vadis, Celenae dicuntur quasi nigricantes, et Hispanorum more oppido nomen dedere, ut alias Sucro, Vaccaea, et Eminius.

23. Varada municipium est antiquum Carpetaniae, in via Toleto Complutum sic: Toleto Illescam XXIIII M. P., Titultiam M. P. M., Varadam VIII M. P. M., Complutum XXX M. P. et viam Varada Segoviam f. c. [id est facere curavit] M. Fulvius Nobilior proconsul. Hic, scilicet Varadae, recolitur memoria Nerei, Saturnini, [Col. 1136D] et 365 martyrum, qui erant in aestivis in hoc municipio sub persecutione Diocletiani, passorum 16 die Octobris. Crediderim hos passos Cluniae, et reliquias aliquas illinc huc allatas, et ibidem aliquot [Col. 1137A] annis in Hibernis [al., Titulia vel Tulliani] vixisse concorditer.

24. [1Kb] Muris, oppido in Gallaecia, in populis Tamaricis, ubi ex mari exundantique flumine fiebat peninsula, de qua Plinius lib. IV, cap. 20, sanctus Theodorus monachus cultus est, vita miraculisque clarus, 2 Aprilis.

25. Ovetum (quae prope Lucum Asturum, civitatem regiam, et quae sub Suevis continet se Lucum Augusti; et in quo Luco Asturum, sub rege Theodomiro Suevorum, habitum est concilium nationale Suevorum) tempore Maurorum allata est arca Toleto cum reliquiis plurimis, et cappa, qua beata Virgo donavit sanctum Ildefonsum [scriptum erat Elephonsum] Toletanum antistitem, quae fuit [Col. 1137B] candidissimi coloris, et corpora sanctorum Asturii, cognomento Serrani, et Juliani, Toletanorum episcoporum.

26. In Gallaeciae civitate, Luco Augusti, memoria sanctorum martyrum Procli et Hilarionis sub Trajano passorum; quorum reliquiae et Acta alio translata dicuntur.

27. Floret memoria sanctitatis, apud Lucum Augusti, sancti pontificis Odoriis [al., Odornis], qui reparavit hanc civitatem et ecclesiam, et illi sedem restituit anno 744, annis 27 post vastationem hujus civitatis; moritur post sanctissime.

28. Achartae vel Murciae mansit episcopus, et templum ecclesiaque [al., Arcisa] tempore Maurorum.

[Col. 1137C] 29. Ante Hispaniarum vastationem a Mauris, in ecclesiis cathedralibus eucharistia semper patens erat. Quam consuetudinem servarunt antiquae Ecclesiae, ut Toletana, Bracarensis, Lucensis, et aliae, quae non captae a Mauris, sed vel desertae vel admissae . . . . In aliquibus Ecclesiis, ubi frequentissimi Saraceni degebant, et Ecclesiae erant debiles, id aliquando fiebat, sed raro.

[Col. 1138A] 30. Via Antonini Emerita. Augusta Caesaraugustam, sic: Castra Julia, vel Trogilium (posterius nomen retinent Mauri) M. P. M. XVII, Lacippeam XL M. P., nunc Madrigaletum [al., Mudragae]; Laucianam [al., Leucipam] XXIIII M. P. M. Villare Pedrosi Mauris; Augustobrigam M. P. M. XXII Caleram; Toletum M. P. M. LV [al., LVII].

31. Itinerarium, quod Antonini Augusti nomine circumfertur, mire corruptum est, additis et subtractis mansionibus non paucis: primo coeptum sub C. Caesare, productum sub Augusto, positis tantum nominibus locorum sine milliarium numero; post addita sunt milliaria ab Antonino, et ob id illi tributus est labor, qui alioqui plurium fuit; addita nomina; ut Constantinopolis, Maximianopolis, Diocletianopolis, [Col. 1138B] quod est signum, tunc ultimam manum operi fuisse superadditam.

32. [3Kb] Cum Lusitaniam pertransissem, publica Saracenorum fide, vidi non longe procul Aeminio, in Campo Osensi, vetus et miraculosum stagnum, quod tot fecit miracula, et ecclesiam stantem, anno 942, conveni sanctum senem Heronium Bracarensem pontificem in Bracarae [al., Concherae] ruinis, cum suis ovibus, officio sancti pastoris fungentem, et Aeminii sanctum virum Gundisalvum, quem audivi post aliquot annos successisse Heronio.

33. [1Kb] Ego Chronicon meum, quod miseram Regimundo [al., Tractemundo], etiam transmisi (partem illius) Heronio Bracarensi seni pontifici sanctissimo, et scripsi illi sequentem epistolam:

[Col. 1138C] »Sanctissimo Patri, et eminentissimo papae HERONIO, meritissimo Bracarensi archiepiscopo, LUITPRANDUS Toletanus subdiaconus debitam offert obedientiam, et salutem ac felicitatem aeternam precatur.

»Efflagitasti a me servulo tuo frequenti pene convitio (sanctissime Pater, et eminentissime papa) quod pro tua in me praestantia justius imperare potuisses, [Col. 1139A] ac pro mea in te meritissima observantia ad nutum ego parere debuissem cum invisi S. Jacobi Zebedaei filii, doctoris et apostoli nostri, sacra ex voto limina, ut pleraque Lusitaniae Gallaeciaeque celebriora loca, et in primis sanctissimi doctoris, martyris et apostoli Petri, primi ejusdem apostoli discipuli, primique Hispanorum martyris, aedem sacram, ac admirabiles reliquias, a te tuisque ministris Bracarae Augustae tecto perhumaniter exceptus sum. Tunc cum sermonem facerem opusculorum meorum, et inter illa continuationis chronici mei ducti ad annum 960 ad Chronicon L. F. Dextri, et M. Maximi Benedictini monachi, sapientissimi poetae, episcopi Caesaraugustani plane sanctissimi; tunc injecta est tibi cupido videndi litteras meas; quia videras Dextrum et M. [Col. 1139B] Maximum, et studiis sanctarum Scripturarum, et legendis nostrarum rerum historiis solabaris labores prolixae et insuavis captivitatis inter Mauros. Promisi statim misurum partum meum, vel potius abortivum fetum, maluique qualemcunque tibi castigandum, quam nullum mittere, satius ducens parere comiter imperanti, quam reluctari comiter efflagitanti. An placiturum sit hoc meum obsequiolum, prorsus ignoro: si fuerit ingratum, tu videris, qui jussisti; sin placeat, caeteros annos, quos addideram, tibi mittam. Vale, sanctissime papa, et sanctum tuum, licet pauperculum, senatum fidelium, et ministros in primis clerumque saluta, qui versantur inter lupos ut oves mansuetae, ac barbarorum carnificinae [Col. 1140A] in singulis horis subjacent, ferentes continuas injurias maledictaque a Saracenis; quorum gladius eorum impendet cervicibus. Sanctus senex Joannes servus Dei; Toletanus antistes, multum te salutari jubet; ac injunxit mihi, ut de te scirem, an ejus epistola encyclica in tuas manus venerit. Iterum et tertio vale. Toleto, IV Idus Octobris, aera DCCCCLXXXI.«

34. Fluvius Sucro dividebat Oretanos occidentaliores ab orientalioribus Bastetanis [al., orientales ab occidentalioribus]: et in Antonino populi Saltiga, et Putealia, sunt Bastetanorum in hac via populi.

35. Via sic ordinatur in codicibus castigatioribus. Saltiga XVI M. P.; Putealia XXXII M. P., prope [Col. 1140B] Paracuellos; Vallem longam XL M. P.; Branchales modo dicitur oppidum, unde ejus principium sumitur: Urbiacam XXVI [al., Terbitium XXV] M. P. (Mauri Arbecam vocant); Allaborcium XXV M. P.; (vulgo Carinenam [al., Cartenam]) Argiriam VI M. P.; Carenas, vel Callete M. P. M. XX, Carinenam, sermone Maurorum Longares M. P. M. VII; Caesaraugustam M. P. M. XXVI, Zaragoziam vocant.

36. [4Kb] Julianus Lucas, auctor Graecus, Toletanus diaconus, refert Graecos, cum venerunt in Hispanias, in Bastetanis condidisse oppidum dictum Dicaearchia, vel Puteolos, aut Putealia, quod Mauri diruerunt; postea venisse Campaniam [al., Carpetaniam], et alterum condidisse hujus nominis.

[Col. 1141A] 37. [1Kb] Sancta Potamioena, civis Putealiensis in Bastetania, filia M. Aurelii Decimi, praefecti legionis Septimae, Geminae, Piae, Felicis, et S. Quintiae Marcellae; soror Caeciliae Quintiae, quae nupsit Druso Valerio Caeliano Valentiniano; et isti fuerunt parentes M. Aurelii Valentiniani praesidis provinciae Hispaniae Citerioris; constant haec ex inscriptionibus.

38. Paracuellos dicitur, quasi . Cole a Mauris dicitur Almodovar.

39. Albacetem, oppidum Bastetanorum, condiderunt Cilices in Hispaniam venientes a regione Cetide. Vocant Mauri hunc locum Albacete, corrupte.

40. Arbucarae in Celtiberia S. Papii martyris, qui variis tortus cruciatuum generibus, tandem datis cervicibus occubuit IV Kal. Julii anno 503, sub [Col. 1141B] Diocletiano et Maximiano imperatoribus, praeside Hispaniae P. Daciano, ibique ejus memoria celebris est.

41. Aetate parentum meorum anno Domini 923, Martii 26, passa est martyrium virgo sanctissima Eugenia, filia Christianorum Muzarabum in municipio Uticensi, quod in Conventu Cordubensi vocarunt Marmolejos, jussu regis, et Miramolini Abderramenis, ferocissimi tyranni, fidei Christianae causa; et post carceres et supplicia, datis cervicibus, martyr effecta est sub Blasio Toletano pontifice, Cordubensi N. honorifice sepulta est cum versibus acrostichis in marmore caelatis. Mirifice culta est, et erat in Oveto; Toleti et Gallaeciae colebatur.

42. Hujus sanctissimae virginis et martyris Hispanae [Col. 1141C] reliquiae delatae sunt ad varias Hispaniarum partes; ubi conditae sunt illi ecclesiae.

43. In tabulario sanctae Justae reperi carmen hoc compositum a domino Blasio Toletano praesule, praestantissimo illius saeculi poeta:

Eugenia hoc posita est tumulo celeberrima Virgo,
   Sanguine quae Christi est testificata fidem.
Purpura quam decorat candenti sacra [al., infecta] colore,
   Laurea et exornat cui duplicata caput.
Multa tulit, sed plura refert ex hoste trophaea
   Victrices lauros aether et ipse canit:
Miratusque canet ventura in saecula mundus,
   Dum steterit tellus pondere fulta suo.
Toletum tibi, diva potens, tibi Corduba felix
   Patria, mansurum porriget usque decus.
Totaque jam refert parentum [al., Tricensis] Ecclesia laudes,
   Praecipue indigeti solvet Ibera suae.
Morte paras vitam, penetras quoque funere coelos,
   [Col. 1141D] Vulneraque ad superos expediere viam.
Supplicibus te pande piam, portumque salutis:
   Diva doce miseros, diva tuere reos,
Quod patimur sat triste jugum, sit causa coronae:
   Blasius hoc praesul carmine te celebrat.
Toleti memor esto tui, veterisque tuorum
   Majorum sobolis: jam tua regna tege.
Eugeniam sequeris Pelagi, fortissime martyr:
   Moribus assimiles estis, et igne pares.
Efferus Abderamen Almanzor credidit ambos
   Perdere; utrumque tamen morte sub astra para [l. rapit]
Vos eadem fortasse gravat custodia vinctos
   [Col. 1142A] Compede, tum vinclis, tum pietate pares.
Quos ibi sermones seritis de morte ferenda,
   Pro pietate semel, proque pudore simul?
Eugenia, o Pelagi, tibi sit nova causa coronae;
   Illa necem patiens te docet esse virum.
Post cujus, testare fidem, vestigia constans:
   Illa tuo capiti serta nec una locat.
Gaudetis super astra duo de morte subacta,
   Nomine velletis plura tulisse Dei.
Vos rosa, vos decorant candentia lilia testes;
   Hinc rubor, hinc candor tempora vestra tegit.
In terris patria haud similis; tamen una duobus
   Patria communis regia celsa Dei.
Gaudete, o pugiles, memoresque estote clientum,
   Quos dubia exercet pugna, gravatque metus.
Praesentes igitur populis pugnantibus este:
   Si nos aspicitis, vincimus et fruimur.
Si vincemus, erit palmae pars maxima vestra:
   Gloria nostra simul, gloria vestra fiet.

44. Obiit sanctissima virgo et martyr Eugenia VII Kalend. Aprilis, feria quarta hebdomadae dictae in [Col. 1142B] Passione: quam post duos annos assequitur sanctissimus juvenis Pelagius, ut creditur, natione Gallaecus, qui ducem et magistram habuit ad martyrium sanctissimam Eugeniam aera DCCCCLXI, anno duodecimo Abderramenis, hujus nominis quarti dicti, cognomento Almanzoris; egira vero CCCXII. Saevissimus fuit hic imperator, et multas in Christianos edidit strages, ac fidei Christianae fuit hostis infensissimus. Sunt qui credant tunc occisam Toleti Mariam servam Dei.

45. Queritur sanctus pontifex Innocentius I, in epistola ad episcopos Hispaniae Toleti congregatos ad concilium, quod ex jurisperitis et causidicis fierent episcopi, ut quidam Fl. Rufinus consul cum Flavio [Col. 1142C] Eusebio [al., Cuselio] anno 347 fit episcopus anno 360 in Hispania, et Gregorius ex praefecto praetorio Galliae episcopus Illiberitanus: et, licet fuerint ambo viri sancti et vitae laudabilissimae, pontifex fieri prohibet.

46. Sunt qui dicant sanctam Theclam Iconii natam, primam Pauli discipulam, ejusque praedicatione conversam, natam patre Hispano Celtibero, matre vero Iconiensi gentili durissima.

47. Anno tertio Sisenandi, sub Audace Tarraconensi pontifice, arca per mare Mediterraneum, angelo duce, devecta est Tarraconem cum parte corporis sanctae Theclae virginis et martyris, discipulae S. Pauli, cum inscriptione intus reperta, quae significabat hoc: Anno 633 excepta est cum ingenti gaudio praesulis et civium; ac res scripta per epistolam [Col. 1142D] ab Audace praesule regi Sisenando, miram Hispaniae laetitiam attulit. Sub captivitate Maurorum anno 960, cum ego illac transivi, sedulo custodiebatur in captivitatis medio, permittentibus Saracenis, a catholicis Muzarabibus.

48. [1Kb] Et ad preces illorum qualecunque carmen lusi, quod et eis porrexi.

Diva potens superas inter numeranda cohortes,
   Prima ex femineo martyr opima choro,
[Col. 1143A] En patriam repetit tot jam volventibus annis,
   Et Laletanum sospitat illa solum.
Transmittit pelagus supero praeeunte ministro,
   Paret et imperio ventus et unda suo.
Ex Celtibera genitor fuit urbe profectus;
   Illeque quos deamat filia Thecla fovet.
Ecce Luitprandus jam non novus incola terrae
   Hispanae, externam carmine laetus adit.
Accipe, quae supplex tibi, virgo, carmina sacrat:
   Pectore, pro templo, te quoque, diva, tegit.
Felix adventus tuus est et laetus Iberis;
   Est nihil ulterius Tarraco quod cupiat.
Te veniente salus venit, et sanctissima tecum
   Imponit votis amplius illa modum.

In tempore Muzarabum erat Ecclesia Tarraconensis [Col. 1143B] S. Thecla vetus.

49. Sucro fluvius nascitur in Hispania in monte dicto Megarutula; quem Saraceni vocant corrupte Mogarruta, non procul a Turia, dicto etiam Ibero minore, a Mauris Guadalimar [al., Guadalaviar], quasi diceres fluvium aquae crudioris [al, candidae]: transit per urbem cognominem, dictam a Mauris Concham, a Malacha Celtiberorum urbe, dicta a Saracenis Malca, et a montibus qui Sagunto impendent: quam civitatem Carthaginenses demoliti, reaedificantes Carthaginem Edetanorum vocaverunt, Itaque fluvius hic Sucro in pelagus Mediterraneum excursat [al., exundat]; non procul est a dicta Carthagine, et fluvio Ibero minore.

50. Duplex est Segueda: altera caput Bellitanorum [Col. 1143C] in Celtiberia, a Mauris dicta Borgia; altera in Arevacis, dicta Baleranica a Saracenis. Titios populos Thaust vocaverunt Saraceni, sicut Bisgorgitanos Gobia in ripa Iberi, ubi Caesaraugusta. Ad Dertosam sunt plusquam triginta populi Romani.

51. Axeniam civitatem in Aristis [al., Anstis] populis, vocant Saraceni Xixenam.

52. Colendam civitatem, Maluendam Mauri vocaverunt, illius colonia immunis.

53. Belsa post Oriola est dicta.

54. Ocile, ubi mercatus fuit Hispanorum Arevacorum, decurtato vocabulo corruptoque, Mauri vocant Ciria (ab Ocili, Cilia prius) et adhuc corruptius, Cinar.

55. Confluentia finis Arovacorum est Villanova, [Col. 1143D] in confluenti fluminum Arlanzae et Arlanzonis, quae ibi junguntur.

56. Civitates has in Arevacis sitas, et in Celtiberia, Pallantiam, Berlangam Mauri vocaverunt; Calagurrim, Calervegam; Sigedam, Caias; Lauronam, Varzones.

57. Ausa, vel Ausona, in populis Ausetanis est, tempore Maurorum dicta Manresa, sicut Egara, Beseda, vel Bosque de Malatesta [al., Malatosca. Vide n. 68].

58. In conciliis Toletanis alius fuit episcopus Castulonensis, et Castellanus; in Castellanis Castellum [Col. 1144A] caput fuit: quam urbem Mauri vocant Seselu. In tertio Toletano concilio confirmat Froiselus episcopus Castellanus, alius ab episcopo Castulonensi, qui ibi confirmat.

59. S. Maginus, alias Maximus, passus est VIII, M. P. a Tarracone in monte Palfuriano, 25 Augusti, sub Diocletiano, praeside Hispaniarum Daciano, anno 302. Fuit civis Tarraconensis; egit vitam eremiticam.

60. Palfurius Sura, vir senatorius, amicusque Martialis, in senectute creditur sub Claudio fuisse Tarraconensis praetor, et prope Tarraconem oppidum a suo nomine condidisse Palfuriam, a Mauris post corrupta voce Bufagraña.

61. Corpus sancti Sigismundi regis Burgundiorum [Col. 1144B] et martyris, ablatum ab urbe Sedunc, ad tractum Barcinonensem creditur delatum, et in monte Tesbiade depositum: quem montem Mauri voce decurtata vocant Monseve.

62. S. Salvius episcopus Ambianensis, et martyr, creditur allatus prope Barcinonem ut S. Valentinus episcopus et martyr (quem alii faciunt Interamnii Flavii in Hispania episcopum, alii autem Italum, Romae passum sub Trajano imperatore) ad monasterium quoddam prope Rubricatam urbem: nunc Manresam dicunt. Alii putant hujus urbis Interamnii fuisse confessorem episcopum.

63. Reliquiae S. Baudelii diaconi et martyris Nemausensis [al., Mamausensis], sub Juliano passi pro fide, delatae sunt Rodam (civitatem maritimam [Col. 1144C] prope Indigetes) et Toletum: quae post delatae sunt in arca sacra Ovetum.

64. Septimo Septembris passa est sancta virgo et martyr Regina apud urbem Alisiam, in confinibus Lusitaniae et Carpetaniae, sub Olybrio praefecto Hispaniarum, sub Diocletiano: cujus reliquiae delatae sunt sub Saracenis ad territorium Augustodunense. Mauri urbem Alisiam vocaverunt Alixam.

65. Mauri creduntur esse depopulati civitatem Egaram, olim sedem episcopalem, quae tempore Gotthorum civitas fuit amplissima; cujus ruinae in Laletaniae fine visuntur prope civitatem Basim, et exortum fontesque fluminis Clodiani, sic a nobili Romano Clodio vocati. Habet terminos Bordel dictum Burdus, Palada, nunc Paladera, Montesam, [Col. 1144D] montem magnum, Tespiadem, et Povellam, ut nunc nomen habet.

66. [1Kb] Bentas Sualdi pro Emilianae Montesano facta est ante 1, Toletum.

67. Lugodini in Lusitania, quam urbem vocaverunt Mauri Vitigodinum, S. Justus, ut creditur, episcopus Egarensis, qui concilio Egarae congregato subscripsit, et Amicus episcopus.

68. Quam urbem vocaverunt Gotthi corrupte Egaram, vocaverunt Latini Basedam in Castellanis; cujus meminit Ptolemaeus (vide n. 57).

69. Aera Caes. 759 Joannes Egarensis, destructa [Col. 1145A] civitate sua, vix evasit; senex et confectus senio, peregre profectus est alio.

70. Antiquissimus est episcopatus Basedensis: nam S. Fructuosus, episcopus Tarraconensis et martyr, prius creditur fuisse civis et episcopus Basedensis, et inde translatus Tarraconem, ubi martyrium obiit illustrissimum.

71. Froiselus, episcopus Castellanorum, interfuit tertio concilio Toletano: huc, ex Dertosana sede, jussu regis gloriosissimi Recaredi translatus.

72. Apud Castellum Milledunum in Castellanis, a Mauris dictum Milloz corrupte, S. Leonis episcopi et confessoris (ut creditur Egarensis) miraculis clari.

73. Sunt qui credant hunc episcopum fuisse, et [Col. 1145B] a Venetis delatum Venetias, datumque Leoni Mitamanensium episcopo in Castellanis, ad mare Mediterraneum; et, submerso oppido maritimis fluctibus, delatum fuisse Milledunum, et sepultum in coenobio S. Servulis martyris; ejus corpus vel reliquias illuc translatas fuisse, ad oppidum Milledunum, quod (ut diximus) Mauri more suo nunc vocant Milloz.

74. In Hispania, civitate Octogesa, quam Gothi corrupte et decurtate Ictosam dixere, celebrantur martyres Juvenalis, Bonosus et Maximianus, sub Trajano passi, et S. Vildefrius, ejusdem civitatis episcopus et confessor, miraculis clarus, ante tempora Constantini. Haec sedes in Hispania vetusta est; paret Tarraconensi, nec ab alio potest cogi episcopus [Col. 1145C] ejus, nisi a papa. Interfuit concilio Gerundensi sub Joanne Tarraconensi Frontinianus Ictogensis.

75. In Asturibus, Hispaniae urbe Britonia, sanctorum martyrum Gorgonii, Firmi, Antonii, et Agapis virginis, natorum in Nicaea Bithyniae, casu ad Hispaniam delatorum, in persecutione crudelissimi Decii: qui decimo Martii per varios et terribiles cruciatus palmam martyrii tandem consecuti sunt.

76. Lucius, vel Lucas, episcopus Britoniensis in Hispania, petens Caesaream Cappadociae (nescitur causa), cum sociis passus est sub persecutione Neronis, coliturque memoria ejus, et Britoniae, ut in propria sede, et Caesareae Cappadociae.

[Col. 1145D] 77. In Austuribus prope Balobrigam in mari Oceano resident naves Nortmannorum, quae precibus S. Gundisalvi episcopi Mindoniensis, vel Balobrigensis, submersae sunt anno 846; ille vero moritur anno 850; colitur 1 die Novembris.

78. S. Martinus ex Orientis partibus in Gallaeciam veniens, convertit ad fidem catholicam Suevos; factusque primo est episcopus Britoniensis, vel Mindoniensis, post ex Britoniensi Dumiensis, tandem ex Dumiensi archiepiscopus Bracarensis.

79. Duplex sedes Dumiensis; altera in Asturiis, quae Britoniensis; altera in Gallaeciis; et haec fuit monasterium, quod sanctus Martinus instituit.

80. Duplex Castulo, alterum dictum Castulum [Col. 1146A] [al., Castellum vel Cetulii]: ambo sedes episcopales.

81. In divisione episcopatuum, sub rege Theodemiro, Suevorum Magnetum, episcopatus Portuensis, oppidum, quod Saraceni vocaverunt Mauhnoca [al., Maulhoce], factum est sedes; duravit parum.

82. Vectica sedes, Bracarensi subjecta, dicta est etiam Besea, vel Betaonia; a Mauris vero Barbola, in Portuensi sede. Sunt qui dicant esse quoque dictam Betonicam, a Betonibus proximis conditam.

83. Sancta Thyphenes creditur passa Vecticae, judice Fl. Caesario, qui fuerat olim praefectus Romae, post sub Juliano judex Hispaniae; tandem anno 397 sub Honorio, jam confectus aevo consul [Col. 1146B] cum Attico.

84. Anno 15 Theudii regis Gotthorum, aera vero DLXXXIV, celebratum est a Patribus provinciae Tarraconensis concilium Vallense in oppido Valle, vallis Faventinae: nec legendum, nisi mendose, Valentinum, sed Vallense, vel, ut alii codices habent, Valletanum, vel Valetense. Ibi colitur sacer Amatus, presbyter et abbas Tamirensis, 12 Septembris. Fuit Amatus oriundus Valle, patre Theodoro Vallensi Hispano, qui duxit uxorem Gratianopoli in Gallia: natus est anno 635; obiit anno 695; translatus postea ad Vallensem urbem, anno 712; tempore Saracenorum alio translatus.

85. Cum essem Fuldae bibliothecarius, incidi in codicem conciliorum Toletanorum, in membranis, [Col. 1146C] litteris Gothicis scriptum, quem sanctissimus Elipandus Toletanus archiepiscopus ad Carolum Magnum Augustum transmiserat; ibique reperitur mutilum concilium Toletanum sub Juliano Toletano archiepiscopo, aera DLXXVIII, anno 9 gloriosissimi regis Theudii: quod videtur nationale concilium, sic:

86. In nomine Domini nostri Jesu Christi incipit concilium Toletanum sub Juliano, Toletano metropolitano, sub die XIV Kal. Decembris aera DLXXVIII, anno 9 gloriosissimi regis Theudii.

»Cum ex consensu domini nostri gloriosissimi regis Theudii, omnes Hispaniae metropolitani, aliique pontifices consedissemus Toleti, urbe regia, in Basilicae S. Mariae virginis secretario, quae vocatur Hierusalem, et de sanctissimorum Patrum [Col. 1146D] institutis, canonumque decretis, debita mentio haberetur; placuit nobis, omnibus in unum collectis, tractare de morum reformatione; ac si quae decreta sunt in anterioribus conciliis, et temporum abusu deleta, denuo restaurare; et in primis fidem sancti concilii Nicaeni, litteris, mentibus et vocibus profiteri.

»Incipit fides, a sancto concilio Nicaeno edita. Credimus in unum Deum, Patrem omnipotentem, etc., usque ad Vitam futuri saeculi. Amen.«

Deerant in ipsa Synodo nonnulla folia, et ob id nonnulla capita, et primo, prima quatuor capita: sequitur vero caput quintum.

CAP. V. De clericis fictis.---»Clerici qui se fingunt habitu et nomine monachos esse. . . . .«

CAP. VI. Si presbyter contumax excommunicandus est.---»Si quis presbyter ab episcopo suo fuerit [Col. 1147A] degradatus, aut officio pro certis criminibus suspensus, et ipse per contemptum et superbiam aliquid de ministeriis exercuerit. . . . . .«

CAP. VII. De presbytero post ordinationes.---»Caeterum presbyter si post ordinationes aliquid acquisiverit, illud observandum est, quod in canonibus de [al., consecratis] consecutis nihil habentibus institutum est.«

CAP. VIII. De viduis et puellis religiosis.---»De viduis et puellis, quae habitum religionis in domibus propriis, tam a parentibus quam per se mutaverint, si postea contra institutum. . . . .«

CAP. IX. De querimonia plebium.---»Relata est coram sancta synodo querimonia plebium, quod sunt quidam episcopi nolentes ad praedicandum, vel confirmandum suas per annum. . . . .«

CAP. X. De cura episcoporum.---»Sancimus omnibus episcopis curam laicorum instare; ut scilicet, quos fideles in fide Christi invenerunt, nimio affectu diligant.«

[Col. 1147B] CAP. XI. Ne plures baptismales sint simul ecclesiae.---»Plures baptismales ecclesiae in una terminatione esse non possint.«

CAP. XII. Quomodo sint abbates eligendi.---»Congregatio debet sibi eligere abbatem post abbatis sui mortem.«

CAP. XIII. Puniendi sunt raptores alienarum sponsarum.---»Statutum est a sacro conventu, ut si quis sponsam alterius rapuerit, publica poenitentia multetur.«

CAP. XIV. De officio archidiaconi.---»Officium archidiaconi est, quando voluerit evangelium legere, vel alium de diaconis praecipere.«

CAP. XV. De officio archipresbyteri.---»Ut archipresbyter sciat se subesse archidiacono, et ejus praeceptis sicut sui episcopi obedire.«

CAP. XVI. De officio sacristae.---»Ut sciat se sacrista subesse archidiacono, et ad ejus curam pertinere custodiam sacrorum vasorum vestimentorumque [Col. 1147C] ecclesiasticorum.«

CAP. XVII. De quadam femina superstitiosa.---»De his etiam, super quibus interrogasti, hoc est, de illa femina, quae menstruum suum sanguinem immiscuit cibo vel potui, et dedit viro suo,« etc.

Finis hujus canonis additus est ex concilio Toletano, tempore Maurorum.

CAP. XVIII. De custode Ecclesiae.---»Custos sollicitus esse debet de communi ornamento Ecclesiae et luminariis.«

CAP. XIX. De rebus libertorum.---»De rebus vero illorum, vel peculiari, qui a dominis propriis libertate donantur,« etc. . .

CAP. XX. Quomodo facienda charta ingenuitatis.---»Debent autem suprascriptae ingenuitatis chartae non solum nomen illius, qui has fieri rogat, sed etiam nomina sacerdotum . . .«

CAP. XXI. De instructione laicorum.---»Instruendi sunt praeterea laici, quod nullatenus alio loco [Col. 1147D] manumittere possint proprios servos, quos Dominicis castris aggregari decreverunt,« etc.

CAP. XXII. De alia cautione.---»Non solum autem, qui ad clericatus ordinem promovendi sunt in Ecclesia,« etc.

CAP. XXIII. De praemio libertatem donantis.---»Qui debitum sibi nexum, atque competenter relaxat servitium,« etc.

CAP. XXIV. De servorum ordinatione.---»De servorum ordinatione, qua passim ad gradus ecclesiasticos,« etc.

CAP. XXV. De iis quae parochiis offeruntur.---»De iis quae ad parochianas ecclesias offeruntur,« etc.

CAP. XXVI. De fugitivis servis Ecclesiae.---»Fugitivos etiam servos ecclesiasticos, domos suas aut familias deserentes,« etc.

CAP. XXVII. De eo qui incognitus adit monasterium.---»Si [Col. 1148A] quis incognitus ingredi monasterium voluerit,« etc.

CAP. XXVIII. De comedente carnes in Quadragesima.---»Quicunque in diebus Quadragesimae esum carnis praesumpserit attentare,« etc.

CAP. XXIX. De viris ordinatis.---»De viris ordinatis, quorum occulta peccata sunt, vel manifesta,« etc.

CAP. XXX. De frequenti peccatorum iteratione.---»Ea quae frequenti praevaricatione iterantur, frequenti etiam sententia condemnentur.«

CAP. XXXI. De custode ecclesiae.---»Custos ecclesiae circa ea quae ecclesiae competunt custodienda,« etc.

Desunt etiam duo canones.

CAP. XXXIV. De ecclesiarum servis.---»De ecclesiarum servis communi sententia est decretum,« etc.

Desunt adhuc duo [forte legendum usque ad [Col. 1148B] LXXXII] de servorum ordinatione.

»De servorum ordinatione, qui passim ad gradus ecclesiasticos, etc. Nunc vero servatis iis [al., sancitis], quae inter nos ad disputationem institutionemque venerunt, gratias agimus omnipotenti Deo; deinde domino nostro gloriosissimo principi Theudio, divinam clementiam exorantes, ut felicissimos annos agat in regno; ut ea quae ad cultum fidei pertinebunt, licentiam nobis praestet libere peragendi. Vosque, sanctissimi Patres, in annum sequentem XII Kal. Octobris, in hanc etiam regiam sedem conventuros esse denuntio, nisi mavultis ad civitatem convenire Valentinam, huic metropolitanae sedi suffraganeam. Ite felices, sanctissimi Patres.«

Subscripsit Julianus Toleti metropolitanus, Eleutherius Bracarensis, Celsinus Tarraconensis, Emila Emeritensis cum 64 aliis episcopis omnium provinciarum, [Col. 1148C] multis abbatibus, et viris Palatinis.


Concilium Valentinum anno Domini 541.

87. Coacta est sacra synodus aera DLXXIX, XII Kal. Octobris, anno feliciter decimo gloriosissimi D. N. regis Theudii, in domine D. N. Jesu Christi. Superest fragmentum canonum, 4, 5, 16, 50, 101. Ea Valentia Hispaniae est.

Cum episcopi totius Hispaniae convenissemus in sede civitatis splendidissimae Valentiae praestituto die XII Kalend. Octobris, anno feliciter decimo D. N. regis gloriosissimi Theudii, qui nobis amplam ad hoc clementissime dedit facultatem, ut regulam fidei catholicae defendentes, de moribus etiam ageremus. [Praesedit idem Julianus Toletanus metropolitanus, et caeteri, qui superiori concilio tum interfuere, et [Col. 1148D] illud confirmarunt.]

(Hic ponebatur, ut supra, regula fidei ex concilio Nicaeno, deinde canones plusquam centum viginti.)

Consedentibus nobis in urbe Valentina Hispaniae, placuit aliqua determinare ad fidei et morum stabilimentum.

CAP. IV. De iis qui offerunt oblationes.---»Clerici, vel etiam saeculares, qui oblationes parentum, aut testamentis relictas, retinere perstiterint, aut id quod ipsi donaverunt ecclesiis, vel monasteriis, crediderint auferendum; sicut synodus sancta constituit, velut necatores pauperum, quousque reddant, ecclesiis excludantur.«

CAP. V. De oblationibus defunctorum.---»Qui oblationes defunctorum aut negant ecclesiis, aut cum difficultate reddunt, tanquam egentium necatores excommunicentur.«

[Col. 1149A] CAP. XVI. Qui non prohibendi.---»Ut episcopus nullum prohibeat ingredi ecclesiam, et audire verbum Dei, sive gentilem, sive haereticum, sive Judaeum, usque ad missam catechumenorum.«

CAP. L. De irrita donatione episcoporum.---»Irrita erit episcoporum donatio, vel venditio, vel communicatio, absque eorum collaudatione, et sub captione.«

CAP. CI. De benedictione sponsorum.---»Sponsus et sponsa benedicendi sunt a sacerdote; a parentibus, et paranymphis in ecclesia sacerdoti offerantur; et quando benedictionem acceperint, eadem nocte, pro benedictionis ipsius reverentia in virginitate permaneant.«

»Quibus peractis agimus gratias omnipotenti Deo, qui nos in hunc locum incolumes, et in vinculo charitatis concordes conjunxit; deinde domino nostro filio gloriosissimo, regi nostro et domino Theudio, qui nobis amplam pro sua clementia concessit licentiam conveniendi in hoc loco, et res fidei ac morum [Col. 1149B] libere determinandi. Ite in pace, sanctissimi pontifices, et in annum sequentem X. Kal Decembris Toleto scite conventuros.«

»Julianus sanctae Ecclesiae Toletanae metropolitanus his constitutionibus, quae sancta synodus universalis determinavit, subscripsi.«

»Benagius pro episcopo Bracarensi, ejus vicem gerens, subscripsi.«

»Leontinus, vicem gerens domini mei Danilae Emeritensis, confirmo.«

Sic caeteri 64 episcopi.

88. Cum Gothi Suevique Hispaniam possiderent, destructa Carthagine nova, civitate nobilissima, quae sedes episcopalis fuit, translata est sedes Murciam (De Bigastro et Murcia vide quae notavi in Chronico ad n. 38), quam Gothi vocaverunt Bigastrum, quasi duplex Castrum, et episcopus Carthaginensis [Col. 1149C] vocatus est Bigastrensis. Sub Mauris vocata est Murcia, et Oriola, et reparata tandem Carthagine, sedes eidem, et nomen restitutum est, dicta sedes Carthaginensis.

89. Florius fuit ultimus episcopus Carthaginis novae: quia post excisam Carthaginem sedes illa Bigastrum, id est Murciam, translata est.

90. Romae habetur celeberrima S. Victoriae virginis et martyris, domo Romanae, memoria: quae fugiens ab sponso Eugenio in Hispaniam ad provinciam Marsorum, in Bastetanis passa est ibi civitate Turbula, quam corrupto vocabulo Tovarram Saraceni vocaverunt: ibi celebre condidit sacrarum virginum monasterium, et ibi passa est.

91. S. Anatolia, soror S. Victoriae, secuta S. [Col. 1149D] Victoriam ad Hispaniam; et post relictam Turbulae martyrem 23 Decembris, rediens ad Italiam, anno sequenti 9 Julii cum Audace passa est in civitate Thora.

92. Olim Turbulae soror utraque culta fuit; sed exolevit memoria sanctarum virginum et martyrum, adventu Maurorum.

93. Titus Aurelius, et C. Lucius Eugenius, Hispani, cives Turbulani, vel Tribulani (utroque modo dicitur), in ea urbe, ejusque territorio, versus Hellanas, oppidum Graecorum, ubi nati, praedia habuerunt; profectique Romam, Victoriam hic, ille duxit Anatoliam.

94. Sunt qui putent, a Christianis Turbulanis [Col. 1150A] corpus sanctae virginis et martyris Victoriae delatum ad Catalauniam; alii ibidem relictum, metu tamen Saracenorum absconditum.

95. Sunt qui putent, a rege Suintilane Gothorum aedificatam primo civitatem Victoriam in ruinis antiquae Velicae, sicque nominatam a rege Gotho in honorem sanctae Victoriae passae Turbulae; cujus, ut aliorum sanctorum, fuit rex iste catholicus apprime devotus.

96. Sanctus secundus, primus episcopus Abulae in Bastetanis, quae nunc diruta a Mauris Villa Gurda dicitur, ubi sunt ingentes ruinae: distatque plus minusve a Turbula, vel Tovarra, 26, M. P. Inde sanctus idem discurrens per Hispanias in Lusitania praedicat, urbe Abila, ubi passi sunt S. Vincentius [Col. 1150B] et sorores; ibique martyrium patitur, et ejus corpus mira Muzarabum custodia servatur in ruinis urbis.

97. Cum essem Carthagine Spartaria, legi inscriptionem in honorem S. Victoriae, qua vocabant propter egregiam ejus sanctitatem Augustissimam, in hunc modum:


VICTORIAE. AVGVSTISSIMAE. C. VALERIVS. FELIX. EX. VOTO. DD. CVRANTE. MAXIMIANO. VRBIS. TVRBVLANAE. PATRONO.

98. Relicto Hierosolymis alligato Paulo, ejus jussu sanctus Secundus episcopus Abulensis ad Hispanias rediens, utramque invisit Abulam.

99. Sancti septem pontifices praedicant primo per partes meridionales Hispaniae, ut Acci, Bastae et [Col. 1150C] Malacae, Illiberiae, Urci, Vergiliae, Abulae, Illiturgi. Major horum pars in Bastetanis est, scilicet Urci, Acci, Illiberi, Vergiliae, Illiturgi, Abulae; in Bastulis vero Carteiae prope Calpem urbem Baeticae. Sic sacer hymnus a sancto pontifice Toletano:

Cultus per hos (inquit) Hesperiae finibus
Indita illuxit fidei gratia praepotens.
Per fines Hesperiae intelligit partes magis meridionales Hispaniae. Postea praedicaverunt per partes septentrionales et orientales. Obiit autem Abulae sanctus Secundus pontifex et martyr prima die Maii, anno 65 cum praedicasset Toleti, post mortem sancti Elpidii primi Toletanorum pontificis, et discurrisset per Carpetaniam totam.

[Col. 1150D] 100. Abila dicta est Lusitanorum civitas Abula vel Abyla Bastetanorum: et hic fuit episcopus Priscillianus, in cujus detestationem post adventum Gothorum desiit esse sedes, et ad alteram translata est, scilicet Obelam, vel Abelam in Vettonibus, in fine Carpetaniae, post adventum Maurorum, et recuperationem Abilae, ex deceptione nominis, facta est sedes episcopalis. Abula vero destructa est a Mauris, nec hactenus est ex ruinis iterum educta.

101. Non deest fundamentum cogitandi, sanctum Secundum episcopum (etsi in quibusdam codicibus non ponitur) passum cum aliis pridie Kal. Augusti, fuisse episcopum Abilensem, qui passus est ad oppidum Fumadam, Abilae propinquum, anno 65.

[Col. 1151A] 102. In divisione sedium, Emeritae subjectarum, cum dicitur, villa est terminus inter Corberiam, et Abilam, vel Obilam; villa haec intelligitur Alcantara; quam Mauri sic vocaverunt a pontis celebritate, ut oppidum illud Gothi vocaverunt eodem modo villam.

103. Creditur, jussu regis Wambanis catholici, Quiricum Toletanum, in villula prope Aquas oppidum Carpetaniae, a Mauris Talaveriam dictum, in honorem sancti Pimenii pontificis et martyris ejusdem terrae, cathedram erexisse Emeritensi subditam. Villula illa dicta fuit a Saracenis post vicus Cazalegas.

104. S. Pimenius colitur 1 Novembris; creditur passus sub Adriano, paulo post mortem S. M. Marcelli [Col. 1151B] Eugenii, anno 16 Adriani, Christi 135, Hibero et Silano coss. an. 1 [al., 4.] S. Sixti, sub sancto Hermolao Toletano pontifice, et postmodum martyre; creditur gravissimos passus esse cruciatus in monasterio suo Cazalegas, Q. Matidio Gratiliano praeside citerioris provinciae.

105. S. memoria S. Januarii primo episcopi Fibulariensis, mox Beneventani martyris (Vide n. 226.)

106. Monasterium Agaliense, ad septentrionem suburbii Toletani positum, ab Athanagildo rege Gothorum conditum (praeter Karadinense) omnium Hispaniarum monasteriorum, et Galliae Narbonensis, dici potest Pater, litteris, religione, fama, bibliotheca, frequentia monachorum et virorum illustrium; [Col. 1151C] ubi erat insignis academia litterarum, et totius regni nobilitas sapientia moribusque bonis imbuebatur. Hinc (velut ex equo Trojano) prodierunt abbates aliis monasteriis, et praeclarissimi praesules multis ecclesiis Hispaniae.

107. S. Ildefonsus, SS. Cosmae et Damiani abbas, post praepositus monasterii Agaliensis, Toletanus factus episcopus, scripsit libros Synonymorum, et conciones contra haereticos, quos concilium provinciale approbavit; sub quo nationale Toleti concilium cogitur.

108. S. Ildefonsus cum ad matutinas Incarnationis venit, tulit secum librum Synonymiae, ubi cum B. Virgine colloquitur, et librum quatuordecim [Col. 1151D] Concionum, quos dicavit virginibus Deibiensibus, contra tres haereticos.

109. S. Walderedus episcopus Caesaraugustanus, aera DCCXXXIX, XVII. Kalend. Decembris interfuit Toleti consecrationi regis Witizanis, et coronationi. Obiit 20 Aprilis, 1 anno regis Roderici, aera DCCXLVIII, cum rexisset Ecclesiam suam 23, vel paulo plus, et 24 annos. Sepultus est in sanctissima sede B. Mariae virginis de Columna a S. Jacobo aedificata.

110. Tunc habitum est concilium nationale ab Witizane, eo praesente; ubi totius Hispaniae et Galliae Narbonensis episcopi confluxerunt.

111. Aera DCLXXXVIII, Kalend. Maii habita est Toleti nationalis synodus contra Monothelitas, in [Col. 1152A] qua mirabilem se ostendit sanctus Ildefonsus abbas sanctorum Cosmae et Damiani; praesedit Orontius metropolitanus Emeritensis, Antonius Hispalensis, Eugenius regiae urbis metropolitanus, et Potamius Bracarensis.

112. Fama castitatis et doctrinae S. Ildefonsi pervenit ad aures sanctissimi pontificis Martini martyris, qui ad Ildefonsum scripsit; ille vero respondit.

113. Duobus et amplius M. P. Toleto septentrionem versus in colliculo fuit monasterium sanctorum Cosmae et Damiani martyrum, filiatio Agaliensis: est ibi fons irriguus in honorem sancti Juliani Toletani pontificis, cui Agaliense sacrum fuit. Dictum putant pagum illum Arabice Benhalgavia.

[Col. 1152B] 114. Muza Arabs reliquit Mahomat Ben-Ahuma, Toleti ducem; deditque partem terrae prope monasterium SS. Cosmae et Damiani, quod post aliquot annos dirutum est.

115. Possessio, haereditas et jugerum, protensa est usque ad vallem Menhalgaviae [Benalabiae, vel Benalgabiae], quae monasterium Agaliense habuit, prataque dedit coloniae suae, scilicet, monasterio SS. Cosmae et Damiani; quod apud vulgares Agaliense minus etiam dici solebat.

116. Calocerus et Parthemius ad fidem praedicatione sua disponunt uxorem Decii Caesaris.

117. Sunt qui putent (quod et ego credo) sanctam Leucadiam monialem fuisse ordinis Carmelitani, [Col. 1152C] quem monachi Carmelitani ad fidem Christi conversi in Hispaniam intulerant; ex quibus fuit sanctus Elpidius primus Toletanus praesul a sancto Jacobo constitutus.

118. S. Elpidius, quem S. Jacobus praefecit Toletanis primum pontificem, Carmelita monachus fuit; et in prima Petri concione conversus ad fidem, cum sociis multis venit in Hispaniam et Toleti fundavit monasterium virginum et monachorum: ubi post fuit Agaliense, quod fuerat B. Virgini sacrum monialium harum matri.

119. In praepositura, vel prioratu monasterii Agaliensis, sancto Helladio successit Aemilianus, Aemiliano Euphrasius, Euphrasio Bacauda [al. Bacinda, Bacindae], Bacaudae vero Justus archiepiscopus Toletanus, [Col. 1152D] tribus annis hoc officio functus. In abbatia successit Helladio Richila, qui erat abbas, cum prior ejus electus est Justus archiepiscopus Toletanus, vir acri judicio, eleganti corporis habitudine, et litterarum cognitione, maximae religionis, alter a laico Justo.

120. Avila, vel Davila, vel Abula, abbas sancti Juliani, fuit episcopus Cauriensis, confirmatque in aliquibus conciliis Toletanis.

121. Anno 870 florebat in Catalaunia sanctus vir eremita Fr. Joannes Guarinus Hispanus, ex Valentia, qui prope montem Serratum in spelunca (in qua Barcinonenses Christiani imaginem B. virginis Mariae in perditione Hispaniae recondiderunt) [Col. 1153A] deceptus a daemone, Mariam filiam comitis Gotifredi Villosi corruperat et interfecerat; et poenitentia ductus, ivit ad summum pontificem Stephanum VI, anno pontificatus ejus 3. Dedit illi ut more bestiarum septennium reptaret, donec infans illi diceret, Surge, Joannes; Deus acceptavit poenitentiam tuam. Quod et accidit. Obiit anno 905 pridie Idus Junii, et sepultus est in spelunca, ubi fundatum est monasterium sacrarum virginum Benedictinarum, quas Maria filia comitis, ope B. Mariae ad lucem revocata, rexit, et anno 909 obiit.

122. Imago B. Mariae montis Serrati est ante tempora S. Severi Barcinonensis episcopi sub Gothis; in qua miram habebat devotionem admirabilis episcopus, et, ut dicitur, S. Eulalia Barcinonensis.

[Col. 1153B] 123. Celebres sunt plures imagines per Hispanias B. Mariae consecratae, ut Jescarensis, Iznatorafensis, et aliae; sed post imaginem beatae Mariae de Columna in Caesaraugustana civitate, est Mageritensis, quam socii sancti Petri Mageritum Antiochia attulere, cum sanctus apostolus venit in Hispaniam: sed dominus Garsias Mageritensis Muzarabs anno circiter 718 vel 720 aedificavit illi eremitoriolum, ubi filium ejus ad vitam revocavit domina.

[Col. 1154A] 124. Imago B. Mariae lapidea, quae servatur in arca petrae rubeae, prope fluvium Anam, ante Gothos facta est: in loco tuto collocaverunt eam Muzarabes illius regionis.

125. Lacurris civitas a Carthaginensibus condita prope Carcesam, Mauris dictam Cazorlam, et a Mauris corrupto vocabulo vocatur Lariola; habet fortem quamdam arcem.

126. Castrum altum vocatum est a Christianis Muzarabibus Poenae sancti Petri, ut oppidum Saltiga [al., Salega], ad Valazotum fluvium, urbem interfluentem, corrupto vocabulo Tasola.

127. Oppidum Hippo in Carpetania corrupte vocatum est Yepes, nec multo post vastationem Hispaniae dirutum.

[Col. 1154B] 128. Theogenes, et socii Carpetani ex Hippone, vel Yepes, in Laodicea passi sunt; nec desunt qui dicant Hippone passos.

129. Sanctus Ildefonsus posuit in aede Toletana, S. Lucae imaginem B. Mariae.

130. S. Percellius passus Romae, civis fuit Hipponis in Carpetania: de qua supra.

131. [51Kb] Nicolaus comes duxit uxorem Blitissam, sororem vel filiam Cindasuinthi regis; genuit ex ea [Col. 1155A] Evantium comitem, et ducem Eugenium, qui post fuit archiepiscopus Toletanus; Luciam et Evantiam: haec nupsit Ophiloni Palatino; illa Stephano, filiis regis Athanagildi, fratribus reginarum Brunechildis et Galasinthae. Ophilo genuit Ophilonem, Cubiculariorum comitem et ducem, ex quo Toletanorum domus; at Stephanus genuit Ildefonsum sanctissimum archiepiscopum Toletanum. Stephanus et Ophilo . . . [videtur legendum habuerunt] fratrem comitem Scantiarum Fonsam, socerum regis Reccaredi, patrem reginae Badae; qui tres confirmant tertio Toletano concilio. Filius Ophilonis Ophilo confirmat concilio Toletano VIII secundo loco inter Palatinos; confirmat et Nicolaus, ut comes Scantiarum.

132. Dum fui Fuldae, in bibliotheca reperi vetustissimum [Col. 1155B] codicem Antonini Pii, ubi in difficillimo itinere ab ostio fluminis Anae Emeritam, reperi in margine Antoninum agere de flumine parvo Ana, qui influit in Baetim, non procul Beatia: et hunc ingressum vocat ostium, quia illic clauditur et absconditur, ut qui per ostium intrat in domum quo se abdit.

Sic habent duo codices: Praesidio XXX M, P., ad Rubras XXVII, Onova XXVIII, Illipa XLIV, Italica XVIII, monte Marielo [al., Mariorum] M. P. XII, Curica XXXVI, Contributa XX, Bercetana [al., Porcajana] XXIII, Emeritam XXIV.

133. Quidam faciunt D. Garsiam Ramiri Mageritensem Muzarabem, consanguineum D. Conterici archiepiscopi Toletani, qui reparavit ecclesiam [Col. 1155C] sancti Torquati martyris Toletani; alii vero Roderici regis Dapiferum persenem, virum pium, devotissimum B. Virginis Antiochensis.

134. Imago B. Mariae de Praesidio, quae est et fuit in ecclesia sanctae Justae (ubi vixerunt archiepiscopi Toletani) est a temporibus Gothorum.

135. Euphemius reparavit ecclesiam S. Justae Toleti, quam condi jussit Santina uxor regis Theodorici Ostrogothorum.

136. Anatorgis civitas est, quam Saraceni vocaverunt Veas, quam rivulus praeterfluit. Huc fugit Cn. Pompeius tumultum: quo se recipit vocant Iznatoraf, vel montem terreum.

137. Sanctus Latro (sicut legi in libris Gothicis bibliothecae Fuldensis, in collectaneis S. Melantii, [Col. 1155D] et in libro de passione sancti Serrani archiepiscopi Toletani, et in lib. S. Joannis Damasceni) dictus est Dimas, Aegyptius gentilis: qui dominae nostrae cum Joseph ingredienti Aegyptum spoliaturus eos occurrit; sed visa virginis modestia, et pueri mira pulchritudine, mutato animo, illis inserviens viam ostendit.

138. Visitanus, episcopus Toletanus, ex Vizcaya, frater domini Zuriae, principis hujus gentis, vir magnanimus, et ad bona promptus.

139. In insula Scombrina, prope Carthaginem, tempore Athanagildi et sequentium regum Gothorum, fuit monasterium S. Martini ordinis sancti Benedicti, cujus abbas insigni sanctitate pollebat.

[Col. 1156A] 140. Evantius archidiaconus Toletanus fuit patruus S. Ildefonsi: qui, missa saeculari militia, vovit Deo militare prudenter.

141. S. Eugenius, patruus S. Ildefonsi, monachus, a meis temporibus pro sancto habitus, et vocatus, et ab omnibus Hispanis cultus.

142. S. Helladius episcopus Toletanus semper habitus et cultus est ut sanctus; sed Gothici pontifices, ut alii, non consueverunt celebrare confessores. Fuit hic sanctus pontifex natus Toleti patre Helladio Palatino, consanguineoque Liwae [al. Luciae] et Lewigildi, viro catholico, ut fuit filius.

143. S. Ildefonsus fecit Justo carmen sepulcrale: jacet ad D. Leucadiam.

144. Cindasuinthus rex Primatum Hispanorum [Col. 1156B] (Toleto translatum Hispalim non multo prius, propter haeresim et Mahometismum Theodiscli, anno 4 Theodori papae approbantis) transfert. Auctor Ildefonsus in additionibus ad Chronicon generale sancti Isidori.

145. Tempore captivitatis, episcopus patriarcha Toletanus degebat in ecclesia sanctae Mariae de Alficen in S. Justa, exercebat officia pontificalia, et administrabat sacramenta, ac horae recitabantur.

146. S. Partemius [al., Pathenius] fuit causa ut converteretur ad fidem uxor Decii Caesaris praedicationibus suis; patitur sub eodem gravissimos cruciatus, anno 260.

147. Municipium Burginatum, quod Mauri vocaverunt Buxexar, XX M. P. Osca [al., Orca] Baeticae [Col. 1156C] oppido distans, a Germanis coloniae Trajanae civibus conditum antiquitus, Mauri diruerunt; ubi gentilium tempore fuit celebris nundinarum conventus; vbi fuerunt duo sancti (qui creduntur martyres) 21 Augusti, Vincentius et Julianus, cum sociis, in primis Ecclesiae persecutionibus. Creditur dirutum a Saracenis, cum Burginatenses resisterent. Est optimi soli coelique; terra ferax frugum, si non desint imbres. Hic finis est Oretaniae, et incipit regio Bastetaniae.

148. Liber fabularum, qui circumfertur nomine Aesopi Phrygii, dicitur sub ejus nomine a Socrate philosopho editus.

149. Anno 949 rex quidam Saracenus, nomine [Col. 1156D] Mahomat Zaquetus, dominus Tritii [Tritium, hodie Najara], prope Lucronium, habuit filiam, quae conversans cum Christianis, baptizata vocari voluit Columba, virgo mirae pulchritudinis et pietatis. Quod cum pater scivisset, aegre tulit, et omnibus quibus potuit modis, illam a religione Christiana transversam, ad Mahometanismum traducere conatus est: quod cum non posset, illi caput amputavit. Quod cum illa manibus sustulisset, ad oppidum usque S. Coloniae deduxit, ubi mira pietate circumvicinorum oppidorum coli coepit. Obiit 28 Maii.

150. Pater ejus erat Mahomat Zaquetus, dux regis Cordubae, qui filiam Columbam (ut creditur a S. Victore Cerasensi presbytero edoctam occidi [Col. 1157A] jussit, et Victorem presbyterum 16 die Augusti, anno Domini 950, cum ego eram Toleti.

151. Natalis episcopus Toletanus interfuit concilio Romano, in quo gratiae sunt actae propter Constantini baptismum, anno 324 interfuit et subscripsit concilio Nicaeno: muneribus donatus a Constantino cum Hosio rediit Romam, inde Toletum, ubi statuta concilii generalis servari fecit.

152. Eidem Constantinus, ex auctoritate sancti Silvestri summi pontificis, injunxit, ut primati (cujus primatum in concilio Nicaeno confirmatum est) ut comite Hosio Cordubensi juberet inquiri veteres Hispanorum episcopatuum terminos, et eos renovari. Quod factum est per totos septem annos, vel novem, delegatis singularum metropolium episcopis, [Col. 1157B] qui per homines locorum peritos id sciri curarent.

153. Natalis Toletanus ab exsilio rediens, dum Mediolani commoratur, pulso in exsilium sanctissimo Dionysio, a catholicis Mediolanensis episcopus eligitur: qui licet se gesserit ut vicarius illius, rebus tam praeclare gestis floruit, ut in numerum sanctorum relatus fuisse dicatur. Obiit mensis Maii anno 354, vir sanctus et doctus.

154. Sanctus episcopus Natalis Toletanus, post Mediolanensis, Vitalis Hispani filius fuit, nepos S. Natalis confessoris Romani; successit S. Melantio confessori: interfuit concilio Arelatensi I, Romano sub Silvestro, et Nicaeno; post fidei causa missus in exsilium, reversus, Mediolani episcopus eligitur; [Col. 1157C] sanctus moritur.

155. Vitalis pater hujus in Hispania natus est. Qui, veniens in Italiam, genuit S. Natalem, post Thermedae in Carpetania priore conjuge defuncta, duxit Hispanam: ex qua genuit sanctos fratres, Justum et pastorem, martyres Complutenses. Itaque erant fratres isti martyres, et Natalis Toletanus, ex patre.

156. S. Isidorus Hispalensis scripsit librum Prophetarum: quem ego vidi scriptum lingua Latina, Gothica, vulgari Hispana et Arabica.

157. Marinus, vel Camerinus, episcopus Tuccitanus, qui interfuit concilio Illiberitano, anno 300 tempore persecutionis, Melantii confessoris, et Natalis successoris coepiscopus fuit. Dicitur a quibusdam [Col. 1157D] interfuisse conciliis, et ad hunc scripsisse sanctum pontificem Melchiadem; sed Dexter hujus non meminit.

158. Sunt qui dicant Natalem etiam dici Marinum, vel Camerinum, sed perperam.

159. Patruinus, Paternus, vel Paternianus, succedit in sede Toletana. Post novem et viginti annos episcopatus secessit in Palaestinam; ibi fit monachus, et pater monachorum; mox episcopus fit; moritur major centenario.

160. Maurentius ejus vel frater, vel archidiaconus, secutus est.

161. Marinus, vel Camerinus, factus est episcopus Arelatensis.

[Col. 1158A] 162. Concilio Arelatensi primo praesident Hosius et duo presbyteri, missi a Silvestro. Habuit orationem Natalis Toletanus, et scripsit epistolam synodicam; fuit a secretis concilii cum alio.

163. Toletanum primatum, adjuvante Hosio, in concilio Nicaeno declaratum est.

164. Bis venit Cordubam Athanasius, habitis ibidem duobus conciliis, semel anno 350, iterum anno 356.

165. Prior Sardicensis, ex Theophane, confirmat concilium Sardicense, cui Toletanus interfuit Natalis, et Athanasium et Paulum absolvit.

166. A temporibus apostolorum maxima consuetudo, et quaedam fraterna societas, inter Ecclesiam Toletanam et Mediolanensem.

[Col. 1158B] 167. Athenodorus episcopus Plateae in Celtiberia, vel Thuriasonensis, comitatus est sanctum Vitalem, et post mortem redit ad sedem suam, interfuitque concilio Sardicensi; vir pius et catholicus.

168. Severinus, cognomento Euphrada, sanctus et catholicus, atque adeo unus ex legatis concilii Sardicensis, substituitur Euphradae, primo hujus nominis, Agrippinensi, haeretico deposito.

169. S. Gerontius, X Episcopus Trajectensis, dicitur privilegio peculiari vixisse fere CCCC annos. Sic multi auctores.

170. S. Hosius episcopus Cordubensis sancte catholiceque Cordubae moritur die 3 Maii, quo celebratur sanctae crucis inventio (quam celebritatem ipse petierat a Silvestro Constantinoque celebrari) [Col. 1158C] anno 360, cum esset annorum 110, praesentibus multis episcopis et viris religiosis, dato veneno, quod illi jussit propinari Constantius in odium fidei catholicae; quia noluerat Arianorum sectam impiam sectari, ut multi testantur scriptores. Ipse testamento testatus est se mori in fide concilii Nicaeni, et detestari dogma impium Arianorum, et qui eos sequerentur, nunquamque (licet vis illi sit illata per tormenta, ut communicaret Sirmii cum Valente et Ursacio) aliter sensisse aut praedicasse.

171. Post reditum ex urbe Sirmio, scripsit Hosius epistolam Constantio, quae incipit: Ego confessionis munus explevi.

172. Petrus, cognomento Pulcher, et ob elegantiam oris et multo magis ob morum sanctitatem, [Col. 1158D] dum peragrat loca sancta, archiepiscopus Toletanus, Damasci comprehensus a Saracenis, et horribilibus cruciatus suppliciis, et in crucem actus, nobile consummavit martyrium anno Domini 752.

173. Duo fuerunt archiepiscopi Toletani vocati Olympii: alter ex episcopo Thraciae, vir sanctus, qui successit Natali, cujus meminit D. Augustinus; alter qui interfuit Toletano concilio, ex episcopo Oxomensi; uterque tamen nobilis scriptor.

174. Petrus Pulcher scripsit ad Clementem primum episcopum Hispalensem, clerumque, ut primas, quod anno 747 celebraverant sanctum diem Paschae 29 Martii, cum esset celebrandus 2 Aprilis. Rescripsit vero Clemens, et clerus, gratias agens.

[Col. 1159A] 175. Q. Serenus, Q. Sereni filius, ad quem scripsit S. Bachius Justinus philosophus et martyr epistolam longam anno 156 (scripserat anno 154 ad Anicetum papam) natione Hispanus, ex oppido Gallaeciae Samone, nunc vulgo Samos; unde dictus est Samonicus. Fuit, ut quibusdam placet, junioris Gordiani, qui vixit annos triginta et quinque praeceptor; nec multo post a Caracalla jussus est in balneo occidi (creditur, ut pater, Christianus, cujus causa occisus credi potest); fuit medicus celeberrimus. Multa scripsit de medicina, in qua plurimum excelluit. Ex hujus genere fuit S. Serenus martyr, et S. Serena uxor Diocletiani Augusti, cujus neptis fuit S. Suzanna virgo et martyr, filia S. Gabini martyris.

[Col. 1159B] 176. Zenas, et Q. Serenus Samonenses, ex Gallaecia convenerunt Romae Justinum; et licet conjugati, reversi in Hispaniam utebantur officio catechistarum, ut ex Justino philosopho constat.

177. Decessit Q. Serenus Samone in Gallaecia cum opinione sanctitatis anno 165, relicto filio adolescentulo, qui fuit egregius medicus, et virtutis ac religionis amantissimus. Dies senioris Q. Sereni dicitur fuisse XIV Kal. Martii, illo anno. Medici duo filii, Q. et M. Sereni passi sunt sub Severo Alexandriae.

178. Item Zenas et Q. Serenus passi cum aliis in Africa sub Diocletiano.

179. Horum filii L. Serenus monachus familiaris Diocletiano, et Publ. Serenus martyr, in Africa hic, [Col. 1159C] ille vero in Hispania, Sexti Firmi in Baetica passus est sub Diocletiano anno 290; horum erat cognata Serena uxor Diocletiani sancta.

180. Serena, uxor imperatoris Philippi, mater fuit Serenae uxoris Diocletiani.

181. Obiit sancta regina Gelesiuntha, Chilperici regis uxor, filia vero regis Athanagildi, jussu mariti strangulata 14 die Maii, anno 566, cujus mortem (ut refert Fortunatus et S. Gregorius Turonensis) magnis Deus illustravit miraculis.

182. Anno 565, quando natus est Reccaredus Lewigildo, et factus monachus Benedictinus Leander, 22 Martii S. Severinus Hispali moritur.

183. Ad vallem, quam Mauri vocant Menalhaviam [al., Benalgaviam], fuit monasterium SS. Cosmae [Col. 1159D] et Damiani, ubi fuit abbas sanctus Ildefonsus, adhuc diaconus; inde presbyter, translatus est ad Agaliense rector.

184. Valderedus Toletanus, monachus Benedictinus, abbas S. Leucadiae praetoriensis Toletanae, fit episcopus Caesaraugustanus; vir sanctus et doctus.

185. In ordine S. Benedicti, idem est Pater, et abbas; et sub hoc immediatus, vel sub priore, rector, et praepositus. Sic Agaliensis fuit praepositus, vel rector patrimonii S. Ildefonsus, prius abbas sanctorum Cosmae et Damiani.

186. S. Ildefonsus factus praepositus Agaliensis monasterii rem auxit, et collabentem disciplinam [Col. 1160A] restituit, et vitam monachorum a Palatinis servavit.

187. S. Jacobus missam, quam coram caeteris apostolis constituerat, Petrus caeterique comprobaverant (et post litteris mandavit S. Clemens, et ob id dicitur vulgo missa sancti Clementis) Hispanis episcopis tradidit; et usi sunt illa prius in Hispania, quam aliis Occidentis partibus, postea illam in scriptis attulerunt etiam sancti septem discipuli S. Jacobi, S. Torquatus, et socii, et per Baeticam meridionalem [deest praedicantes promulgant, vel quid simile], ubi nullum reliquerat episcopum, ut testatur Julianus et Felix, Toletani pontifices, libris ea de re editis, in confirmationem missae S. Isidori: quos ego legi, et aliquando evolvi, cum essem in Fuldensi [Col. 1160B] bibliotheca, a Carolo Magno coepta, multisque libris valde referta, bibliothecarius.

188. Gregorius, ad quem scripsit Eusebius Vercellensis, reprehendit Osium, quod consensisset concilio Ariminensi; non fuit Illiberitanus, sed episcopus Toletanus.

189. Duae factiones fuerunt in Hispania: altera non recipientium cum Luciferianis non solum Arianos [al., Saracenos], sed qui resipuerant, quam secutus est Gregorius Toletanus, et Vincentius ejus archidiaconus, post archipresbyter, et Aurelius diaconus; altera cum Gallis, Italis et Damaso, aversantium haereticos, et recipientium poenitentes, quales fuerant Hyginius Cordubensis, tactus haeresi Priscilliani, qui missus est in exsilium Treveros, et [Col. 1160C] Liriosus episcopus Hispanus Dertosanus: mirae inter hos strages, pugnae, caedes. Praevalebat tempore Theodosii factio recipientium poenitentes: in hoc erravit Gregorius Toletanus, nec placuit Damaso, successoribusque ejus, horum immodicus rigor.

190. Ruffus [al., Rufinus, al., Stasius] Hispanus, episcopus Oretanus, synchronos S. Gregorio Baetico, ex judice simul electus: qui duo et alii jubentur deponi ab Innocentio I, et deponerentur, nisi jam fuissent mortui. Non loquitur de Gregorio Toletano sanctus Innocentius; quia jam ille decesserat, nec ignorabat papa defunctum esse Gregorium.

191. Qui melius sentiunt, affirmant venisse Gregorium Baeticum ad annum 424, jam aetate decrepitum et fatiscentem.

[Col. 1160D] 192. Elpidius Hispanus Toletanus, consanguineus Theodosii, quem jungere volebat Theodosius Olympiadi viduae, feminae sanctissimae, et ad quem scripsit Symmachus consul, florebat opinione magnae virtutis, et peritia rei militaris.

193. Sunt qui dicunt, ex Chersoneso Hispaniae delatum corpus S. Elpidii, primi Toletani episcopi (dicti confessoris, more Gothorum; ille vero martyr fuit) in Marsiam Italiae: inde vero Theodorico Metensium episcopo in eo tempore Metim delatum, cum aliis corporibus sanctis anno 969.

194. Magna pars eorum, qui dispersi in persecutione S. Stephani ad varias partes trajecerunt, et ad Hispaniam plurimi venerunt, erant ex monachis [Col. 1161A] montis Carmeli, praedicationibus Christi et apostolorum ad fidem conversi: in quibus Elpidius et socii, pontifices a S. Jacobo creati, et post martyres facti.

195. Gregorius, episcopus post Illiberitanus, natus Compluti in Hispania anno 342, per omnes aetates litteris et bonis moribus floruit, exercuit se in gubernatione; a Gratiano factus est P. P. [id est, praefectus praetorio] Galliarum.

196. Idem submotus a Maximo, postea rediens in Hispanias, factus est episcopus Illiberitanus; successit Augustali anno 389; scripsit librum ad Gallam Placidiam Augustam anno 420; moritur anno 424, cum esset fere octogenarius. Relatus est inter divos, de quo Innocentius primus queritur, quod homo judex, statim factus esset episcopus. Sunt qui [Col. 1161B] dicant prius fuisse Malacitanum, et inde translatum.

197. Composuit primo inter alia librum De fide, etiam cum primo coepisset inire pontificatum; at, petente Galla Placidia Augusta, anno 420, De Trinitate composuit alterum (quem credo sanctum Hieronymum non vidisse) cum jam nupserat Constantio Augusto, qui coepit anno 419.

198. Osius, patria Cordubensis, natus Osio patre, ex propagine Graecorum; pater et filius vere catholici; nutritus in ea ecclesia doctrina episcopi Cordubensis N. viri sanctissimi, et per omnes gradus venit ad sacerdotium, et illi successit in episcopatu, natus anno 280 fere post persecutionem Decii. Vixit in pueritia satis honeste, ut praeberet specimen futuri: [Col. 1161C] fuit acri ingenio, doctrina sapientissimus, et in persecutione Diocletiani anni 295, sub Daciano praeside, cum multis episcopis Hispaniae constantissimus et fortissimus fuit Christi fidei confessor.

199. Sunt qui putent, testanturque auctores graves [Col. 1162A] non pauci, sanctum senem Osium in odium fidei catholicae a submissis a Constantio imperatore ministris occisum, et ita fuit martyr.

200. Memini me legisse in bibliotheca Fuldensi, in libro Trogi Pompeii, Augustum dedisse edictum de describendo orbe Tarracone; et idem edictum in libro illo dicebatur: Datum Tarracone; dilata tamen exsecutio propter negotiorum multitudinem diu.

201. Augustus Caesar excogitavit anno 38 ante Christi natalem, dum esset Romae, describere totum orbem, pacata Hispania tunc a bellis Pompeiorum. At post quatuordecim [al. decem] annos, cum esset in Hispania, scripsit edictum Tarracone, misitque viginti viros probatae vitae, qui inciperent ab Occidente, et censerent universos populos, et postea [Col. 1162B] devenirent in Orientem. Publicatum est Hierosolymis illud edictum paulo prius quam Christus nasceretur; et isti viginti viri censuerunt Palaestinam et totum Orientem. Haec descriptio facta est sub Cyrino; quia post altera descriptio facta est.

202. Irene virgo detulit ex Hispania Thessalonicam magnam multitudinem librorum sacrorum (fuit enim, ut creditur, Illiberitana) et abscondit anno 304 Thessalonicae; passa est 5 Aprilis.

203. In quadam historia vetustissima de rebus Constantini reperi Constantium imperatorem, patrem Constantini (cui contigit Hispania regenda) filio jussisse ut Hispanis faveret et accerseret Hosium Cordubensem episcopum, virum sanctissimum prudentissimumque, et a suo latere nunquam discedere [Col. 1162C] pateretur, et ejus consiliis acquiesceret: quod per suam vitam Constantinus servavit.

204. [13Kb] Vir doctissimus Flavianus, ad quem scripsit Symmachus, et cui inscripsit Festus Rufus Avienus librum de stellis, floret sub Theodosio: ad quem [Col. 1163A] misit Symmachus gentilis panegyricum, quem composuit in laudem Theodosii junioris, habitum in senatu.

205. [9Kb] Obiit Rufus Festus Avienus, vir catholicus et Hispanus, civis Eborensis, in Hispaniae Carpetania, [Col. 1164A] eodem et anno et die quo sanctus Augustinus ascendit ad coelos in sua civitate. Sepultus est praesente Majoriano [Hesychio forte reponendum ex Juliani Chronico, n. 216], Toletano archiepiscopo, in aede S. Leucadiae.

[Col. 1165A] 206. Quod sanctus senex Hosius in pace et Ecclesiae communione discesserit, praeter testimonium Athanasii superstitis, docent verba testamenti ejus quo docet in fide concilii Nicaeni se mori velle; et omnes hortatur, ut in illa vivant, ac prorsus mori velint.

207. Moritur vero centenario quatuordecim annis major, jam decrepitus, et velut in sensu pueri, et imbecillitate virium defessus. Tantaque potuit esse vis doloris in ea aetate et acerbitas cruciatuum, ut illi non reliquerint liberam facultatem.

208. Reperi in codice fide digno S. Felicem, cognomento Modicam, Hispali parentibus nobilissimis ortam, et iis orbatam, Romam ab avunculo suo, Romanae Ecclesiae archidiacono, temporibus sancti [Col. 1165B] Urbani, adductam. Quae cum nollet illustrissimum sponsum accipere, causa fidei et virginitatis tuendae, mira constantia jugulum praebuit anno 246, aetatis suae 26, sub judice Diocletio, et Philippo imperatore: cujus exemplo multi in fide roborati martyrium subierunt.

209. Carterius, qui interfuit concilio Caesaraugustano, patruelis S. Gregorii, veniens in Hispaniam, factus est episcopus Uxamensis; vir pius et doctus.

210. Gregorius reversus Nazianzum, scripsit Audentio Toletano pontifici, commendans ei patruelem suum venientem in Hispanias.

211. Prima haeresis, quae venit damnanda in Hispaniam, fuit Priscillianistarum, quae foris huc prorupit; damnata vero est in secretario S. Mariae de Pilari [Col. 1165C] Caesaraugustae, quod S. Jacobus aedificavit, et non alibi decuit damnari.

212. In Castris Vinariis, in Batestania, sanctae Nunilo et Alodia, anno 931.

213. Chisax ex filiis Ursacii damnatur, ut exsulet in Carpetaniae oppido Ebora, vel Aquis; ex rescripto Gratiani provocat ad Audentium primatem et metropolitanum, ut episcopatui suo restitueretur; coacto concilio Toleti, damnatur anno 382.

214. Sanctissimus vir Audentius, episcopus Toletanus, scripsit contra Bonosianos in defensionem illibatae virginis Mariae eleganter libros.

215. Habita est confessio [al., Nicaena] Dictini et aliorum, anno 394, in concilio Toletano.

216. Sanctus vir Audentius Toletanus obiit 3 Decembris [Col. 1166A] Toleti, major nonagenario, plenus dierum et sanctissimorum operum; sepultus est in aede suburbana S. Leucadiae (ubi corpus ejus jacebat), condita jussu Helenae, 3 die Decembris, cum magno moerore egenorum, quia fuit illorum pater.

217. Anno 702, anno 2 regis Witizanis, precibus reginae, quae sanguine contingebat Sisebertum, ab exsilio ille revocatur: ab excommunicatione absolutus, cuidam episcopatui Hispaniarum praeficitur. Evasit vere poenitens, et anno 715 1 Junii moritur. Et dabatur ei Toletana sedes, sed humilitatis causa eam recusavit.

218. Cum essem Toleti subdiaconus, rem controverti vidi: an albam, an casulam B. Ildefonso attulerit B. Virgo, an ornamentum pontificale; quidam [Col. 1166B] pauci postremum, multi albam esse dicebant. Ego credo totum attulisse pontificium ornamentum; sed, quia ipsa cum eum indueret, attrectavit manibus suis pallium, sacratius fuit.

219. Dixitque missam die Sabbati (ut solebat) audiente B. Virgine, et coelesti choro, qui canticis suis eam administravit die Sabbati, anno 665. Ob id vocatur Capellanus B. Virginis; et ob id, divulgato per orbem miraculo, rex Recesuinthus, et Vitalianus pontifex, nomine suo et suorum successorum, voverunt se visuros die Nativitatis illius ecclesiam, quam propter adventum B. Virginis, idem S. Ildefonsus libr. De scriptoribus, in additione ad libr. Isidori, vocat terribilem.

220. Genesius, primus episcopus Arvernensis, Ildefonsum [Col. 1166C] synchronos admonuit per epistolas de haeresi Joviniani per quosdam excitata Arvernis: qui dicebant B. Virginem in partu corruptam mansisse, et hos tendere in Carpetaniam: ut vigentem in B. Virginem fidem suis falsissimis rationibus labefactarent et omnino perderent.

221. Petrus, qui postea fuit episcopus Aquileiensis, mittitur a Vitaliano Toletum, ut sciret, verumne esset miraculum de data coelesti veste D. Ildefonso: qui fit etiam socius ejusdem Ecclesiae.

222. In Magnilucensi monasterio, quod iste Genesius condidit, jussit servari epistolam suae responsivam, a B. Ildefonso missam, ubi fortiter impugnat illam haeresim Arvernorum.

223. [2Kb] In Dubiensi monasterio posuit S. Ildefonsus [Col. 1167A] ad villam Illescam imaginem B. Mariae virginis, quam habebat in suo oratorio. Eborenses, vel Talabricenses, tempore Maurorum colebant istam imaginem.

224. Osius episcopus Cordubensis invitavit ad concilium episcopos Orientales Cordubam, ad causam S. Athanasii examinandam. Convenerunt omnes Hispani ad concilium nationale: adfuit ipse Athanasius, et porrexit synodo confessionem suam, ut sub Julio Romae fecerat, quae incipit: Quicunque salvus esse vult. Et ex ea addidisse Patres dicitur in eo concilio, symbolo Nicaeno in articulo Spiritus sancti: Qui a Patre Filioque procedit; quod confirmavit sanctus Damasus post, et ita in primo Toletano post annos 46. Ab hoc concilio invenitur particula, quae [Col. 1167B] primum in Hispania addita est symbolo Nicaeno, et post accepit Ecclesia Romana. Concilii hujus meminit Osius in epistola ad Constantium Augustum.

225. Calpurnius praeses, sub quo passa est sancta Eulalia Emeritensis [videlicet anno Christi 270], creditur fuisse praefectus Romae sub imperatore Claudio.

226. In faucibus saltus Fibulariensis est Fibularia, quam Mauri vocaverunt Xergal, sedes episcopalis. Sic in concilio Illiberitano XIV, loco confirmat Januarius episcopus Fibulariensis: sic in quibusdam codicibus.

227. Cornutus Tertullus, orator juvenis, accusavit S. Paulum Hierosolymis; postea senex, collega fuit Plinii Junioris in consulatu, cujus meminit lib. V [Col. 1167C] Epistol.

228. Valde probabile est inspirasse Dominum S. Gregorio, ut oraret pro Trajano, ut salvaretur; quia edictum contra Christianos hortatu Plinii Secundi proconsulis in Bythinia mitigari jussit.

229. Sunt qui putent Amaonem, vel Ammonem, filium Rufi, discipulum ex 72, cui cum Cleopha Christus apparuit, dum irent duo in castellum Emmaus, venisse in Hispaniam, et ibi, praedicato Evangelio, profectum in Soliam Cypri civitatem; praedicatoque ibi largiter Evangelio, passum 9 Februarii.

230. Eubulus, cujus meminit Paulus ad Romanos cap. ult., creditur fuisse Galilaeus ex Naim civitate, filius viduae quem Dominus suscitavit, et secutus Christum, ejus discipulus fit: post Romam venit [Col. 1167D] cum Petro, et fuit vir insignis, et a puero valde virtuti deditus; missus est a S. Paulo episcopus Pamphyliae. Theodulus, qui praedicat Caesareae Palaestinae, [Col. 1168A] cum aliis sub praefecto Firmiliano passus est 16 Februarii.

231. Credibile est sanctos septem discipulos Jacobi praemonitos ab eo, venisse ad Baeticam.

232. Sunt qui putent S. Rufum ex 72 discipulis Domini, qui fuit episcopus primo Thebanus, mox Dertosanus, a S. Paulo, cum venit in Hispaniam, ibi relictum episcopum; cujus meminit S. Paulus ad Romanos, et S. Polycarpus martyr: fuit passus cum aliis in Armenia die 19 Aprilis. Sed melius puto sentire eos qui 18 Decembris cum Zosimo passum hunc putant, qui fuit episcopus Thebanus et Dertosanus.

233. Passi sunt mille decem crucifixi milites prope Alexandriam ad Tigrim et Euleum amnem positum [Col. 1168B] in monte, qui ramus est Candani, primo hic Caucasus, vel Candanus, vel Ararath dictus est, crucifixi circa dicta flumina felicia.

234. Alii dicunt crucifixos ad montem Ararath, qui Latine dicitur Equinus, pars montium Gordiaenorum: in cujus cacumine, teste Josepho, arca Noe requievit, quem, ut partem Gordiaenorum, fluvius Tigris irrigat, et mox in planitiem regionis Gordiaenorum (quae barbare etiam dicitur Ararath) non longe III M. P. praeterit civitatem Characem, ab Alexandro dictam Alexandriam, et a dextra ejus multis ostiis in sinum Persicum spatiosissimus ingreditur.

235. Nulli temporum Romanorum est sepeliri vel uri in urbe corpora mortuorum; sed sepeliebantur [Col. 1168C] extra. Sic Christiani sepelierunt sanctam Leucadiam in pomoerio vel suburbio, quod tunc muro veteri longius distabat, separatim corpora sanctorum et pontificum, seorsim Christianorum. Dicebatur locus ille sepultura sanctorum.

236. Macer [al., Sacer] Hierotheus Hispanus Empuritanus, olim sub imperatore Tiberio Tarraconensis gubernator, et inde perrexisse anno 45 Cyprum; ubi Paulum audiens, conversus est ad fidem, et eum secutus.

237. Tertius Fabius Terentius, amanuensis Pauli, de 72 discipulis, prius Mediae episcopus, post Iconii passus est die 21 Junii, anno 88.

238. Nervium oppidum prope Illiturgim Batestanorum, a Nerva conditum, a Saracenis Noepron [al., [Col. 1168D] Negron] dicitur.

239. S. Xistus (qui postmodum fuit pontifex Maximus) habito Toleti concilio interfuit ut legatus papae; [Col. 1169A] postea venit Oscam, unde tulit secum Laurentium, filium sanctorum Orentii et Patientiae. Per Hispanias reversus Romam, fit Pontifex Maximus; et praescius martyrii S. Laurentii, jussit diaconibus ut Orentium parentem admonerent, ut faceret templum S. Laurentio sacrum; quod et fecit: et post cum conjuge, quae praecessit eum in martyrio, 1 Maii sub Claudio patitur.

240. S. Fulgentius bis fuit episcopus Carthaginensis, inde translatus Astigim, et postremo Carthaginem, ubi paucos annos, duos videlicet, vixit in hoc episcopatu.

241. In codicibus correctioribus concilium Toletanum V habetur, aera DCLXXVI, anno primo Suinthilani.

[Col. 1169B] 242. Paula, de genere clarissimo Gothorum, mater fuit Theodorae vel Theodosiae Cervellae, conjugis Severiani, parentum Leandri, Theodorae, Florentinae, Fulgentii et Isidori, qui hoc ordine nati sunt.

243. Severianus duxit uxorem Theodoram Cervellam quatuordecim annorum; nascitur anno sequenti Leander, scilicet 542 anno sequenti Theodora, vel Theodosia, uxor Leovigildi, mater Hermenegildi martyris et Recaredi. Aera DLXXXVIII nascitur Florentina in die S. Florentii martyris; obiit sancte anno 610 annorum sexaginta.

244. Theodoricus rex Ostrogothorum venit in Hispaniam, et pro suo nepote Amalarico illam plures annos rexit, duxitque uxorem Toleti Santinam, de gente nobilissima Gotthorum, ex qua tulit Severianum, [Col. 1169C] Carthaginis dominum.

245. Karadigna primum in Hispania Benedictinorum coenobium (ubi Santina, uxor Theodorici regis jacet, et habet 200 monachos martyres) dicta fuit tempore Gothorum et Romanorum Karadimas.

246. S. Carolus Magnus, licet in juventute fuerit (ut illa fert aetas) debilis, jam factus vir, evasit sanctissimus: in Gallia et Germania, ac Flandria, ut sancti confessoris memoria colitur. Obiit Aquis Graniis [al., Germaniis] major septuagenario, 28 Januarii, anno 814.

247. Creditur esse S. Carolus Magnus post mortem cultus a Toletanis.

248. S. Torquatus, S. Jacobi discipulus, pertransiit flumen profundum, rupto ponte, et celebratur [Col. 1169D] 15 Maii.

249. Creditur S. Montanum, cum esset archidiaconus Toletanus, in adventu et receptione Theodorici regis Ostrogothorum non parum valuisse, ut esset pacifice receptus ut tutor regis Amalarici nepotis ejus.

250. Cum Theodoricus rex Ostrogothorum venit in Hispaniam, amiserat Andefledam, filiam regis Clodovei, ex qua Amalasuintham habuit.

251. Hispani Cordubenses, Hispalenses, Illiberitani, Mentesani, Toletani, Complutenses, gravati servitute Maurorum, et transgressi montes Pyrenaeos, clementissime excipiuntur ab imperatore Ludovico Pio.

252. Creditur Severianus missus in exsilium tempore [Col. 1170A] Agilanis, causa fidei, quia catholicus erat, cum filiis, Leandro, Theodosia et Florentina, et uxore Theodora Cervella. Fulgentius et Isidorus nati sunt Hispali.

253. Flavius Marcus Cervella, dux Gothicus, splendidissimo genere, duxit uxorem Paulam, feminam clarissimam: ex quibus nata est Flavia Theodora Cervella, uxor ducis Severiani, femina Christianissima. Obiit 6 Maii.

254. Restitit Severianus Aguilani, et obsessus in urbe Carthagine Spartaria (quam Gothi penitus exciderunt) causa fidei missus est Hispalim in exsilium anno 3 Aguilanis, cum conjuge et filiis, ubi mortuus est.

255. Leander scribit ad sororem Florentinam, [Col. 1170B] monialem Benedictinam, librum de virginitate, vel de institutione virginum et contemptu mundi, cum esset illa 19 annorum, primo anno sui pontificatus.

256. Adhuc manserunt aedes Severiani Carthagine, et res ampla.

257. Leander impetravit revocationem ab exsilio matri suae, fratribus et sororibus ab Athanagildo. Theodora mater in exsilio, laborum causa est magis firmata in fide et in virtutibus, quae noluit redire Carthaginem.

258. S. Montanus scripsit ad Thuribium anno ultimo Theodorici, cum adhuc esset in Hispania, et Erga esset Toleti gubernator.

259. Pons Serratus fuit Toleti e regione S. Mariae de Alficen, ad latus.

[Col. 1170C] 260. Sanctina virgo Toletana, post uxor Theodorici, nascitur Toleti anno 480.

261. Ex Sanctina, vel Sanctia, Theodorici uxore, duos filios sustulit; Theodoricum, qui juvenis mortuus est, et jacet cum matre regina Sanctia, apud S. Petrum Karadinensem, et Elverianum [al., Severianum], qui fuit uxoratus.

262. Moritur Sanctina VIII Id. Maii, quo die festum S. Michaelis, et concilii Toletani est.

263. S. M. Elpidius Julianus, S. Jacobi discipulus, primus episcopus, Toletanus fuit.

264. Mamas confessor ex tractu Tudensi creditur delatus Cyprum. Floruit hic sub tempore Gothorum anno 500 vel circiter; obiit mensis Augusti 26; est confessor. Tempore Maurorum, relictis reliquiis in [Col. 1170D] Asturiis, et per Hispanias, ad Cyprum delatus est a Christianis.

265. Reperi in archivis S. E. Emeritensis codicem litteris Gotthicis exaratum, in quo dicebatur Complutum dictum a Mauris Guadalfaxaram, etiam dictum esse Eplaceam.

266. Reperi quoque in eodem codice concilium Toletanum universale in hunc modum:

»In nomine Domini, incipiunt gesta synodalia concilii generalis Toletani, acta in urbe regia, in aede sanctorum apostolorum Petri et Pauli praetoriensi, anno 3 regni gloriosissimi principis Wambani, sub die XVII Kalend. Decembr. aera DCCXIII, pro terminis restituendis Ecclesiarum et dioecesum Hispaniarum.

[Col. 1171A] »Interfuit rex gloriosissimus concilio generali, et, salutatis de more solito singulis episcopis, dixit:

»Sanctissimi Patres, video vos gravissime contendere pro terminis vestrarum dioecesum, et inde gravissimas inter vos lites et contentiones exoriri, et quod aliqui vestrum (sicut accepi) aliorum parochias invaderent, et alienos terminos quolibet praetextu latenter adoriri. Quare dignum esse duxi majestate culminis nostri, vos ad concordiam revocare. Placetne vobis, sanctissimi pontifices? Responderunt omnes: Placet, placet. Vivat multos annos serenissimus et gloriosissimus rex, ac dominus noster Flavius Wamba. Tunc ille jussit prius coram se chronicas et historias regum priorum accurate legi, ut facilius et aequius posset terminos parochiales [al. parochiarum] dividere, sicut antiquitas denotaret et exigeret juris censura, et propria jura Ecclesia quaelibet possideret, sicut subjecta denotat nostra sententia.

[Col. 1171B] »Concedimus inprimis et confirmamus, quod, sicut Gondericus, Gensericus, Hunericus, Guntamundus, Isoris et Gumiel reges Wandalorum civitatem Lucensem in Asturiis prope mare dotaverunt, teneat pacifice et quiete terminos, qui mox illi subscribentur:

»Totas Asturias per Pyrenaeos montes et per flumen magnum Ovem et per totum littus maris Oceani usque Viscayam per summum Rostrum, et per summum Cabrium, per portas de sancta Agatha, per Pozalem, per Limbum de filios, una cum campo Edolio [al., Erbolio] Gordon, usque ad illam arborem de Quadros, per rivulos de Humana, Lunam, Vanduliam usque ad Pyrenaeos montes, Cojancam villam, Quexidam, per Conjaquelam, Montosam, usque ad flumen Urbetum in Gallaecia, Suernam, Vallem longam, Veram, Flumosam, totam Saniam, Panamum, usque ad flumen Mineum, totam Lemos, Urnyso, Verasmo, et Semmamorum, et Trojam, usque ad flumen Silunii, totam Lumiam cum ecclesiis de [Col. 1171C] Petrayo, quae aedificatae sunt vel fuerunt inter Arnoyum flumen et Silum, a termino montis Buron, et per aquam Zore [al., Zoze], usque in fundum Arnoyi, et per ipsum discessum, vel discursum, usque in flumen Mineum, Lueza usque Portelam de Veneti, et ecclesias de Sallaz inter Arnoyum et Silum cum ecclesiis de Baroso, Castellam cum Saneam, Barnates, et Avion, Azman, Carabam, Amancam, sicut dictam Ecclesiam Lucensem dotaverunt reges Wandalorum. Et responderunt episcopi: Placet, placet nobis omnibus.

»Legio, quam condiderunt Romanae legiones, quae antiquitus Flos fuit vocata, et per Romanum papam (scilicet Sylvestrum) gaudet perpetua libertate, et ab aliis episcopalibus sedibus est exempta, et exstat sedes regia, atque alicui metropoli nunquam fuit subjecta vel subdita, teneat per suos terminos antiquos, sicut eam dotaverunt Hermericus, Rechila, Recciarius, Maldra Frumarius, Remismundus, [Col. 1171D] Theodomundus, Suevorum reges, et Theodomirus. Et responderunt omnes pontifices unanimiter: Placet, placet nobis.

»Legio teneat per Pyrenaeos montes, et per Pennam Rubeam una cum media Levaca, Cervera, Petras nigras, Annion usque ad flumen Carrionem per villam Sernam, et rivulum Siccum, usque ad villam Ardegam per Cervinos usque in castrum Pepi, per villam Manam, usque in arborem Quadros, super fines Serrae Gallaeciae, tria castella Turtures, Datineus, Castelletum et Naviam.

»Legio civitas sacerdotalis et regia, et Lucus, quam Wandali reaedificaverunt in Asturiis, teneat per suos terminos antiquos, sicut eis divisit rex Theodomirus; hae nulli subdantur archiepiscopo vel Primati. Responderunt omnes: Placet, placet nobis omnibus.

»Sedes etiam Portucaliae permanet in sua divisione, [Col. 1172A] sicut eis divisit rex Theodomirus, cum iis etiam quae nos adjecimus.

»Brachara metropolis teneat Centum cellas Gentis. Millia, Layneto, Gilioles, Adonyste, Aportis, Aylo, Centen, Donis, lambis, Cilisto, Letania, Ceresis, Petroneyo, Equisis, ad Saltum; item pagi, Panoleta, Bregantia, Astiatigo, Tarego, Aunego, Metrobio, Betise, Palam, Tusico, Celo et Senequiemo; sub uno sedes 30.

»Ad sedem Dumiensem familia regia [in divisione Theodomiri sic: Ad Dumium familia servorum; quam hic vocat regiam, intelligit de monachis, qui Deo serviunt; cui servire, regnare est.]

»Egitaniensis teneat totam Egitaniam, Menecapio et Foraneos.

»Portugalensis teneat in Castro novo Ecclesias, quae in vicino sunt, scilicet Villa nova, Betaonia, Vesea, Menturio, Torebra, Bramoste, Pengoaste, Lumbo, Nestis, Neapali, Curmano, Magneto, Leporeto, [Col. 1172B] Melga, Tangobira, Villagomedi Tanerater; item pagi, Lambiencio, Alcobreo, Valericia, Turlango, Ceris, et Mendiolis, et Palencia; sub una viginti quinque sedes.

»Lamecum teneat ipsum Lamegum, Luencia, Aranor, Crasubriana . . . . . . . sub uno sex sedes.

»Conimbricensis sedes teneat ipsam Conimbriam, Eminio, Selio, Brine, Insula, Astrucione et Portogalliae Castellum antiquum; sub uno duae.

»Vesensis teneat ipsum Veseo, Rodomiro, Submontia, Suberbeno, Osanca, Obelione, Tutella, Goleia et Cabrabia, quae apud Gotthos postea sedes fuit; sub uno septem dantur sedes.

»Uriensis teneat ipsam Uriam, Deisum, usque Cussancaro, et de Caldas de Rego usque in oram maris Oceani protendatur.

»Lucensis teneat ipsam civitatem cum adjacentibus suis, cum Cantoquia, Somos, Carabarcos, Montenegro, Parraga, Latra, Azumara, Sigros, Triavada, Pagento, Salvaterra, Monterroso, Doira [Col. 1172C] vel Coyra, Deza, Colea; sub una sede 16.

»Auriensis teneat Vesugio, Ruvale, Teporos, Sedisos, Prucia, Cisavio, Verenganos, Sanabria et Calabazas majores; sub uno decem.

»Astoricensis teneat ipsam Astoricam, Legionem, Superurbico, Beriso, Petrasperanti, Autoribis, Caldelas, Morillos superiorem et inferiorem, Sonure, Trogelos et Pericos; sub uno undecim sedes.

»Britoniensis teneat Ecclesias, quae in vicinio sunt, Torelo, Torebera inter Britones una cum monasterio Maximi usque in flumen Ove.

»Tudensis teneat ipsam Tudem cum Ecclesiis, quae in vicino sunt, Torelo, Torobera, Ludo Patre, Agnove, Sagria, Erbilio, Orunia et Cartasse; sub una sede quindecim numerantur sedes.

»Toleto metropoli subjaceant sequentes omnino sedes. Oretum, haec teneat de Galla usque Eugam, vel Cecilam, et de Petra usque Campaniam. Mentesa, haec teneat de Euga, vel Cecila usque Securam, [Col. 1172D] Delila usque Polixena. Acci, haec teneat de Secura usque Montaneam et de Architel usque Caraval. Basti, haec teneat de Egesta usque Montaneam, et de Rauci usque Susitam. Urgi, haec teneat de Egesta usque Carthaginem, et de Bigastri, usque Mundam. Bigastrum, haec teneat de Pugilla usque Nisdomiam, de Serta usque in Lisbam. Illici, haec teneat per terminos de Bigastri, Setuli et Denia. Setalis, haec teneat de Custo usque Moletam, de Togola usque ad Nitriam. Denia, haec teneat de Sosa usque in Turam de Silva, usque Gil. Valentia, haec teneat de Silva usque Musuetum, de mari usque Alpout. Valena, haec teneat de Alpout usque Tarrabilam, de Stazerola usque Nenar. Secobrica, haec teneat de Alcout usque Obiam, de Mora usque Lustriania. Complutum, haec teneat de Alcout usque ad Costem, de Gusia usque Costeam. Segontia, haec teneat de Coste usque Fuscam, de Godol usque Pinam. Oxoma, haec teneat de Fusca usque Arlanzon, [Col. 1173A] quomodo currit in camino S. Petri, qui vadit ad S. Jacobum; de Garise usque Ermitas termini ejus protendantur. Secobia, haec teneat de Almet usque Mimbillum, et de Martel usque Vaso dicto. Palentia, haec teneat de Mimbillum usque Caltam, de Lulbonar usque Tortosam.

»TERRACONENSI metropoli subjaceant hae sedes:

»Barcinona, haec teneat de Mina usque Pugellam, et de Usa usque Bordel. Egari, haec teneat de Bordel usque Paladera, et de Montosa usque Portellam. Gerunda, haec teneat de Pilida usque Juxtamare, et de Alosa usque Pinas. Eupiriae, hae teneant de Juxtamare usque Bergam, de Mentosa usque Silvam. Arisona, haec teneat de Berga usque Auritam, et de Pursa usque Mentiam. Urgela, haec teneat de Aurita usque Naionam, et de Murela usque Valam. Lerita, haec teneat de Naiona usque ad fontem Sallam, de Lora usque Matam. Ictosa, haec teneat de Fonte Salla usque Porsellam, de Morale [Col. 1173B] usque Tormelam. Tortosa, haec teneat de Porsella usque Deniam, de Tormoga usque Catenam. Caesaraugusta, haec teneat de Moovia, vel Denia, usque Splanam, et de Olibia monte usque Gordoto sint termini sedes Caesaraugustanae. Osca, haec teneat de Splana usque Cobello, et de Speslem usque Riberam. Pampilona, haec teneat de Cobello usque Mustellam, et de Sparga usque Ostural. Califorra, haec teneat de Nampia usque Spargam, de Mustela usque Loealem. San-Tyrasona, haec teneat de Sparga usque Plitenam, et de Alto monte usque Mille. Areca, haec teneat de Planta usque Amasam, de Pede inferno usque Pedem Moram. Insulae Baleares, Majoricam, Minoricam, Formenteram, Useticam.

»SPALENSI metropolitanae subjaceant hae sedes:

»Italica, haec teneat de Ulea usque Busam, de Asa usque Lancolam. Asidonia, haec teneat de Busa usque ad Senam, de Lotesa usque Viam latam. Elipla, haec teneat de Sena usque Datam, de Alisa usque Cortesam. Malica, haec teneat de Data usque [Col. 1173C] Malexcam, de Temia usque Sedes Campi. Eliberis, haec teneat de Malica usque Sotelam, de Almica usque Sedes. Astiges, haec teneat de Sotella usque Parietem, de Luca usque Raucam. Corduba, haec teneat de Pariete usque Ubetam, de Gala usque Ranam. Egabio, haec teneat de Ubeta usque Malamsayam, de Gasta usque Fuentam. Tucci, haec teneat de Malasaya usque Balijar, de Guegara usque Celonus: credo Azlonam pro Castulone.

»BRACCHARAE metropolitanae subjaceant hae sedes:

»Dumio, haec teneat de Duma usque Albram, de Reantear usque Aclasam. Pertucale, haec teneat de Elbora usque Losolam, de Olmos usque Solam. Portucale, haec teneat de Losola usque Bigoniam, de Monte albo usque Fetonsam. Auria, haec teneat de Cusanca usque Sylvam, de Veregini usque Celebacismi. Iria, haec teneat de Iso usque Cusacam, de Caldar de rege usque in Oram. Luco, haec teneat de [Col. 1173D] Laguna usque Bussam, de monte Soto usque Quintanam. Britonia, de Bassa usque Torrentes, de Oetoba usque Totellam, et usque Ovem. Astorica, haec teneat per oram Vallis Corcer, et per fluvios, seu maria scilicet, et Orbigo, et Berrio, et Tavara, extendatur.

»EMERITAE metropoli subjaceant istae sedes:

»Pare, haec teneat de Baligur usque Crocam, de monte de Olla usque Miratal. Olisibona, haec teneat de Darca usque Ambram, de Olla usque Maram. Elbora, haec teneat de Sotobra usque Petram, de Rucella usque Turrem Egiditaniam, de Sabra usque Navam, de Sena usque Murielam. Exoniba, haec teneat de Ambra usque Salam, de [al., ipsa] Rosa usque Turrem. Conimbria, haec teneat de Nava usque Bergam, de Torrente usque Loram. Veseum, haec teneat de Berga usque Sortam, de Boncla usque Ventosam. Biglimicum, haec teneat de Sorta usque Petram, de Sara usque Ortosam. Cabrabria, haec [Col. 1174A] teneat de Sorta usque Albeniam, de Soto usque Faram. Salmantica, haec teneat de Allenia usque Sotobram, de Rusa usque Siberum. Numantia, haec teneat de Penagodisse usque ad Tormem super illos balneos de Valle de rege usque ad Dorium, et de Villa Valle usque ad Otero, de Fumus secus rivulum Siccum usque Borito, de Tavara vero usque ad Dorium. Abula, haec teneat de Petra usque ad Viallam, de Uriosto usque Torrero. Cavria, haec teneat de Villa usque Tagum, alias Dorium.

»NARBONAE metropolitanae hae sedes subjaceant:

»Isetenis, haec teneat de Stalus usque Barunona, de Macu usque Rib. Fora. Agatha, haec teneat de Nusa usque Riberam, de Galia usque Mirlam. Magalona, haec teneat de Nusa usque Ribogar, et de Castello Millia usque Angoram. Nemauso, haec teneat de Gusa usque Angoram, de Castello usque Samuram. Luteba, haec teneat de Samba usque Rebubal, de Anges usque montem Rufum. Carcasona, [Col. 1174B] haec teneat de monte Rufo usque Angerum, de Angosta usque Monsam. Elna, haec teneat de Strage usque Rofilonam, de Literosa usque Lanusam.

»Hae sint sedes harum duarum Hispaniarum octoginta sub dominio Gothorum, tam archiepiscopales quam episcopales, per quas omnibus Hispanis ministratur verbum Dei, quae a Romano pontifice et accipient, et accipiunt semper in his provinciis communionem catholicae veritatis, ut secundum traditionem et doctrinam sanctorum Patrum animas nobis commissas possimus gubernare. Addit rex: Haec igitur nostra institutio, quae assensu omnium archiepiscoporum et episcoporum dictarum sedium auctore Deo facta est, firma permaneat in aeternum; et mando, ut legatur. Et lecta est per Petrum archidiaconum Toletanum, coram domino Quirico Toletano archiepiscopo, primatiae dignitate et fide catholica insistente, et caeteris archiepiscopis, qui mox subscripserunt, et episcopis. Dicant omnes: Placet, placet; vita, et aeterna gloria catholico, [Col. 1174C] pientissimo et gloriosissimo principi domino nostro Flavio Wambae.

Canon I.---»Praeterea placet nobis in unum collectis, ut omnes clerici deinceps vivant secundum regulam sanctissimi Patris nostri Isidori episcopi Hispalensis, prout continetur in ipsius libro De Honestate clericorum.

Canon II.---»Et quicunque archiepiscopus, episcopus, abbas claustralis, vel saecularis, qui pro dignitate aut ordine aut aliquo ecclesiastico beneficio amplius regi minam dederit, sive alicui aliae personae, ille excommunicatione perpetui anathematis innodetur.

»Quibus peractis, omnes Deo rerum omnium et bonorum auctori primum gratias immortales persolvimus, deinde glorioso regi nostro longissimam vitam, et post hoc saeculum in coelesti regno beatitudinem aeternam deprecamur: qui tantae pietatis studio contentiones nostras diremit, et nos aeterno [Col. 1174D] indissolubili foedere copulavit.

»In sequentem annum concilium hic indicimus.«


Subscriptio Patrum.

»1. Quiricus S. Ecclesiae Toletanae metropolitanus has divisiones et constitutos terminos per regem nostrum, approbat et confirmat.---2. Fugitivus S. Ecclesiae Spalensis metropolitanus has divisiones sedium, et constitutos terminos per regem nostrum, approbat et confirmat.---3. Proficuus, S. Emeritensis Ecclesiae metropolitanus, approbat et confirmat.---4. Leodagisius [al. Leodvisius], S. E. Braccharensis metropolitanus, confirmat et approbat.---5. Sumifredus, S. E. Narbonensis metropolitanus, confirmat et approbat.---6. Vera, S. E. Tarraconensis metropolitanus episcopus, confirmat et approbat.---7. Athanasius, Setabitanae Ecclesiae episcopus, approbat et confirmat.---8. Ego Genesius, in Christi nomine, Ecclesiae Tudesensis episcopus, approbo et confirmo.---9. [Col. 1175A] Ego Argimensus, in Christi nomine, Ecclesiae Oretanae episcopus, approbo et confirmo.---10. Ego Fraoricus, Deo juvante, Portucalensis episcopus, approbo et confirmo.---11. Ego Joannes, in Christi nomine, Ecclesiae Bigastrensis episcopus, approbo et confirmo.---12. Ego Selua, in Christi nomine, Igeditanae Ecclesiae episcopus, approbo et confirmo.---13. Ego Godiscalus, in Christi nomine, Oxomensis Ecclesiae episcopus, approbo et confirmo.---14. Ego Adeodatus, Pacensis Ecclesiae episcopus, in Dei nomine, approbo et confirmo.---15. Ego Bela, in Christi nomine, Britaniensis episcopus, approbo et confirmo.---16. Ego Leander, in Christi nomine, Illicitanae et Elotanae Ecclesiae episcopus, approbo et confirmo.---17. Ego Aschalius, in Christi nomine, S. E. Abilensis episcopus, approbo et confirmo.---18. Ego Felix, Dianiensis Ecclesiae, in Christi nomine, episcopus, approbo et confirmo.---19. Ego Isidorus, Asturicensis Ecclesiae episcopus, in Christi nomine, approbo et confirmo.---20. [Col. 1175B] Ego Theodoricus, in Christi nomine, Ecclesiae Olysiponensis episcopus, approbo et confirmo.---21. Ego Alarius, in Christi nomine, Aurisinae Ecclesiae episcopus, approbo et confirmo.---22. Ego Suntherius, in Christi nomine, Ecclesiae Valentinae episcopus, approbo et confirmo.---23. Ego Theodisclus, in Christi nomine, S. E. Lamacensis episcopus, approbo et confirmo.---24. Ego Balmatius, in Christi nomine, Ecclesiae Ursitanae episcopus, approbo et confirmo.---25. Ego Riccila, in Christi nomine, Accitanae Ecclesiae episcopus, approbo et confirmo.---26. Ego Justus, in Christi nomine, Ecclesiae Salmanticensis episcopus, approbo et confirmo.---27. Ego Restogenes, in Christi nomine, Ecclesiae Lucensis episcopus, approbo et confirmo.---28. Ego Rogatus, in Christi nomine, Ecclesiae Beatiensis episcopus, approbo et confirmo.---29. Ego Etherius, Deo juvante, Bastitanae Ecclesiae episcopus, approbo et confirmo.---30. Ego Idulfus, [Col. 1175C] cognomine Felix, in Christi nomine, Iriensis Ecclesiae episcopus, approbo et confirmo.---31. Ego Concordius, in Christi nomine, Ecclesiae Palentinae episcopus, approbo et confirmo.---32. Ego Acisclus, S. E. Complutensis, Deo juvante, episcopus, approbo et confirmo.---33. Ego Cartaber, in Christi nomine, Ecclesiae Conimbricensis episcopus, approbo et confirmo.---34. Ego Memorius, S. E. Segobricensis, in Christi nomine, episcopus, approbo et confirmo.---35. Ego Donatus, in Christi nomine, Ecclesiae Cauriensis episcopus, approbo et confirmo.---36. Ego Egica, in Christi nomine, Ecclesiae Seguntiensis episcopus, approbo et confirmo.---37. Ego Exarnius, in Christi nomine, Oxonolensis Ecclesiae episcopus, approbo et confirmo (Locus corruptus in originali).---38. Petrus, in Dei nomine, Ecclesiae Elborensis episcopus, approbo et confirmo.---39. Gaudentius, in Christi nomine, Ecclesiae Valeriensis episcopus, approbo et confirmo.---40. Ego [Col. 1175D] Albanus, in Christi nomine, Ecclesiae Caliabricensis episcopus, approbo et confirmo.---41. Sinduitus, in Christi nomine, Ecclesiae Segobiensis episcopus, approbo et confirmo.---42. Mumulus, in Christi nomine, Ecclesiae Arcavicensis episcopus, approbo et confirmo [al., Nunnulus].---43. Spera in Deo, in Christi nomine, Ecclesiae Italicensis episcopus, approbo et confirmo.---44. Ego Geta, in Christi nomine, Ecclesiae Eleplensis episcopus, approbo et confirmo.---45. Ego Argibudo, in Christi nomine, Ecclesiae Eliberitanae episcopus, approbo et confirmo.---46. Ego Samuel, in Christi nomine, Ecclesiae Malacitanae episcopus, approbo et confirmo.---47. Ego Theudericus, in Christi nomine, Assindonensis Ecclesiae episcopus, approbo et confirmo.---48. Ego Stercorius, in Christi nomine, Aucensis Ecclesiae episcopus, approbo et confirmo.---49. Ego Cresutarius, Biteriensis Ecclesiae episcopus, in [Col. 1176A] Christi nomine, approbo et confirmo.---50. Ego Caecilius, in Christi nomine, Dertosanae Ecclesiae episcopus, approbo et confirmo.---51. Ego Vincentius, in Christi nomine, Magalensis Ecclesiae episcopus, approbo et confirmo.---52. Gratius ego, in Christi nomine, Egorbiensis Ecclesiae episcopus, approbo et confirmo.---53. Idalius, in Christi nomine, S. Ecclesiae Barcinonensis episcopus, approbo et confirmo.---54. Ego Ansemidus, in Christi nomine, Ecclesiae Lotobensis episcopus, approbo et confirmo.---55. Valderedus, in Christi nomine, Ecclesiae Caesaraugustanae episcopus, approbo et confirmo.---56. Ego Clarus, in Christi nomine, Elenensis Ecclesiae episcopus, approbo et confirmo.---57. Ego Joannes, in Christi nomine, Egarensis Ecclesiae episcopus, approbo et confirmo.---58. Ego Stephanus, in Christi nomine, episcopus Carcasonensis Ecclesiae, approbo et confirmo.---59. Ego Euphrasius, in Christi nomine, Ecclesiae Calagurritanae episcopus, approbo et confirmo.---60. Primus [Col. 1176B] ego, in Christi nomine, Ecclesiae Agathensis episcopus, approbo et confirmo.---61. Atilinus ego, in Christi nomine, Ecclesiae Pamplonensis episcopus, approbo et confirmo.---62. Gadisoldus ego, in Christi nomine, Ecclesiae Oscensis episcopus, approbo et confirmo.---63. Ego Postulanus, in Christi nomine, Ecclesiae Uticensis Hispanae episcopus, approbo et confirmo.---64. Riccilanus ego, in Christi nomine, episcopus Ecclesiae Accitanae, approbo et confirmo (hic iterum n. 25 positus est).---65. Ego Leubericus, in Christi nomine, Ecclesiae Urgelitanensis episcopus, approbo et confirmo.---66. Ego Gondelinus Ecclesiae Empuritanae episcopus, in Christi nomine, approbo et confirmo.---67. Ego Austerius, in Christi nomine, episcopus Ecclesiae Tirasenensis, approbo et confirmo.---68. Ego Samuel, in Christi nomine, Ecclesiae Malacitanae episcopus, approbo et confirmo (hic quoque positus est num. 46).---69. Wisefredus ego, in Christi nomine, S. E. Ausonensis [Col. 1176C] episcopus, approbo et confirmo.---70. Ego Reynicus [al., Regnicus], episcopus Ecclesiae Aucensis, in Christi nomine, approbo et confirmo.---71. Ego Verecinus, in Christi nomine, Veracensis Ecclesiae episcopus, approbo et confirmo.---72. Ego Basilius, in Christi nomine, S. Ecclesiae Bastitanae episcopus, approbo et confirmo.---73. Sabricus ego, in Christi nomine, Gerundensis Ecclesiae episcopus, approbo et confirmo.---74. Florus, episcopus, in Christi nomine, Ecclesiae Mentesanae, approbo et confirmo.---75. Nasibardus ego, in Christi nomine, Ecclesiae Astagit nensis episcopus, approbo et confirmo.«

»Quatuor vicarii 4 reliquorum episcoporum, 12 abbates, 20 palatini interfuerunt huic concilio generali totius Hispaniae, et Galliae Narbonensis, vicarii Lucensis, Epagiensis, Castulonensis, Cursicaniensis. Acta sunt hic Toleti in concilio generali, omnibus qui adfuerunt 75 episcopis, et 4 episcoporum [Col. 1176D] vicariis, 12 abbatibus, 20 palatinis, omnibus una voce dicentibus: Placet, placet. Praesentibus ac subscribentibus, invicto ac serenissimo rege Wamba, et Quirico archiepiscopo Toletano, Hispaniarum primate, caeterisque 5 archiepiscopis, cum suis suffraganeis dioecesum praedictarum, partim in ecclesia praetoriensi SS. Petri et Pauli incepta synodo, absoluta vero in ecclesia S. Leucadiae virginis et martyris, Toletanae civis et vernulae patronae, in ejus praetoriensi templo, aera DCCXIII. Per manus vero scripta fuit synodus Petri archidiaconi de dicta S. Leucadia collegiata.«

267. Vixit autem praedictus rex Wamba annos 5 ad annum aerae DCCXVIII, et mortuus est, postquam degit aliquot annos sanctissime in monachatu ordinis sanctissimi Benedicti patris, ad quem sese receperat. [Col. 1177A] Inde omnia, vel multa translata sunt in Itatium codicem Ovetensem.

268. Magni facienda est haec synodus, ad quam fuit maximus concursus archiepiscoporum, episcoporum, abbatum et palatinorum, praesente rege Wambane. Nec potuit non diu continuari, dum unaquaeque Ecclesia ostendit fines sui pontificii, et causas querelarum audit ipse rex. Ob id in duabus ecclesiis et templis suburbanis acta est synodus: in altero incoepta; in altero finita.

269. Concilio III Toletano interfuerunt 68 episcopi; IV vero Toletano 69 cum vicariis, 7 episcopi plus, et 4 vicarii interfuerunt isti concilio, ubi sedes reparatae sunt et restitutae. Nec aliter fieri potuit, quin rex designaret aliquot judices singularum [Col. 1177B] metropolum, qui res compositas ab ipsis ad ipsum deferrent; atque ita posset sententia regis ex omnium consensu et palam proferri, et ab omnibus approbari, ut patet ex frequenti repetitione singulorum acclamantium, ac identidem cum laetitia dicentium: Placet, placet.

270. In hac divisione non ponuntur termini metropolitanarum Ecclesiarum, ea de causa, quia jurisdictio metropolitana non solum sese diffundebat in suam dioecesim, sed in omnes sibi subjectas; ut calor cordis cunctis membris communis est.

271. In vetusto codice litteris Gotthicis scripto memini me legisse in Germania, in Vita, quam Cixila Toletanus archiepiscopus scripsit, B. Ildefonsi etiam Toletani pontificis: Leucadia dixit: Ildefonse, [Col. 1177C] per te vivit domina mea: quae lectio plus arridet, quam alia, quae habet: Dixit Ildefonsus: Per vitam Ildefonsi vivit domina mea.

272. Aiunt aquilas regias a polo in polum volitasse, et ob id dicuntur apostoli aquilae, quod totum orbem peragrarint, juxta illud Ecclesiast.: Via aquilae in coelo. Dicuntque Jovem duas aquilas misisse, alteram ab ortu, alteram ab occasu; easque demum Delphos, urbem Graeciae, quae dicitur orbis , hoc est, umbilicus, convenisse.

273. Illiturgi, civitas est in Batestanis, itinere quinque dierum distans a Carthagine Spartaria. Cujus Livius meminit, hancque Spicio demolitus est. Hic creditur praedicasse S. Euphrasium, episcopumque fuisse Illiturgitanum.

[Col. 1177D] 274. In scopulo alto arx est dicta Tavia, a Graecis Ancyra, profectis a quadam urbe sic dicta, cujus meminit ter Antoninus Pius in Itinerario.

275. S. Ildefonsus ordinatus est lector, ostiarius, exorcista, subdiaconus et levita, a S. Helladio in aede praetoriensi [lege Breviarium Bracarense] S. Leucadiae, postquam inviserat Agaliense monasterium; unde secum duxit S. Ildefonsum. A Justo in fine vitae, scilicet anno 636 sicut in fine vitae S. Helladii, levita, anno 633 [Forte legendum: A Justo in fine vitae, scilicet anno 633 subdiaconus, sicut in fine vitae S. Helladii, levita an. 636] consecratus est abbas Benedictinus a S. Eugenio.

276. Anno 3 Aurasii Toletani archiepiscopi, scilicet [Col. 1178A] aera DCXLIV, natus est in aede paterna S. Ildefonsus, post Toletanus pontifex.

277. In pluribus codicibus Livianis 3 decad. lib. VIII, legitur Iliturgis, simplici l; et ita legendum est, ad differentiam alterius Baeticae, quae scribitur duplici. Apud Eulogium simplici scribitur.

278. Probabiliter sentiunt, qui putant Flaviobrigam esse civitatem, quam Mauri Orduniam vocaverunt, caput Amanium populorum, qui pars sunt Autrigonorum populorum.

279. Uxama, Segisamunclum, Virbesca, Antecuia, Deobriga, Vindelia, Salionca, Tritium (aliud a Tricio Metello) Vindelegra, parebant coloniae Flaviobrigae, quae caput harum erat, et jurisdicundi causa eo petebant.

[Col. 1178B] 280. Pugnatum est a Romanis ad Belgidam, vel Velliam, vel Velligam, vel Vellicam, in Cantabris, ut refert L. Florus: haec est modo Spinosa a Mauris dicta, ut Araquellos, vel Racim, vel Arandillos, non procul a fontibus Iberi. Est autem Segisamona populus Turmodigorum [al., Curmodigorum] (vocant Saraceni Osornum) non procul a Segisamona eorumdem Turmodigorum [al., Curmodigorum], quos vocat Florus Curgonios.

281. Aetate mea repertum est Cordubae corpus S. Laurae martyris, ante 90 et amplius annos a Saracenis occisae. Haec erat de nobilissimo genere Muzarabum Cordubensium, et cum S. Aurea Cuteclarensi abbatissa speciali necessitudinis vinculo conjuncta. A parentibus in matrimonium nobili viro [Col. 1178C] data, duas suscepit filias; cum quibus post 6 annos eo viduata, ad monasterium S. Aurae se recepit; sed Aurea paulo post, anno videlicet 856 martyriali sanguine laureata, Laura in ejus locum assumpta 9 annos monasterium gubernavit: quo tempore miros virtutum omnium fecit progressus, orationi et corporis macerationi semper intenta. Tandem ad judicem Saracenorum, fama pervulgante, delata, cum in fidei confessione constantissime permaneret, verberibus crudeliter caesa, in balneo ferventis picis immissa, tres horas in divinis laudibus, divino munere, complens, evolavit in coelum, die 19 Octobr., anno Domini 864: cujus quidem S. Eulogius non meminit, quia ipse anno 859 martyrio coronatus fuerat. Reliquiae B. Laurae per multas Hispaniarum ecclesias [Col. 1178D] distribui coeperunt, et ipsa in magno pretio haberi.

282. Portus Juliobrigensium victoriae sacratus, dictus est, quod ibi victi sunt Cantabri Juliobrigenses, volentes repellere classem Romanorum, tempore imperatoris Augusti. Alii verius putant, vocatum sic, quod Juliobrigenses victoriam reportaverunt; quod victoria non dicitur de Juliobrigensibus, sed Juliobrigensium, quasi ipsi reportaverint.

283. Sarcimum vicus est apud Cantabros in Hispania prope fontes Iberi. Ibi jussu Caroli Martelli exsulat S. Eucherius episcopus Aurelianensis; in Vita ejus corrupte legitur Hesbania. Fuit in Cantabria monasterium S. Trudonis Benedictini, sicut in Germania. In Hispania habebat Carolus Martellus multos [Col. 1179A] amicos, ut apud Cantabros, et modo Sarcimum apud Cantabros, vel Sacernulum apud Astures, dicitur Barcena vel Salcedum, ignobilia quaedam oppidula.

284. Sanctissimus vir Vera, Tarraconensis archiepiscopus, qui interfuit concilio Toletano XVI, vir pius, humilis et sanctus, obiit XX Octobr.; celebratur in tractu Aurelianensi apud Carpetanos.

285. Est auctor qui credat S. Exubium [al., Exibium] discipulum S. Marci, post ejus mortem praedicasse Evangelium Caucasoliae [al., Centumcellis] in Lusitania, postque rediisse solum in Cyprum, ubi constitutus est archiepiscopus; maximorum patrator miraculorum dictus est propter ejus opera.

[Col. 1179B] 286. Mihi valde probabile est, et legi in historiis Elpidium ac reliquos episcopos, quos constituit [al., traxerat] S. Jacobus in Hispania, ab ipso Jacobo baptizatos, fuisse de numero religiosorum Carmelitarum, qui in Hispania et per alias regiones monachatum introduxerant. Istos vocat lib. II, cap. 3, Eusebius prophetici ordinis.

287. Magna pars eorum qui ex Judaea trajecerant in Hispaniam, tempore Nabuchodonosoris, erant ex discipulis sanctorum Elisei, Eliae et Enoch, et successores illorum.

288. Videre potui Vitam S. Syncletices virginis et abbatissae Aegyptiae (cujus dies festus est 5 Januar.). Hanc scripsit sanctus pontifex Athanasius, ut, quemadmodum monachi habent speculum in Antonio, [Col. 1179C] sacrae virgines eam tanquam speculum intuerentur. Dicitur fuisse multarum virginum professionis propheticae et Carmeliticae parens.

289. C. Caninius [al., Herminius] Rufus, praetor Gaditanus, profectus Romam anno 84, quarto anno Olympiadis 215, transiit in Hispaniam [al., mansit in Hispania] ad ann. 86, et dum Gadibus contenderet venire Tarraconem, in via, oppido Villa aenea, alias Alona vel Delo, nunc corrupte a Mauris dicto Villenia, obiit ibique jacet sepultus.

290. [1Kb] X. M. P. Occasum versus ab oppido Turbula vel Tritubi [al., Tibula vel Tribula], fuit oppidum Abula Batestanorum, nunc dirutum.

291. Urci fontes [al., sedes] fuit episcopalis S. Indaletii; [Col. 1179D] dicitur haec Portella, et partiebatur hoc modo terminos cum sedibus: Teneat de Egesta [leg. Egelesta et vide quae notavi ad n. 38 in Chron. et ad n. 242] usque Carthaginem, et de Bigastro vel Murcia usque Mundam. Haec civitas est ad fluvium Mundam apposita, VIII M. P. antequam confluat Munda fluvius in Taderem, quae vel fluvio nomen dedit vel accepit ab eo.

[Col. 1180A] 292. Venerabilis memoria Plinii Junioris, qui pro Christianorum defensione scripsit ad Trajanum; quem redeuntem ex Asia conversum Cretae ad fidem nonnulli credunt, et post in persecutione Antonini Pii, Novocomi cum aliis passum septimo Augusti; nec enim tam insigne defensionis opus justa mercede defraudandum fuit.

293. Trajani anno 15, Domini 114 (quo tempore Sarmaticus Arabicus vocatus est) reversus ex Asia Cretam Plinius; exstrui fecit celebre Jovi [al., ibi] templum in honorem Trajani, quod [al., templum] Titus diruit, et restauratum in nomine Jesu Christi. Plinius Secundus cum filio [al. desunt cum filio] Christo credidit, et baptizatus est a S. Tito, Cretensium episcopo, ut refert Zenas in ejus Vita. Itaque [Col. 1180B] reversus Romam Christianus, sancte et pie vixit multos annos. Vocabatur C. Plinius a Trajano, et ab aliis Secundus; nec fuit hoc tempore alter Secundus vir consularis.

294. Pompeia Celerina, socrus Plinii Junioris, soror fuit S. Celerinae, quae excepit corpus S. Torpetis martyris ex Tuscia in Sinensem portum miraculose venientis.

295. Sunt qui putent Dionysium papam fuisse natione Africum, scriptorem libri De situ orbis, qui tulit passionem.

296. Theodorus, fluvius, hoc est donum Dei, Tader et Staberus dicitur, ob eximiam aquam quam habet ob communionem Mundae, qui Mediterraneum intrat, [Col. 1180C] ad urbem Longunticam.

297. S. Benedicta, quae tempore Neronis Romae victrix occubuit, patribus Caesaraugustanis, ex Hispania, gentilibus tamen, nata fuit: quae cum ad palmam quam diu multumque concupierat, pervenisset, ter quaterve flagris caesa, nudo corpore per urbem advecta, sed Dei munere, minime nuda visa; 2 Julii, datis cervicibus, evolavit ad sponsum. Altera ex antiquioribus Christi virginibus Romae pro fide occisis.

298. In codicibus Plinii correctis, pro Alga minor, quod reperitur in minus correctis, legitur Alba minor.

299. Suel inter Alateram et Siex [al., Aodeteram vel Abdeeram, et Exi] vocatum est Sudal [al., Siuel], [Col. 1180D] et post a fortitudine nominari coepit Castellum ferreum.

300. Antonini Pii Augusti Itinerarium, ejus jussu compositum, ut Theodosii codices leges.

301. [1Kb] Decem legati ex Hispaniis venerant Jerusalem, ex gentilibus quinque, ex Judaeis quinque, ad apostolos.




ANNO DOMINI DCCCCLXXV
FOLQUINUS SANBERTINIANUS MONACHUS.




[Col. 1181]
NOTITIA HISTORICA.
(Guérard, Cartulaire de Saint-Bertin.)

Le cartulaire de Saint-Bertin fut commencé, vers le milieu du xe siècle, par un religieux de cette abbaye nommé Folquin, qui prend le titre de moine et de lévite. Folquin était né en Lorraine, d'une des plus nobles familles du pays. Sa mère se nommait Thiédale, et son père Folquin. Celui-ci était fils d'Odwin, dont le père, nommé aussi Odwin était frère de l'évêque de Térouanne, saint Folquin, et fils de Jérôme et d'Ermentrude. L'humble moine, qui nous fait connaître lui-même [(1) 1Kb] cette généalogie, oublie de dire que son trisaïeul Jérôme était l'oncle de saint Adolard, abbé de Corbie, et le fils de Charles Martel [(2) 1Kb] .

L'an 948, le père et la mère de Folquin le conduisirent eux-mêmes à Saint-Omer, où ils le consacrèrent à Dieu, dans l'abbaye de Saint-Bertin, au commencement de novembre [(3) 1Kb] .

C'est à tort qu'un écrivain du XVIe siècle semble lui donner le titre d'abbé [(4) 1Kb] , et que des savants l'ont confondu avec un moine du même nom qui fut abbé de Lobbes en 965 [(5) 1Kb] . Folquin ne paraît pas avoir jamais quitté son abbaye, où il mourut vers l'an 975. [(6) 1Kb] Il n'était encore que diacre, levita, lorsqu'il commença son cartulaire, et rien n'indique qu'il se soit jamais élevé plus haut dans les ordres, ni qu'il ait été promu à quelque dignité dans son monastère. La souscription Folquinus levita et monachus subscripsit, mise au bas d'une charte dont il donne le sommaire, prouve seulement qu'il fut employé à la rédaction des actes de l'abbaye. Peut être même eut-il la garde des archives de Saint-Bertin; la rapidité avec laquelle il a composé le recueil qui porte son nom prouve au moins qu'il en possédait à l'avance tous les éléments. Folquin prit la plume par ordre de l'abbé Adalolphe élu le 4 avril 961, et le dernier fait qu'il rapporte dans sa chronique est la démission volontaire de ce même abbé, arrivée au plus tard au commencement de l'année suivante. C'est donc en 961 que la première partie de notre cartulaire a été rédigée.

Elle commence par un pompeux éloge de saint Bertin. Folquin le compare au soleil qu'il nomme Titan. Le formules poétiques dont il orne son panégyrique prouvent qu'il n'était point etranger à la littérature profane. Il raconte ensuite, en peu de mots, l'arrivée de saint Bertin à Sithiu, et la construction dans ce lieu d'une église en pierre et en briques. Rien dans sa narration ne fait même allusion à une vieille légende qui embellit de circonstances miraculeuses la deuxième fondation de l'abbaye [(7) 1Kb] . Quoiqu'il ne soit pas entièrement exempt de la pieuse crédulité qui est un des caractères de son siècle, Folquin se montre généralement plus sensé que ses continuateurs: il est sobre de récits merveilleux; il se moque de ceux qui attribuaient à la lune une influence directe sur les événements humains; il semble enfin doué d'un jugement et d'une critique peu ordinaires pour le temps où il a vécu.

Folquin se proposait, en écrivant son ouvrage, de faire connaître par ordre chronologique les actes, gesta, des abbés de Saint-Bertin et les donations immobilières qui avaient successivement accru le domaine de l'abbaye. Quant aux chartes moins importantes, il en avait formé un recueil à part, dont les divisions correspondaient chacune à l'une des charges administratives du monastère, en sorte que chaque officier pouvait, au besoin, trouver dans un seul chapitre tous les actes qui concernaient son département.

En offrant son travail à l'abbé Adalolphe, Folquin proteste qu'il n'a rien écrit que ce qu'il a pu apprendre de témoins dignes de foi, ou recueillir dans les anciens diplômes échappés aux ravages des temps et du feu. Ces vieux documents sont généralement datés par les années du règne des rois et du pontificat des papes. Afin de rendre les recherches plus faciles, Folquin a joint à ces dates celle des années de l'Incarnation, en ayant soin toutefois de ne les jamais intercaler dans le texte des chartes pour qu'on ne pût l'accuser de l'avoir altéré. On doit lui savoir d'autant plus gré de cette précaution, que sa concordance étant souvent fautive, ainsi que l'a remarqué Mabillon, on n'aurait pas manqué, s'il l'avait joint aux actes mêmes, de rejeter comme suspects la plupart de ceux qu'il a rapportés.

Le recueil de Folquin est contenu dans un volume petit in-folio en parchemin, écrit, à ce qu'il nous semble, au commencement du XIIe siècle, et qui appartient aujourd'hui à la bibliothèque de Boulogne [(8) 1Kb] . [Col. 1183] Il est divisé en deux livres, précédés d'une liste des abbés de Saint-Bertin. Le premier livre se compose de soixante et un chapitres et le second de quatre-vingt-un; à la suite sont transcrites ou analysées onze chartes constatant les donations ou acquisitions immeubles affectées à l'aumônerie du monastère, ce qui donne un total de quatre-vingt-donze chapitres pour le deuxième livre. On voit même par la table des chapitres écrite à la tête du manuscrit de Boulogne, que le deuxième livre de Folquin se composait primitivement, dans ce manuscrit, de quatre-vingt-treize chapitres; mais le dernier feuillet du volume ayant été arraché, il manque aujourd'hui le chapitre 93 tout entier et la fin du chapitre 92, lequel, ainsi qu'on s'en apercevra facilement, est incomplet dans notre édition [(9) 1Kb] .




[Col. 1183]
FOLQUINI CHARTULARIUM.
(Apud D. Guérard, Cartulaire de Saint-Bertin.)



INCIPIT LIBER PRIMUS.

[Col. 1183A] In nomine sanctae et individuae Trinitatis. In hoc codice gesta abbatum Sithiensis coenobii depromere cupientes, vel possessionum traditiones, quae a fidelibus sub unius cujuscunque illorum tempore, sacro huic loco, cum cartarum inscriptione, sunt concessae, describere volentes, a primo ipsius loci structore, domno Bertino, abbate; operis hujus exordium sumamus Christo.



I. Prologus Folquini levitae et monachi.

Quod omnipotens Deus saepe suis fidelibus duo retributionis praemia dederit, unum in hujus vitae peregrinatione, alterum in perpetua supernorum tranquillitate, satis sancta paginula, sapienter anserini vomeris cultro sulcata, perscrutantibus patefecit. Nam hic quamplurimos apud homines, quandiu [Col. 1183B] vivunt, almifluis virtutum miraculis coruscando manifestat quos postea in aeterna quietudine, pro sui laboris sudore, quiescere perpetualiter praestat. Unde quoque fit, ut, eorum memoria laudando, semper magnificet in terris, quorum perpetuitatis nomina in coelestibus conscribuntur albis. Inter quos nobis prae caeteris unus, coram Deo praesentique saeculo, carior consistit patronus; qui visui nostrae mentis, cum alta supernae meditationis ascendit, gloriosus apparet veluti aureus Titan, cum novo mane, crocea relinquens cubilia septemplicia, praeclari luminis, per totum proclivi saeculi rotabilem orbem, fugatis tenebris, sua emittit spicula; quia in illius typo, per sancti pneumatis munera, ad amorem Dei electorum saepe sufficienter accenduntur corda. Quapropter in [Col. 1183C] primis Latinus sermo aethimologiam sui nominis licere sibi depromere diligenter petit, quem omnis plebs vulgari simplici vocabulo Bertinus consuete promit, quia ejus significationem, cum sit profunda, melius nuncupare non novit. B enim prima ipsius [Col. 1184A] vocabuli ponitur littera, eo quod ab ipsa semper bonus extiterat infantia. E R similiter syllaba sequitur, quae datur intelligi haereditarii significatio tota; mutataque ti in na, syllaba adhuc una, ab eo quod natus, ut ita conglomerati subinferatur ipse bonus haeres nobis natus, et a Domino Deo, suis feliciter exigentibus meritis, in saecula datus, unde pro nostris facinoribus intercessor quotidie consistit praecipuus. Nunc igitur non est necesse, nec hoc etiam nostrae opis est, ut tanti patroni miracula, quae per illum Dominus, ipso adhuc in corpore vivente, operare dignatus est quam plurima, hic nostrae soliditatis sermo in hujus brevitatis succinctione vel quid parum sua praesumat tangere audacia; nam omnia quae quandiu in hoc mundo felicem agebat vitam [Col. 1184B] vel in sui transitus novitate fuerant facta, valde perita manus scriptoris in sua legentibus patenter edidit vita [(10) 1Kb] ; vos interim ad multiplicia ejus desudamenta, quae pro loci sui erectione laboratione sudavit assidua, optamus dicta reflectere, si ipse quoque dignetur adesse. Nam, cum, relicta, secundum Domini praeceptum, patria Sithiu cum duobus adisset loca, tunc temporis, ob nimiam multorum paludum putredinem vel nemorum densitatem, per omnia invenit deserta, nec ad usus hominum, nisi quod et adhuc incolis non deest pro capescendis squamigerorum generibus, quod unquam utilia. Quo in loco sanctus vir tantum in Dei nomine sudavit, ut primitus nobile templum, lapidibus rubrisque lateribus intermixtum, in altum erigeret; cujus ex vicino [Col. 1184C] columnae, quarum capitibus singulis imposita testudine, utramque parietem firmiter sustentant; nec minus interius oratorii pavimenta multicoloris petrarum junctura, quae pluribus in locis aurea infigunt lammina, decenter adornavit. Cujus templi [Col. 1185A] structuram qui forte velit, prae oculis inspicere poterit. Hunc tantummodo codicem de membranulis in unius libri cumulavimus corpus, ut, si forsan quis is ius loci, possessionum investigandarum fuerat avidus, ad hunc recurrat: ibi numerum et nomina invenire poterit quantocius sub praetitulatione amorum Dominicae nativitatis, vel tunc temporis cujuslibet regis, apte conjunctum [(11) 1Kb] , prout nostrae erat possibilitatis; sed non omnia, quoniam multa ab antecessoribus nostris neglecta sunt, partim librorum incensione, partim demolita vetustate.



II. De eo quod Adroaldus tradidit beato Bertino villam Sithiu.

In primordio igitur operis, auspice Christo, praeponimus traditionem Adroaldi tunc temporis illustrissimi, [Col. 1185B] qui, velut in gestis almi patris Bertini legitur [(12) 1Kb] , cum haereditarium possessionis suae non haberet, post decessum fragilitatis humanae, tractare coepit assidue qualiter Christo commendaret terrena, ut mercaretur superna. Igitur, adveniente domno Bertino in territorium Caruaninse, hortatu beati praesulis Audomari, tradidit Adroaldus supramemoratus almo Bertino villam sui juris, Sithiu nuncupatam, anno incarnationis Domini nostri Jesu Christi 640 [(13) 1Kb] qui est annus XI regis Lodovei, filii Dagoberti, quatenus ibi coenobium in honore principis apostolorum construeret, et ad ordinem vitae monasticae plurimos accenderet exemplo conversationis propriae; cujus traditionis exemplar hic etiam scire [Col. 1185C] volentibus prae oculis inscribere curavimus.



III. Exemplar traditionis Adroaldi [(14) 1Kb] .

»Dominis sanctis Patribus Bertino, Mammolino, Ebertranno. Ego in Dei nomine Adroaldus, sana mente, sanoque consilio integrae deliberationis, prout mundana peccata mea illecebris abstergere Dominus dignetur, dono vobis omnem rem portionis haereditatis meae in pago Taroanense, quod domno Patri Audomaro, apostolico viro, ad senodichium suum aedificandum dare voluimus; sed ipse salubre ac melius consilium nobis donavit, ut ipsam rem vobis delegarem, ut ibi monasterium in honorem sancti Petri principis apostolorum construere debeatis, ad conversandum monachis, ubi beati pauperes spiritu et domestici fidei adunari debeant, [Col. 1185D] quorum voces quotidie ad aures Domini personare noscuntur, quorum petitiones Dominus audit et implet. Propterea vobis in Christo patribus dono, per hanc epistolam donationis, in pago Taroanense, villam proprietatis meae nuncupante Sithiu, supra fluvium Agniona, cum omni merito suo, vel adjacentiis, seu aspicientiis ipsius villae. Haec sunt: villa Magnigeleca, Wiciaco, Tatinga villa, Ammeio, [Col. 1186A] Masto, Fabricinio, Losantanas, et ad Fundenis seu Malros, Alciaco, Laudardiaca villa, Franciliaco, cum omni merito eorum; cum domibus, aedificiis, terris cultis et incultis; mansiones cum sylvis, pratis, pascuis, aquis aquarumve decursibus, seu farinariis, mancipiis, acculabus; greges cum pastoribus, mobilibus, immobilibus, vel quibuslibet beneficiis. Haec omnia vobis ad integrum trado atque transfirmo ut habeatis, teneatis atque possideatis, et quibus volueritis ad possidendum relinquatis. Si quis vero, quod futurum esse non credo, si ego aut ullus de haeredibus meis, vel quislibet opposita persona contra hanc donationem venire conaverit, ullo unquam tempore, imprimitus iram Dei incurrat, et sancti Petri offensam; et insuper, fisco cogente, [Col. 1186B] auri libras XV, argenti pundo XXX coactus exsolvat, et quod repetit non valeat evindicare. Et ut haec donatio omnibus temporibus firmissima sit, manu nostra roboravimus, et qui signarent aut subscriberent ad praesens rogavimus. Facta donatio VIII idus Septembris anno XI regni Domini nostri Clodovei regis [(15) 1Kb] .

»Actum Ascio, villa dominica, publice, coram strenuis personis, quorum nomina, cum subscriptionibus vel signaculis, subter tenentur inserta.

»Ego Adroaldus hanc donationem, a me factam subscripsi. In Christi nomine, peccator Audomarus, nomine absque opere episcopus, pro testimonio subscripsi. Ego Agolfus, acsi indignus, presbyter, subscripsi. Ego Ingobertus, acsi indignus, presbyter, [Col. 1186C] subscripsi.

»+ Signum Chuneberti grafionis. + Sign. Landeberti. Sign. Maurilionis. Sign. Baboni. Sign. [(16) 1Kb] Sacebaronis. Sign. Adalbaldi. Leudolenus abbas subscripsit. [Sign. Waldegisili, in Christi nomine Ragnulfus, jubente domno Audomaro episcopo, et rogante Adroaldo illustri viro, hanc donationem scripsi.

»Testes hujus traditionis:

»Sign. Babbani. Sign. Seoguini. + Sign. Crodmari. + Sign. Ermemberti. + Sign. Maurini. + Sign. Adalcharii. + Sign. Rigoberti. + Sign. Chrodobaldi. + Sign. Vumegeri. + Danoaldus presbyter A. Sign. Ormari. + Sign. Ineufi. + Sign. Bertolandi. Sign. [Col. 1186D] Tadobaldi. + Sign. Astronvaldi. + Sign. Gaiberti. + Sign. Bainus A. Sign. Madalgisi. + Sign. Burgasti. + Sign. Madalaulfi. + Sign. Aldeberti. Sign. Traswaldi. + Sign. Macrini. + Sign. Gislebertus A. Sign. Badoni. + Sign. Radbaldi sacerdotis. + Sign. Vualdmari. + Sign. Anchaldi sacerdotis in Christi nomine, ut supra A. Sign. Charrici. + Sign. Isberti sacerdotis. + Sign. Amalgarii.]«



IV. Exemplar commutationis Villamni beati Bertini et Mummoleni episcopi [(17) 1Kb] .
[Col. 1187A]

Sub Francorum quoque principe (Chlotario) praedicti regis Hlodovei filio, anno ipsius VI, Verbique incarnati 660 placuit, venerabili viro Mummoleno Noviomensi episcopo, domnoque Bertino abbati de Sitdiu monasterio inter se aliqua commutare locella: deditque venerabilis Mummolenus episcopus domno Bertino abbati villam nuncupatam Vallis, quam de parte dederat viro reverentissimo Ebertramno abbate de sancti Quintini coenobio, pro alia villa cognomento Tunninio, seu et Inbrago et Inglindono, vel in Selerciaco. Haec quinque locella domno concessit Bertino. Et e contrario vir venerandus Bertinus dedit Mummolino episcopo portionem [Col. 1187B] suam de villa nuncupante Vausune, in pago Constantino, et locum aliud nomine Lauvardiaca villa ad integrum, quam commutationem regia auctoritate confirmare petierunt: quod et factum est. Exemplar autem regiae confirmationis proponere placuit.



V. Exemplar ejusdem.

[ [(18) 2Kb] Chlotacharius rex Francorum vir inluster.] Dum et nos Dominus in solio parentum nostrorum fecit sedere, oportet nobis salubriter peragere, ut ea in Dei nomine debeamus propensare, ut id quae ad profectum ecclesiarum vel res sanctorum salvandum pertinet, libenti animo debeamus praestare, qualiter hoc in Dei nomine inlibata debeat permanere, et apud aeternum retributorem nobis ex hoc [Col. 1187C] ad mercedem possit pertinere, et congregatio Deo canentes, pro nobis Domini misericordiam studeant deprecare. Igitur apostolicus vir Mummolenus Noviomensis urbis episcopus, necnon et venerabilis vir Bertinus abba de monasterio Sitdiu, qui ponitur in pago Tervuanense, a quorum amborum opere visi fuerunt aedificare, et est in honore sanctae Mariae genitricis Domini nostri Jesu Christi, necnon et sancti Petri et Pauli apostolorum, vel caeterorum domnorum sanctorum constructus, ad praesentiam nostram venientes, clementiae regni nostri detulerunt notitia, ut aliqua locella eorum congrua et oportuna, tam in pago Constantino, quam in Noviomaginse, vel Cambracinse, seu Vermandinse, ubicunque congruum locum advertirent, inter se commutare [Col. 1187D] deberent. Ideo petierunt nobis unanimiter ante dictus domnus Mummolenus episcopus, seu venerandus vir Bertinus abba, ut eis licentiam tribuere deberemus, tam de parte domno Mummolino episcopo, vel civitate Noviomense ipsius pontificato, [Col. 1188A] quam et de parte ipsius Bertino abbate, monasterii sui Sitdiu, quandoquidem eis complacuerunt, et locum invenirent, licentiam nostram habeant faciendum. Invenerunt inter se ambo locella aliqua his nominibus: Vallis, quem de parte venerabili viro Ebertramno abbate de basilica sancti Quintini pro alia villa cognominanti Tumninio, seu et Imbrago et Inglindono, vel in Selerciaco, in ista loca quinta denominata dedit Mummolinus episcopus jam dicto Bertino abbate. Similiter dedit Bertinus abba memorato domno Mummolino abbati vel episcopo portione sua de villa nuncupante Vausune, in pago Constantino ad integrum, quem de illustri vero Agulfo pro alia villa Tranciliaco in concambio accepit, et alio locello qui vocatur Laudardiaca villa, [Col. 1188B] in pago . . . . . ad integrum. Ista omnia denominata quod nos pro reverentia ipsius sancti loci, vel Bertino, seu monasterii sui Sithiu, ut hoc in eismetipsis Mummolino episcopo et Bertino abbate, sicut superius diximus, integra nostra auctoritas plenius confirmare deberet. Cujus petitioni ita praestitisse et in omnibus confirmasse cognoscite. Praecipientes enim ut sicut constat de ipsas res superius, quidquid dictum est, in ipsa loca cum omnia et ex omnibus totum et ad integrum, id est cum terris, domibus, mancipiis, farinariis, vineis, vel quidquid inter se commutaverunt, cultis et incultis, et hoc ad praesente tempore possedere vel dominare videntur, ita et inantea per nostrum praeceptum plenius inde confirmatum et supra scripti domnus Mummolinus episcopus [Col. 1188C] et Bertinus abba de ipsas res superius nominatas, quidquid manu nostra fuit delegatum vel firmatum, sicut per eadem declaramus, hoc habeant, teneant, atque possideant, suisque successoribus cum Dei et nostra gratia derelinquant; vel quidquid exinde facere decreverint, liberam in omnibus habeant potestatem, et nulla inter ipsos lis et altercatio post temporibus ante parentorum nostrorum regibus maneat, nisi de parte domno Mummolino episcopo, quam et de successoribus suis Noviomaginse civitate nulla requisitio nec remallatio fiat; et de parte Bertino abbate vel ipsius monasterii Sitdiu seu successoribus suis non fiat: et nec successoris nostri in curticellas suprascriptas, nec quislibet, ut dictum est, judiciaria potestas ibidem [Col. 1188D] ingredere non praesumat: nisi pro nostra mercede absque introitu judicium memoratus abba vel successores sui ibidem consistentes ad parte ipsius monasterii valeant possidere, qualiter in illis delectetur ad ipsa sancta congregatione pro nobis Domini misericordiam [Col. 1189A] jugiter deprecare. Et ut haec praeceptio firmior habeatur, et a vobis successoribusque vestris per tempora in omnibus conservetur: nos et praecelsa domna genitrix nostra Balthechildis regina signaculo manus nostrae noscimur adfirmasse.

Actum sub die Kal. Februarii, anno VI regni nostri Crisciaco palacio.



VI. De privilegio beati Audomari, quod concessit sancto Bertino de basilica sanctae Mariae.

(662.) In eodem quoque anno, sub eodem principe Lothario, fecit beatus Audomarus, Tarvennensis Ecclesiae episcopus, domno Bertino privilegium ecclesiae suae, quam in honorem sanctae Dei genitricis Mariae construxerat in Sithiu villa, ad corpora fratrum tumulando [(19) 1Kb] , ut ipsa basilica sub umbraculo [Col. 1189B] patrocinii praedicti abbatis Bertini, seu successorum ejus, per succedentia tempora usque in finem regatur, ut ipsius privilegii testatur charta quam etiam hic inscribere curavimus uti tunc temporis factam accepimus.



VII. Exemplar ejusdem privilegii.

(14 Apr. 662.) »Domnis sanctis ac venerabilibus in Christo mihi adhaerentibus, tam abbatibus quam et presbyteris vel diaconibus, vel omni clero Tarvennensis Ecclesiae seu viris illustribus, optimatis, sublimis personis vel reliquis quam pluribus, Audomarus, Christi gratia Tarnanensis Ecclesiae episcopus. Licet nos antiquae regulae constituta salubri observatione custodire conveniat, tamen, divina largitate inspirante, utili provisione pertractante, [Col. 1189C] constituimus ut, quod sacris deliberationibus non derogat, intrepida observatione conservetur. Quia placuit nobis, juxta fraternalem consensum et visceralis pietatis affectus, ita cor nostrum intrinsecus mollivit, ut basilica in insula Sithiu, ubi in antea monasterium in Dei nomine aedificatum esse videtur, ubi regulariter viventes aderant monachi sub libertate constituti, ibidem pariter cum ipsis monachis, pro eorum consolatione vel adjutorio, basilicam, communi opere, ad corpora eorum vel nostrum quiescenda, aedificavimus in honorem sanctae Mariae genitricis Domini nostri Jesu Christi; ut in suprascripta basilica, juxta ipsorum fratrum plenissimam charitatem, in ejus sacello corpusculum meum, post obitum meum; ibidem depositus vel conditus, deberet [Col. 1189D] inter ipsorum corpuscula monachorum, qui, religioso habitu, ad omnipotentis Dei verbum, convenerunt de dissimilibus gentibus, de squalitate mundi, in unius gremio sanctae Ecclesiae, pro amore Christi consolidati sunt; ut ab jugo mundi colla mentes excutiant, omnia deserere, terrenae curae pondera deponere, atque ad coeleste desiderium latius animi sinum laxent, vitam remotam pro superna retributione petierunt, ut in ea sanctis precibus dediti, et vetustatem cordis a societate saecularium strepitus disjungere, et in igne amoris [Col. 1190A] Domini conflant, ut ad coeleste gaudium contemplandum se innovent. Proinde ego qua fiducia provocatus, intercessores meos apud clementissimum et omnipotentem Dominum, ut suis precibus praebere mihi dignentur amminiculum, humiliter deposco, et taliter ab ipsa congregatione supplico, ubi et ubi locus evenerit, in quo Dominus de hac luce me migrare jusserit, consocia charitate, juxta quod in auribus vestris patefecimus, quod voluntas nostra taliter decrevit, ut cum ipsis peregrinis, in ipsa basilica, quam pro eorum adjumento construximus, ibidem me requiescere, secundum ipsorum monachorum voluntatem, et Dei adjutorio, licentiam habere debeam; et ipsi fratres, de quibuslibet locis, in praefata insula corpus meum adducere et ibidem [Col. 1190B] recondere debeant. Per quod decerno, et, juxta consensum fratrum clericorum Tarnanensis ecclesiae, vel illustribus viris personis interdico, ut ipsa basilica sub umbraculo patrocinii abbatis Bertini, qui nunc temporis in ante dicto monasterio praeesse videtur, seu a successoribus suis, sub eodem gubernatione regenda, cum divino cultu affectuque piissimo et dilectione qua decet, et cum omni integra soliditate insulae Sithiu monasterio in sui juris obtineant vigore arbitrioque, vel rebus inibidem aspicientibus; ut neque ego neque ullus episcoporum successorum meorum, neque privilegio aut muneris causa, pro ejusdem adjutorio, servorum Dei vel ipsorum libertate integra reservanda, requirere non praesumat. Et, sicut antiquorum, vel in novo tempore, [Col. 1190C] monasteria propria privilegia sunt consecuta, ita et hoc a successoribus custodiatur; ut quidquid in ipsa basilica vel ejus monasterio ibidem offertur, ipse abbas vel monachi ibidem servientes, absque ullius contrarietate vel repetitione episcoporum, liberi, cum Dei adjutorio, hoc possideant; et, juxta quod decretum est, quidquid praedicti basilici monachi sub libertate evangelica regulariter viventes, regio munere, seu a quibuslibet Christianis, in agris, mancipiis, auro argentoque sacrisque voluminibus, vel in quibuscunque speciebus, quae ad ornamentum divini cultus, vel ad opus eorum monachorum pertinere noscuntur, vel in caeteris rebus collatis aut deinceps collaturis, in praesenti vita nostris temporibus seu successorum meorum, neque ego nullusque [Col. 1190D] sibi pontifex, aut aliquis ex ordine clericorum ordinator Tarnanensis Ecclesiae, suis usibus usurpare aut minuere, aut ad civitatem aliqua specie deferre non praesumat. Et quidquid ad ipsum altare in Dei nomine fuerit oblatum a quibuscunque, Deo inspirante, transmissum, nihil sibi exinde, pro reverentia sanctae Mariae, in cujus honore ipsa basilica vel reliquorum sanctorum constructa esse videtur, pontifex aut ejus archidiaconus, vel quilibet ordinator ecclesiae Tarnanensis, audeat vindicare a praefato monasterio; neque in agris ipsius convivia, ego, [Col. 1191A] vel pontifices successores nostri, vel archidiaconus praeparare voluntate fuerit rogatus, et, peracto divino mysterio, absque ullo incommodo, in sua studeat habere regressum; neque ulla alia potestate in ipso monasterio, ut dicimus, neque in rebus, seu mysterium aut ornamentum ipsius, neque in personis donandi aut commutandi pro reverentia sanctae Mariae vel Petri et Pauli apostolorum, vel pro eo, ut quieti sub regula sancta ipsi monachi vivere debeant, ad ipsum monasterium deservientes, ut de perfecta quiete ipsa congregatio valeat, duce Domino, illaeso tramite, per tempora exsultare, et ad portum quietis aeternae feliciter pervenire; et, sicut plura monasteria, sub libertate viventes, ut pro statu Ecclesiae et salute regis vel stabilitate regni et [Col. 1191B] tranquillitate patriae, valeant in ipso loco vel ad eorum reliquias sanctorum plenius exorare, et, juxta decreta antiquorum patrum, Domino adjuvante, valeant perseverare; quatenus hanc epistolam, cum privilegio concesso atque indulto sub ea, ut diximus, libertate, sicut plurima monasteria, ut monachi ibidem consistentes debeant in perpetuum permanere firmissime, ut jam dicti monachi a saepe dicto monasterio ejusque cellulas, quia nihil de catholica auctoritate convellitur, quidquid domesticis fidei, pro tranquillitate pacis vel reverentia sanctorum, tribuitur. Illud etiam placuit addere, ut, absque introitu pontificis, ipsi monachi sub religione vel regula, sicut superius diximus, vivere debeant, Christo protegente, qui adjuvet hanc epistolam conservantibus [Col. 1191C] et qui destruat infringere eam praesumentibus. Quam diffinitionem constitutionis nostrae, nostris et futuris temporibus, ut valitura sit, manus nostrae subscriptionis roboravimus, et fratribus nostris et illustribus viris, ut et ipsi perfirmare deberent, rogavi.

»Actum in basilica ipsa, sub die XVIII Maii, anno VI regni domni nostri Clothacarii regis [(20) 1Kb] .

»In Christi nomine, quamvis peccator, ego, Audomarus, nomine absque merito episcopus, hanc epistolam voluntarius dictavi et recensere audivi; et qui subterius scribere deberent, rogavi. Haec ab ocellis feci, et alius manum meam tenens scripsit et subscripsit.

»In Christi nomine, Mummolenus, acsi peccator, [Col. 1191D] episcopus, rogatus pro indiculo domni Audomari, subscripsi. In Christi nomine, Andebertus indignus subscripsi. In Christi nomine, Drancio, indignus episcopus, [Col. 1192A] subscripsi. In Christi nomine Granvangerus, indignus episcopus, subscripsi. Bertefridus peccator hanc epistolam subscripsi. In Christi nomine, Audobertus episcopus, subscripsi. Amlacharius, in Christi nomine, peccator episcopus, subscripsi. Raginus acsi peccator, episcopus, subscripsi. In Christi nomine, ego Abel, acsi indignus, abbas, subscripsi. Ego Ramnibertus peccator hanc epistolam subscripsi. Ego Landebertus, acsi indignus, monachus, hoc privilegium, rogatus scripsi et subscripsi [(21) 1Kb] .«

Igitur decedente domno Audomaro episcopo, in villa Worantis dicta, distante a Sithiu coenobio fere quatuor miliaribus, a domno Bertino, secundum ipsius beati viri in hoc privilegio rogatum, exinde deportatus, in suprascripta basilica, coram altare [Col. 1192B] Dei Genitricis est humatus; ac deinceps ipsa basilica domno Bertino fuit subdita [(22) 1Kb] .



VII*. De eo quod beatus Walbertus Villam Arkasi beato patri Bertino tradidit.

Postquam beatus Bertinus casum miserabilem Walberti [(23) 1Kb] viri eximiae probitatis, et cruris fracturam praedixerat, et cellarium vino vacuum ejus fide sincera fragrantissimo mero repleverat; insuper ex mero multiplicato semel delibato isdem Walbertus comes plenam incolumitatem receperat, omni sublato dolore, ob remunerationem coelestis beneficii, villam Arkas et multa alia predia beato compatri suo Bertino et fratrum usibus, anno Virginei partus sexcentesimo sexagesimo octavo, perpetuo delegavit.

[Col. 1192C] Arkensis gratus tibi, quaeso, sit comitatus.



VIII. Privilegium Theoderici regis de hoc quod domnus Bertinus in Attinio fisco comparavit.

Anno autem Dominicae incarnationis 676, ind. IV, regnante glorioso Francorum rege Theoderico, qui erat frater praefati regis Clothacarii, anno X [(24) 1Kb] , fecit idem rex Theodericus praeceptum securitatis domno Bertino, de eo quod comparavit in Attinio fisco, cujus hic est textus.



IX. Exemplar [(25) 1Kb] .

[Teudericus rex Francorum vir inluster.] Si aliquid ad loca sanctorum pro adjuvamen servorum Dei concedimus, hoc nobis ad laudem vel aeternae retributionis pertinere confidimus. Igitur cognoscat magnitudo seu utilitas vestra quod nos venerabili [Col. 1192D] viro Bertino abbati de monasterio Sitdiu tale beneficium concessimus, ut quod infra mero Attiniacense de fisco nostro comparatum habebat, aut inantea ad [Col. 1193A] ad comparandum invenire potuerit, praeter illos mansos unde operas carrarias exeunt, hoc habeat concessum, et nullo redditu terrae, nec nullas functiones publicas eisdem ob hoc exigere, nec requirere non debeatis. Quapropter per hoc praeceptum specialius decernimus ordinandum, quod in perpetuo volumus esse mansurum, ut neque vos, neque juniores seu successores vestri, nec quislibet de judiciaria potestate adcinctus, de ipsas terras quod infra mero Attiniacinse infra ipso fisco nostro memoratus abba comparatum habet, aut deinceps ipse vel successores sui, aut pars ipsius monasterii comparare potuerint, praeter illos mansos unde carpentas exeunt, nullos redditus terrae, nec nullas functiones eisdem non requiratis, nec exactetis, nisi quidquid exinde [Col. 1193B] ipse abba vel pars monasterii sui Sitdiu aut successores sui, vel quod fiscus noster percipere potuerit, ex nostro munere largitatis hoc habeat concessum atque indultum. Et ut haec praeceptio firmior habeatur, et per tempora melius conservetur, manus nostrae subscriptionibus eam decrevimus roborare.

Signum gloriosi regis Theoderici.

Data sub die X Kal. Novembris, anno X regni nostri, Compendio palatio in Dei nomine feliciter [(26) 1Kb] .



X. De cella Hunulfi curte.

Anno ab incarnatione Domini 677 indictione [(27) 1Kb] VI, vir quidam inclitus, nomine Amalfridus, tradidit domno Bertino monasterium quod ipse construxerat in proprietate sua, nomine Hunulfi curte in pago [Col. 1193C] Cameracense, super fluvio Scald; ubi et filia ipsius illustris viri Auriana nomine, abbatissa sanctimonialium rectrix esse videtur eo tenore ut hoc ipse, dum adviveret, per precariam haberet, et post suum obitum ac filiae ejus Aurianae, supradictus abbas Bertinus seu successores sui hoc habeant, teneant atque possideant; et quemcunque praepositum ibi praeponere voluerint, licentiam habeant, sicut etiam exemplar illius traditionis apud nos hactenus conservatum, testatur hoc modo.



XI. Traditio Amalfridi de eadem cella [(28) 1Kb] .

Ego in Dei nomine Amalfridus illuster vir, concessi atque delegavi ad monasterium Sitdiu, ubi venerabilis vir Bertinus abbas praeesse videtur, una [Col. 1193D] cum voluntate vel convenientia filiae meae Aurianae, [Col. 1194A] quae ibidem rectrix esse videtur, hoc est monasterium nostrum, cujus vocabulum est Hunulfocurtis, in pago Kambrincense, super fluvio Scald, quem ego in proprietate nostra in honore sanctae Mariae, vel sancti Petri, seu sancti Martini, seu sanctae Pollinae construxi, ubi ipsa pretiosa gemma requiescit in corpore . . . . . Et supplicamus ipsos fratres et rectores monasterii, ut ipsum monasterium de Missa, de curso, de luminaria, curam habere studeant, et de hospitibus et peregrinis charitatem, ut mercedem habere debeant, et nomen nostrum in libro vitae recenseant. Actum Vermandis, quod fecit mensis Februarius dies VIII in anno XII regni domni nostri Teuderici gloriosissimi regis [(29) 1Kb] .

Hac traditione jam peracta, atque illustrium virorum [Col. 1194B] subscriptione firmata ut etiam per succedentia tempora inconvulsa servaretur, annis necdum duobus post praedictam traditionem peractam, qui erat annus Dominicae incarnationis DCLXXVIIII, atque praedicti regis Theoderici annus XIV [(30) 1Kb] pariter regale palatium in villa Crisciaco adientes, domnus scilicet Bertinus abbas, et Amalfridus illustris factor hujus traditionis, postulantes suprascriptam donationis cartam regiae praeceptionis auctoritate firmare. Quod rex tunc devote complexans, cum sigilli regalis subscriptione apud nos conservata, hactenus testatur ita dicendo.



XII. Confirmatio Theoderici regis de eadem cella. [(31) 1Kb]

Veniens venerabilis vir Bertinus abba de monasterio Sithiu, quod est constructum in pago Tarwaninse, [Col. 1194C] in honorem sancti Petri, vel caeterorum sanctorum, per consensu et voluntate illustris viri Amalfridi, et matronae ipsius Childebertanae, seu et filia eorum Auriana abbatissa, Cariciaco villa in palatio nostro, in nostram venientes praesentiam, clementiae regni nostri intulerunt, eo quod ipse Amalfridus et matrona sua Childebertana in honore sanctae Mariae genitricis Domini nostri Jesu Christi, vel sanctae Pollinae, in loco nuncupante Hunolfocurte, super fluvio Scald visi fuerunt aedificasse, etc. Dat. Kalend. April. anno XIV regni nostri Cariaciaco palatio.


De fundatione et dedicatione monasterii sanctae Bertae Blangiacensis.

[Col. 1194D] (685) Theoderici praetitulati regis, Clodovei et [Col. 1195A] Batildis reginae filii, fundatoris [(32) 1Kb] , sancti praesulis Vedasti Attrebatensis, anno duodecimo, in Blangiaco, beatissima Berta monasterium [(33) 1Kb] aedificare coepit in pago Taruanorum, in propria possessione, anno Dominicae nativitatis octogesimo secundo [(34) 1Kb] vel circiter, ut patet in scriptis praedicti monasterii. Compositis denique omnibus ad ornatum monasterii, piissima Berta convocavit in unum venerabiles episcopos ad praecriptum monasterium dedicandum, sanctum videlicet Ausbertum, Rotomagensem episcopum; sanctum Walaricum; sanctum Germanum de civitate Parisii; sanctum Silvinum, advenam de Tholosa venientem; sanctum Pharonem de Meldis, fratrem Walberti suppositi; venerabilem Ravengarium, in cujus dioecesi ante relatum situm est coenobium, [Col. 1195B] Taruanensem praesulem, plerosque alios praeclarae vitae viros. Ibi omnes, velut columnae firmissimae intra sanctam Ecclesiam uno in tempore floruerunt, et ad memoratam Bertam, devotioni ejus favere gliscentes, convenerunt. Ravangerus autem, Morinorum episcopus in cujus parochia actum est, interrogavit si omnia adessent dedicationi necessaria. Responsum est illico a Berta cuncta adesse. Tunc ille: »Affer, inquit, ysopum, ut praeparatur usui necessario.« Et illa, inquit: »Huc usque, pater nesciebamus si de illo aliqua necessitas huic adjungeretur operi.« Tunc, metu divino, angelus, in modum juvenis, detulit ysopum miraculose meritis astantium. Facta est haec dedicatio quando fecit mensis februarius dies novem.



XIII. De morte Theoderici et successione Clodovei filii ejus, et caeteris.
[Col. 1195C]

Decedente interea glorioso Francorum rege suprascripto Theoderico, anno incarnationis Dominicae 682, qui erat annus regni ipsius [(35) 1Kb] filius ejus Clodoveus puer in regno Francorum gloriose sublevatur. Qui regia auctoritate privilegium quoddam domno Bertino fecit de monasterio suo Sithiu, in quo quidquid ab antecessoribus suis praedicto loco fuit concessum, ipse privilegio regiae confirmationis affirmavit; interdicens scilicet, sine judiciaria potestate, locum illum per succedentia tempora manere, nec aliquis publicus exactor, sub aliquo districtionis freno, ingenuos ac servientes loco illi distringere praesumat. Quod etiam privilegium istic inscribere placuit. Actum [Col. 1195D] est anno ab incarnatione Domini 672, qui erat annus I praefati regis, hoc modo.



XIV. Privilegium Clodovei regis [(36) 1Kb] .

Chlodoveus rex Francorum [vir inluster]. Si illa beneficia quae parentes nostri ad loca sanctorum praestiterunt vel concesserunt, pro nostris oraculis confirmamus; et regiam consuetudinem exercemus, et nobis ad laudem vel stabilitatem regni nostri in Dei nomine pertinere confidimus. Igitur venerabilis vir Bertinus abba de monasterio Sithiu, quod est in pago Tarwanense, in honore sanctae Mariae genitricis [Col. 1196A] Domini nostri Jesu Christi, necnon et sancti Petri et Pauli apostolorum, vel caeterorum domnorum Sanctorum constructum, ad nostram accedens praesentiam, clementiae regni nostri suggessit, eo quod avus noster Chlodovius quondam rex de omnes curticellas vel villas ipsius monasterii, quidquid praesenti tempore possidebant, aut adhuc inantea ex munere regum, vel collata populi, seu de comparato aut de qualibet adtracto in quibuslibet pagis atque territoriis inibi erat additum vel collatum, integra emunitate antecessore suo Mummolino quando vel ad praedicto monasterio concessit, ut nullus judex publicus ibidem ad audiendas causas, freta exigenda, fidejussores tollendos, nec mansiones aut paratas faciendo, nec homines ipsius monasterii, [Col. 1196B] tam ingenuos, quam et servientes super terras suas commanentes distringendos, nec nullas redhibitiones requirendas, nec exactandas, nec udiciaria potestas ibidem ingredere quoquo tempore non deberet, nisi sub emunitatis nomen omni tempore cum omnis fretis concessis pars ipsius monasterii debeat possidere. Unde et praeceptionem principum, seu confirmationem avunculorum nostrorum Chlotacharii, et Childerici, seu et genitoris nostri Theoderici quondam regis, qualiter haec vel illa locella, quae postea ipse Bertinus abba ad parte ipsius monasterii pro commutationis titulo vel strumenta accipere. . . . . accipere confirmaverunt, nobis in praesente ostendit relegendas: et ipsis beneficiis concessis de tempore usque nunc asserit conservatas, [Col. 1196C] sed pro firmitatis studium petiit memoratus abba celsitudini nostrae, ut hoc circa ipsum locum pro nostra auctoritate plenius confirmare deberemus. Cujus petitioni pro mercedis nostrae munere vel reverentia ipsius sancti loci ita praestitisse et in omnibus confirmasse cognoscite. Praecipientes enim ut quidquid constat supra scribtos avos nostros Chlodovius quondam rex de ipsa emunitate, sicut superius est comprehensum, praefato Mummolino, vel postea ipse avunculi nostri Chlotacharius seu Childericus, seu et genitor noster Theodericus quondam reges, juste et rationabiliter consenserunt, vel confirmaverunt, et de eo tempore usque nunc recto tramite fuit conservatum, ita et inantea per [Col. 1196D] nostro praecepto plenius in Dei nomine confirmato, inspectas ipsas praeceptiones suprascribtorum principum, sicut per easdem declaratur, circa ipso abbati Bertino, vel successoribus suis, aut ipso monasterio Sithiu omni tempore ipsis beneficiis concessis in omnibus valeat esse conservatum: et nulla refragatione vel nullo impedimento a judicibus publicis exinde quoque tempore habere non pertimescant: unde et ipsa congregatio pro stabilitate regni nostri vel salute patriae Domini misericordiam jugiter debeant exorare. Et ut haec auctoritas firmior habeatur et in omnibus conservetur, nos et praecelsa [Col. 1197A] genitrice nostra Chrotechildis regina manus nostrae signaculis subter eam decrevimus confirmare. Signum gloriosi Chlodovei regis. Signum praecelsae genitricis nostrae Chrodechildis reginae [(37) 1Kb] .

Actum sub die I Kal. Junias, anno I regni nostri.



XV. De morte Clodovei et successione Hildeberti, et privilegio ejusdem.

(698.) Anno etiam Dominicae incarnationis 684, cum decedente praefato rege Clodoveo, anno regni ejus [(38) 1Kb] II, frater ejus Hildebertus Francorum gloriose sumpsisset imperium, anno III regni ejus, fecit idem rex domno Bertino privilegium regiae auctoritatis, secundum suprascriptae conscriptionis tenorem quam ab antecessore suo Clodoveo rege factam, supra jam conscripsimus. Quod privilegium hic ideo [Col. 1197B] omittimus, ne conscripta iterare videamur. Nos interim ad subsequentia festinemus.



XVI. Quod multa alia, se vivente, acquisierit, et de cella Woromhold dicta, et sancto Winnoco [(39) 1Kb] .

Haec et alia quam plurima, se adhuc vivente, monasterio suo adauxit cum ingenti desudatione. Multa etiam praeterea, partim praecedentum incuria, partim quoque diuturna vetustate demolita, nobis hactenus manent incognita. Certum est autem quod omni vitae suae tempore in praeparatione loci sibi a Domino traditi sudasset; unde nec abstitit, donec priscis monasteriis regali auctoritate constructis, regalibus privilegiis et terrarum opulentia coaequaret. Quin etiam et alia monachorum coenobia, se adhuc vivente, construxit, ex quibus unum est quod vocatur [Col. 1197C] Woromhold, quod quidam vir dives, Heremarus nomine, eidem viro Dei contradidit. Sanctus vero Bertinus servorum Dei multiplicare volens habitacula, hoc ipsum coenobium quatuor viris, ad se a Britanniae partibus advenientibus, se construendum regendumque commisit, Quadonoco videlicet et Ingenoco, Madoco sanctoque Winnoco, ut inibi receptionem pauperum construendo, hospitum peregrinorumque curam gererent non modicam in necessariis administrando. Post decessum vero supradictorum trium virorum, Quadonoci videlicet et Ingenoci et Madoci, sanctus Bertinus, conventiculo fratrum inibi degentium, beatum concessit praeesse Winnocum, quia de ejus vita et moribus non dubitabat, quem [Col. 1197D] secum ab infantia sub Dominica monasterii scola nutriebat: cujus vitam et virtutes, qui diligenter investigare voluerit, a quodam eligentissime conscriptam, invenire apud nos poterit. Nos interim coepta percurramus.



XVII. Quod, se vivente, beatus Bertinus Rigobertum abbatem ordinaverit [(40) 1Kb] .

Beato igitur Bertino jam in senium vergente, regimen coenobii sui Rigoberto venerabili viro commisit, ut relicto mundanae implicationis negotio, [Col. 1198A] liberius vacaret Deo. Hic sub tempore regiminis sui, domno Bertino ordinante et jubente, construxit monasterium in honore sancti Martini, qui nunc loci caput et totius abbatiae principatus existit, anno VI regni Hildeberti, qui erat annus Dominicae incarnationis 689 [(41) 1Kb] , sub pontifice Tarwanensis Ecclesiae Ravangero. Hic etiam sub anno Dominicae incarnationis 693, regnante glorioso rege Hildeberto anno X, emit a viro quodam, Eodberto nomine, villam quamdam vocabulo Rumliaco, solidis mille quingentis; cujus emptionis carta taliter est facta.



XVIII. Emptio Rigoberti abbatis de Nuntiaco [(42) 1Kb] .

Domino sancto et in Christo venerabili viro Rigoberto, abbati de monasterio Sithiu, Eodebertus venditor. [Col. 1198B] Constat me non imaginario jure, sed plenissima voluntate vobis vendidisse, et ita vendidi, tradidisse, et ita tradidi de presente, hoc est omnem rem portionis mee, in loco nuncupante Rumliaco, in pago Taruanninse, quam de parte filii mei Chardeberti quondam, ex luctuosa hereditate mihi obvenit, id est, cum terris, domibus, edificiis, mancipiis, silvis, pratis, pascuis, aquis aquarumve decursibus, mobilibus et immobilibus, farinariis, greges cum pastoribus, rem inexquisitam, ad integrum, quantumcumque conjux mea ibidem tenuit moriensque dereliquit, vel ad filium nostrum superius nominatum de parte sua ad ipsum pervenit, hoc et integrato ordine ipse abbas vel pars monasterii sui, in jure et dominatione eorum, a die presenti [Col. 1198C] faciant recipere vel dominare; unde accepimus a vobis in precio taxato, juxta quod nobis bene complacuit atque convenit, inter aurum et argentum, solidos mille quingentos tantum, ita ut ab hodierna die ipse abba, vel pars monasterii sui, habendi, tenendi, dandi, vendendi, commutandi, vel quicquid exinde facere voluerit liberam et firmissimam in omnibus habeant potestatem. Si quis vero, quod futurum esse non credimus, si nos ipsi, aut ullus de heredibus aut proheredibus nostris, vel quislibet opposita persona, qui contra hanc vendicionem quam ego plenissima voluntate fieri vel conscribi rogavi, venire aut effringere presumpserit, et a me vel a meis heredibus defensatum non fuerit, tunc inferamus nos vel heredes nostri tantum et alia tantum, [Col. 1198D] quantum a vobis accepimus, vel quantum ipsa res eo tempore meliorata valuerit, duplam pecuniam statuta servante componat, et quod repetit evindicare non valeat, sed presens vendicio haec omni tempore firma et inviolata permaneat, cum stipulatione subnixa.

Actum Sitdiu monasterio, quod fecit mensis Maius dies XVI, anno X regni domni nostri Childeberti gloriosi regis. Signum Eodberti, qui hanc vendicionem [Col. 1199A] fieri rogavit. Signum Fladeberti. Signum Madalchari. Signum Erleberti. Signum Childolfi. Signum Mauriane. Signum Sigeberti.

Erchembodus lector hanc vindicionem scribsit et subscribsit.



XIX. Quod Erlefrido post Rigobertum coenobium suum commiserit.

Crescente interea multitudine monachorum, beatus pater Bertinus, praefato Rigoberto requiem desudationis indulgens [(43) 1Kb] , venerabili viro Erlefrido [(44) 1Kb] , a se nutrito, coenobii sui regimen commisit; ipse, arctioris vitae vias incedens, semotus a mundana perturbatione, tota mente insisteret divinae philosophiae. Praefatus autem vir reverentissimus Erlefridus, inter caetera quae gessit, emit a quodam viro, nomine [Col. 1199B] Darnumdo, res portionis suae, in loco nuncupante Saroaldsclusa, super fluvio Simma, in pago Vermandense, et in Appiliaco, super fluvio Ysara, in pago Noviomense, seu in Diva et Corbunaceo solidis mille quingentis, quae vinditionis carta hic est inserta.



XX. Emptio Erlefridi abbatis de rebus infra scriptis [(45) 1Kb] .

Domino et venerabili viro Erlifrido, abbati de monasterio Sitdiu, Darmundus venditor. Constat me non imaginario jure, sed plenissima voluntate tibi vendidisse, et ita vendidi: hoc est, duas partes de re portionis mee, in loco nuncupante Saroaldsclusa, super fluvio Sumna, in pago Vermandinse; similiter et in Appiliaco super fluvio Isara duas partes sitas [Col. 1199C] in pago Noviomensi, seu in Diva et Corbunaco duas partes ad integrum, hoc est, tam in terris, domibus, aedificiis, mancipiis, vineis, campis, silvis, pratis, pascuis, aquis aquarumve decursibus, farinariis, peculiis, cultis et incultis, suprascribtas porciones a die presenti tibi trado atque transcribere rogo perpetualiter ad possidendum; unde accepi in precio quod inter nos bene complacuit, hoc est, inter aurum et argentum, solidos mille quingentos tantum, ita ut a die presenti, ipsas portiones habendi, tenendi, dandi, vendendi, commutandi, vel quicquid exinde volueris facere liberam et firmissimam, Christo propitio, in omnibus habeas potestatem. Si quis vero, quod futurum esse non credo, si ego ipse aut ullus de heredibus meis, vel quislibet opposita aut [Col. 1199D] extranea persona, contra hanc vendicionem venerit, inferamus vobis tantum, et alia tantum, quantum a vobis accepimus, duplamque pecuniam, consocio fisco distringente, coactus exsolvat, et quod repetit evindicare non valeat; sed hec vendicio omni tempore firma permaneat, cum stipulatione subnixa.

Actum Sitdiu monasterio, VI Nonas Maii, anno XIV imperii domni nostri Hildeberti gloriosi regis. Ego Darmundus venditor, qui hanc vendicionem fieri [Col. 1200A] rogavi. Ravangerus, ac si indignus episcopus, subscripsit. + Fulberti. + Madalharii. + Humberti vicarius. Chrodbertus hanc vendicionem scribsit et subscribsit.



XXI. De transitu domni Bertini.

Sub hujus praefati Erlefridi regiminis tempore, beatus pater Bertinus plenus dierum et sanctitate, post diuturnum in Domini servitute famulatum, carnea relinquentes ergastula, migravit ad Christum, percepturus ab ipso aeternae remunerationis bravium, qui erat annus Dominicae incarnationis 698, et praefati regis Hildeberti XV [(46) 1Kb] , indictione XI. Sepultusque est in basilica sancti Martini, ubi plurimae a Domino virtutes per ejus merita sunt patratae: quod textus ejus Vitae patefecit elegantissime. Eo etiam [Col. 1200B] tempore [(47) 1Kb] , venerabilis rex Hildebertus migravit ad Dominum, cum regnasset annis XVI. Regnavitque Dagobertus puer, filius ejus, pro eo, annis V [(48) 1Kb] ; sub cujus tempore praedictus abbas Erlefridus basilicam sancti Martini supra sancti Patris Bertini tumulum ampliori opere reaedificare coepit.



XXII. De Erkenbodone abbate, successore Erlefridi.

Post multiplicia igitur praefati Erlefridi abbatis desudamenta, quae postquam magistri superstes exstiterat, desudavit mente promptissima, migrans ad Dominum, successorem sibi reliquit Erchembodum, sapientia et bonitate coaequalem. Qui tempore regis Hilperici successoris praedicti regis Dagoberti quoddam privilegium regia auctoritate ab ipso poposcit rege constructum, quod taliter est factum.



XXIII. Privilegium Chilperici regis tempore praefati abbatis [(49) 1Kb] .
[Col. 1200C]

Chilpericus rex Francorum [vir inluster]. Si facta parentorum nostrorum, quod ad loca sanctorum praestiterunt vel concesserunt, per nostris oraculis confirmamus, regia consuetudine hoc exercemus, et nobis ad laudem vel stabilitatem regni nostri in Dei nomine pertinere confidimus. Igitur venerabilis vir Erchembodus abba de monasterio Sitdiu, qui est in pago Tervannense in honore sanctae Mariae genitricis Domini nostri Jesu Christi, necnon et sancti Petri et Pauli apostolorum, vel caeterorum domnorum sanctorum constructus, ad nostram accedens praesentiam, clementiae regni nostri suggessit, quod avus noster Chlodoveus quondam rex de omnibus [Col. 1200D] curtis vel villis ipsius monasterii, quicquid eodem tempore possidebant, aut adhuc inantea ex munere regum vel collata populi, seu de comparato, aut de qualibet adtracto in quibuslibet pagis atque territoriis inibi est additum vel collatum, integra emunitate antecessori suo domno Bertino, quondam ipsius monasterii abbate, vel ad praedictum monasterium concessisset, ut nullus judex publicus ibidem ad causas audiendas, aut freta exactanda, vel fidejussores tollendos, [Col. 1201A] nec mansiones aut paratas faciendas, nec homines ipsius monasterii, tam ingenuos, quam et servientes, qui super terras suas commanent, distringendos, nec ullas redibitiones requirendas nec exactandas judiciaria potestas ibidem ingredere quoquam tempore non deberet: nisi sub emunitatis nomen omni tempore cum omnes fretas concessas pars ipsius monasterii perenniter deberet possidere. Unde et praeceptiones ipsius videlicet principis avi nostri Chlodovei, et confirmationes praecelsorum avunculorum nostrorum Chlodocharii et Theoderici, seu et genitoris nostri Childerici, etiam et consobrinorum nostrorum Chlodovei et Childeberti quondam regum se ex hoc prae manibus habere affirmat, et quod ipsa beneficia concessa ab eo tempore usque [Col. 1201B] nunc videant esse conservata: sed pro integra firmitate petiit celsitudinem nostram memoratus abbas, ut hoc circa ipsum locum pro nostra auctoritate plenius confirmare deberemus. Cujus petitioni pro mercedis nostrae augmentum, vel reverentia ipsius loci ita praestitisse, et in omnibus confirmasse cognoscite. Praecipientes enim praecipimus, ut quicquid constat suprascribtum avum nostrum Chlodoveum quondam regem de ipsa emunitate, sicut superius est comprehensum, praefato Bertino, vel postea ipsi avunculi nostri Chlodocharius et Theodoricus, seu et genitor noster Childericus, etiam et consobrini nostri Chlodoveus et Childebertus quondam reges juste et rationabiliter quondam concesserunt et confirmaverunt, et de eo tempore usque nunc recto [Col. 1201C] tramite fuit conservatum, ita et inantea per nostro praecepto plenius in Dei nomine confirmare deberemus. Inspectas ipsas praeceptiones suprascriptorum principum, sicut per easdem declaratur, circa ipsum abbatem Erkembodum vel successores suos, et ad ipsum monasterium Sitdiu omni tempore ipsa beneficia concessa in omnibus valeant esse conservata, et nulla refragatione, nec nullum impedimentum a judicibus publicis exinde quoquam tempore habere non debeant: unde ipsa congregatio pro stabilitate regni nostri, vel salute patriae Domini misericordiam jugiter debeant exorare. Et ut haec auctoritas firmior habeatur, et in omnibus conservetur, manus nostrae subscribtionibus eam subter decrevimus roborare. Datum anno regni nostri [Col. 1201D] III [(50) 1Kb] .



XXIV. De pugna Caroli in Vinciaco.

(717.) In praefati autem regis Chilperici tempore, Carolus dux, filius Pippini, ab Auster adveniens, commoto exercitu, contra jam dictum Chilpericum regem et Ragemfridum illius ducem, pugnam iniit. Sed prius caeso ejus exercitu, terga vertit. Postquam autem resumptis contra Chilpericum hostem movit die Dominico, in Quadragesima. Sed Carolus prius pacem fieri rogavit. Illis non dantibus, pugnam iniit [Col. 1202A] XII Kal. April., Deoque juvante victo Chilperico et Ragemfrido, victoriam accepit. In hoc autem tempore beatus Silvinus, Taruennensis episcopus, floruit virtutibus et sanctitate plenus; cujus nunc in Sithiu venerabiliter humatum pausat corpus. Peracta autem supra memorata pugna, iterum Chilpericus rex cum Ragemfrido Eudonem ducem in auxilium expetentes, contra Carolum ire disponunt. Quibus Carolus occurrens intrepidus, fugatis iterum hostibus, triumphum est adeptus. Carolus autem cum Eudone duce amicitias postea feriens, et cum Chilperico rege pacificatus, eum in regno restituit. Sed non diu in hac vita mansit, mortuus namque est, cum regnasset annis V et dimidio. Franci vero Theodericum, Dagoberti regis junioris supramemorati [Col. 1202B] filium, super se regem statuunt. Qui praefato Erchembodoni abbati privilegium quoddam concessit, regia auctoritate confirmans ea quae ab antecessoribus suis sancto huic loco est concessum; quod hic etiam prae oculis taliter habetur insertum.



XXV. Exemplar privilegii [(51) 1Kb] .

(3 Mart. 721.) »Theodericus rex Francorum, viris illustribus gravionibus, seu et omnibus agentibus, vel junioribus eorum, tam praesentibus quam futuris, in cujuscunquelibet actionibus monasterii Sithiu tenere vel habere videtur. Si facta parentum nostrorum, quae ad loca sanctorum praestiterunt vel concesserunt, per nostra oracula confirmamus, regia consuetudine exercemus; pertinere confidamus. Igitur venerabilis vir Erchenbodus, abbas de monasterio [Col. 1202C] Sithiu, qui est in pago Taruanensi, in honore sanctae Mariae, genitricis Domini nostri Jesu Christi, necnon et sancti Petri et Pauli apostolorum, vel caeterorum domnorum sanctorum, constructus, ad nostram accessit praesentiam, clementiae regni nostri suggessit, eo quod proavus noster Clodoveus, quondam rex de omnibus curtis vel villis ipsius monasterii, quidquid eodem tempore possidebant, aut adhuc inantea ex munere regum, vel de collatis populis seu de comparato, aut de comparando, aut de quolibet attracto, in quibuslibet pagis atque territoriis, inibi est additum vel collatum, integra immunitate, antecessori suo Bertino quondam, vel ad praedictum monasterium Sithiu, concessisset, ut nullus judex publicus ibidem ad causas audiendas aut freta [Col. 1202D] exactanda, vel fidejussores tollendos, nec mansiones aut paratas faciendas, nec homines ipsius monasterii, tam ingenuos quam et servientes, qui super terras suas commanent, distringendos nec nullas reddibitiones requirendas nec exactandas, judiciaria potestas ibidem ingredere non praesumat, nisi sub emunitatis nomine, omni tempore, cum omnibus fretis concessis, pars ipsius monasterii perenniter debeat possidere. Unde et praeceptione ipsius principis proavi nostri Clodovei, et confirmationibus praecessorum [Col. 1203A] avunculorum nostrorum Clothacarii et Childerici, seu et avorum nostrorum Theoderici et Childeberti, atque consobrini nostri Chilperici quondam regis, ex hoc prae manibus se habere affirmat, et quod ipsa beneficia concessa ab eo tempore usque nunc videantur esse conservata; sed, pro integritatis firmitate, petiit celsitudini nostri memoratus Erchembodus abbas, ut hoc, circa ipsum locum, per nostram auctoritatem, plenius in Dei nomine confirmare deberemus. Cujus petitioni, pro mercedis nostrae augmentum et reverentia ipsius sancti loci, ita praestitisse et in omnibus confirmasse cognoscite. Praecipientes enim praecipimus, ut quidquid constat suprascriptum proavum Clodoveum quondam regem, de ipsa emunitate, sicut superius est comprehensum, [Col. 1203B] concessione praefato Bertino, antecessori suo, vel postea ipsi avunculi, vel avus noster Clotharius, et Theodericus, Childebertus et Childericus [(52) 1Kb] , etiam et confirmationes consobrini nostri Chilperici, quondam regis, juste et rationabiliter concesserunt vel confirmaverunt, et, de eo tempore usque nunc, recto tramite sunt conservatae, ita et in postmodum, per nostrum praeceptum plenius in Dei nomine confirmamus: inspectas psas praeceptiones suprascriptorum principum, sicut per easdem declaratur, circa ipsum Erchembodum abbatem, vel successores suos, aut circa ipsum locum Sithiu, omni tempore ipsa beneficia concessa in omnibus valeant esse conservata; et nullam refragationem nec ullum impedimentum a judicibus publicis exinde quoquam tempore habere [Col. 1203C] non pertimescant. Unde et ipsa congregatio, pro stabilitate regni nostri vel salute patriae, Domini misericordiam jugiter debeat exorare. Et ut haec auctoritas firmior habeatur, et in omnibus conservetur, manus nostrae subscriptionibus eam subter decrevimus affirmare.

»Signum gloriosi regis Theoderici.

Data quando facit Martius dies III, anno primo regni nostri, Suessionis civitate in Dei nomine feliciter.«



XXVI. De alio privilegio ejusdem regis Theoderici.

Eodem quoque anno in mense Novembrio, fecit idem rex Theodericus praefato abbati Erchembodo aliud de terris quas domnus Bertinus, se adhuc [Col. 1203D] vivente, de praecedentium regum fisco, in quibuscunque locis, emerat, vel de omnibus rebus, continentem se in haec verba.



XXVII. Exemplar ejusdem privilegii [(53) 1Kb] .

Theodericus rex Francorum [vir inluster]. Quem divina pietas sublimat ad regnum condecet facta servare parentum, praecipue quae compendiis ecclesiarum aut locis sanctorum a regali clementia pro aeterna retributione probatur esse indultum, oportet conservare in aevum. Igitur cognoscat magnitudo ac utilitas vestra, venerabilem virum Erkembodum [Col. 1204A] abbatem de monasterio Sitdiu per missos suos clementiae regni nostri talem intulit notitiam, quod tritavus noster Theodoricus quondam rex, per praeceptionem suam sua manu subscribtam, antecessori suo Bertino quondam abbati, vel praedicto monasterio Sitdiu tale beneficium concessisset, ut quod infra fisco nostro, ubi et ubi, in quascumquelibet pagis vel territoriis comparatum habebat, aut inantea ad comparandum invenire poterit, vel quod boni homines Deum timentes pro animabus eorum ad suprascribtum monasterium dederunt, aut inantea dederint, hoc habuisset concessum, et quod de fisco nostro comparatum habebat, aut inantea comparasset, praeter illam terram, unde opera carpentaria exeunt, hoc habuisset indultum, ut nulla judiciaria [Col. 1204B] potestas, nullos redditus terrae, nec nullas functiones publicas eidem ob hoc exigere aut exactare vel requirere non deberet: unde et ipsam praeceptionem jam dicti tritavi nostri se prae manibus habere ex hoc affirmavit, et nobis in praesentia ostendit ad legendum, et ipsa beneficia concessa de eo tempore usque nunc asseruit esse conservata: sed pro firmitatis studium petiit celsitudinem nostram, ut hoc circa ipsum locum sanctum pro nostris deberemus confirmare oraculis: quod nos propter nomen Domini et reverentia ipsius sancti loci gratanti animo ita praestitisse et in omnibus confirmasse cognoscite. Praecipientes enim ut quicquid constat suprascribtum tritavum nostrum Theodericum quondam regem, de ipso beneficio, sicut superius est comprehensum, [Col. 1204C] praefato Bertino vel ad suprascribtum locum sanctum pro augmento mercedis suae concessisse, et de eo tempore usque nunc recto tramite fuit conservatum, ita et inantea inspecta ipsa praeceptione praedicti principis, sicut per eadem declaratur, ita et inantea per nostrum praeceptum plenius in Dei nomine sit confirmatum, sub eo ordine circa ipsum Erkembodum abbatem, vel ad ipsum monasterium suum Sitdiu omni tempore ipsa beneficia sint concessa, et in omnibus valeant esse conservata, et nullam refragationem, nec nullum impedimentum a judicibus publicis exinde quoquam tempore habere non pertimescant: unde et ipsa congregatio pro stabilitate regni nostri vel pro salute patriae Domini misericordiam jugiter exorare delectet. Et ut haec [Col. 1204D] auctoritas firmior habeatur, vel perenniter in omnibus conservetur, manus nostrae subscribtionibus eam subter decrevimus adfirmare.

Signum gloriosi domni Theoderici.

Datum quod facit Novemb. dies decem, anno primo regni nostri Confelentis castro.

Ego Conradus jussus recognovi et subscribsi.



XXVIII. De episcopatu ejusdem abbatis.

Anno quoque ejusdem regis Theoderici qui erat annus Dominicae incarnationis 710, praefatus abbas Erchembodus [Col. 1205A] [(54) 1Kb] , Taruennensis Ecclesiae susceperat pontificatum. Hic autem praefatus Erchembodus episcopus, cum episcopatu abbatiam tenens, anno III praefati regis Theoderici, emit a quodam viro, Rigoberto nomine, res proprietatis suae in loco nuncupante Sethtiaco, super fluvium Agniona, cum adjacentia Kelmias et Strato; et infra Mempisco Leodredingas mansiones, seu Belrinio, super fluvio Quantia, sitas in pago Taruanense, cum adjacentia sua, quod est in pago Pontivo, in loco nuncupante Monte, super fluvio Alteia, solidis, inter aurum et argentum, mille quingentis, cujus venditionis carta sub horum apicum tenore est facta.



XXIX. Emptio ejusdem episcopi de rebus infra scriptis.

[Col. 1205B] Domino atque apostolico patri Erkenbodo episcopo atque emptori et ejus congregationi ibidem consistenti, ego Rigobertus vendidi et in praesenti tradidi, hoc est, omnes villas meas nuncupantes Sethiaco, super fluvium Agniona, cum adjacentiis suis Kelmias et Strato, et infra Mempisco Leodedringas mansiones, seu Bebrinio, super fluvio Quantia sitas, in pago Taruannense, cum adjacentiis suis quae sunt in pago Pontivo in loco nuncupante Mentek, super fluvio Aeteva. Actum Sithiu monasterio, publice, IV Kal. Sept. III regni domini nostri Theodorici gloriosi regis. Ego Rigobertus hanc venditionem a me factam relegi et subscripsi. S. Dodoni. S. Leudegesili. S. Chimbaldi centenarii. S. Cherebaldi. S. Ellemberthi. S. Ingomari. Winidmarus diaconus hanc venditionem scripsi [Col. 1205C] et subscripsi.



XXX. De morte Erchembodi, et de successione Waimari, et privilegio Hilderici.

Decedente interea in extremis praefato rege Theoderico, Hildericus Francorum suscepit imperium anno ab incarnatione Domini 642 [(55) 1Kb] . Interea et praefatus Erchembodus, episcopus et abbas, decessit a saeculo [(56) 1Kb] , et in monasterio sancti Audomari, coram altare sanctae Dei genitricis [quod dicitur ad Campanas], tumulatur a populo [ubi usque hodie ejus tomba cernitur lapidea], cui in episcopatu successit Adalgerus. Abbatiam vero regendam suscepit Waimarus, qui, tempore praefati regis Hilderici, privilegium quoddam consecutus est regiae auctoritatis, secundum statuta praecedentium regum, quae [Col. 1205D] praefato concesserunt Sithiu monasterio; quod ab ipso rege firmatum constat in hoc modo, anno ejusdem regis imperii primo.



XXXI. Exemplar privilegii Childerici regis [(57) 1Kb] .

Hildericus rex Francorum, viris inlustribus gravionibus, atque omnibus agentibus, vel junioribus eorum, tam praesentibus quam futuris, in quiscumque accionibus monasterium Sithiu habere videtur. Quem divina pietas sublimat ad regnum, condecet [Col. 1206A] facta conservare parentum, praecipue quae comdiis ecclesiarum aut locis sanctorum regali clementia prae aeterna retributione probatur esse indultum, oportet conservare in aevum. Igitur cognoscat magnitudo seu et utilitas vestra, quod venerabilis vir Waimarus abbas de monasterio Sithiu, clementiae regni nostri detulit in notitiam, quod parens noster Theodericus quondam rex per suam praeceptionem sua manu firmatam antecessori suo Erkembodo abbati vel ad praedictum monasterium suum Sithiu tale beneficium concessisset, ut quod infra fiscum nostrum, ubi et ubi, in quibuscumquelibet pagis aut territoriis comparatum habebat, aut inantea ad comparandum invenire poterat, vel quod boni homines Deum timentes, pro animabus eorum ad suprascribtum [Col. 1206B] monasterium dederunt, aut inantea dederint, hoc habuisset concessum: et quod de fisco nostro comparatum habebat, aut inantea comparasset, praeter illam terram unde opera carraria exeunt, hoc habuisset concessum, et nulla judiciaria potestas, nullos redditus terrae, nec nullas functiones publicas eidem ob hoc exigere aut exactare, nec requirere non deberet. Unde et ipsam praeceptionem ipsius jam dicti parentis nostri Theoderici quondam regis se prae manibus ex hoc habere adfirmat, et nobis in praesenti eam ostendit ad relegendum, et ipsa beneficia concessa de eo tempore usque nunc asserit esse conservata: sed pro firmitatis studium petiit celsitudinem nostram, ut hoc circa ipsum locum sanctum per nostris deberemus confirmare oraculis: quod [Col. 1206C] nos propter nomen Domini et reverentia ipsius sancti loci ita praestitisse, et in omnibus confirmasse cognoscite. Praecipientes enim praecipimus, ut quicquid constat suprascribtum parentem nostrum Theodericum quondam regem de ipso beneficio, sicut superius est comprehensum, praefato Erkembodo abbati vel suprascribto loco sancto pro aucmento mercedis suae concessit, et de eo tempore usque nunc recto tramite fuit conservatum: ita et inantea inspectis ipsis praeceptionibus praedicti principis, sicut per easdem declaratur, ita et inantea per nostrum praeceptum plenius in Dei nomine sit confirmatum, sub eo ordine circa ipsum Waimarum abbatem, vel ad ipsum monasterium suum Sithiu, omni tempore ipsa beneficia concessa in omnibus [Col. 1206D] valeant esse confirmata, et nullam refragationem, nec nullum impedimentum a judicibus publicis exinde quoquam tempore habere non pertimescant: unde et ipsa congregatio pro stabilitate regni nostri vel salute patriae Domini misericordiam jugiter debeant exorare. Et ut haec auctoritas firmior habeatur, vel per tempora in omnibus conservetur, manus nostrae subscribtionibus eam subter decrevimus adfirmare.

[Col. 1207A] Signum gloriosi regis Hilderici.

Datum quando fecit Aprilis dies XXIII, anno primo regni nostri, Crisciaco palatio in Dei nomine feliciter. Amen [(58) 3Kb] .



XXXII. De Nanthario abbate, et morte Waimari; et de Rokashemo, quem quidam Felix dedit nobis.

Post decessum autem praefati abbatis Waimari, Nantharius totius abbatiae sublimatus est dignitati. Cui anno III praefati regis Hilderici, quidam presbyter, Felix nomine, tradidit, ad usum monasterii sui Sithiu, cellam sui juris propriam, vocabulo Hrokashamo sive Therealdo loco, ut testatur illius traditionis carta, quam hic ad confirmationem credulitatis describimus, sub tenore antiquae illius dictationis.



XXXIII. Traditio Felicis de Rokashamo [(59) 1Kb] .
[Col. 1207B]

(25 Jul. 745.) »Sicut Dominus in Evangelio ait: Qui dat parum, comparat sibi regnum, et qui tribuit parum pecuniae, accipit sine fine mensuram, igitur ego, in Dei nomine, Felix, presbyter, inspirante divina clementia, atque pro animae meae remedio, deputavi et concessi atque delegavi, per hanc paginam donationis, ad monasterium Sithiu, quod est in honore sancti Petri et sancti Pauli apostolorum, et sancti Martini vel sancti Bertini confessoris, ubi ipse domnus in corpore requiescit, vel ubi venerabilis vir Nanthuarius abbas praeesse videtur, hoc est cellam meam in loco nuncupante Rochashem sive Therealdo loco [(60) 1Kb] in pago Flandrinse, quam ego in [Col. 1207C] honore sancti Michaelis Archangeli, vel sancti Joannis Baptistae, vel sanctae Mariae, genitricis Domini nostri Jesu Christi, vel caeterorum sanctorum, opere construxi, quam ab extraneis personis, dato pretio, comparavi; ita, ut mihi complacuit, in tali ratione ut ad ipsum monasterium Sithiu, ad opus sancti Petri, jam dicta cella, cum omni integritate vel soliditate sua in se aspiciente vel pertinente, ibidem delegare deberemus. Quod ita et fecimus ad integrum, perpetualiter ad possidendum, ut ibidem aspecta vel subjecta omni tempore esse debeat; una cum terris, mansis, casis, aedificiis, mancipiis, acolabus, tam ingenuis quam et servientibus, campis, sylvis, pratis, [Col. 1208A] pascuis, aquis aquarumve decursibus, farinariis, peculiis, praesidiis, mobilibus et immobilibus; omnia et ex omnibus, rem inexquisitam, quidquid dici vel nominari potest, haec nobis vel ad opus monasterii Sithiu, a die praesenti, dono, trado atque transfundo perpetualiter ad possidendum. Et post meum obitum, ipse qui tunc abbatis fungetur moderamine, vel fratres de jam taxato monasterio Sithiu ibidem consistentes, complaceat, qualem praepositum ad ipsam cellam constituere voluerint, potestatem in omnibus habere mereantur. Et supplicamus ipsos fratres et rectores ipsius monasterii Sithiu, propter Deum et mercedem nostram lucrandam, ut ipsa cella, quam ibidem transfirmavimus, de missis, de curso, id est psalmis [(61) 1Kb] , et de luminariis curam habere studeant, [Col. 1208B] et de hospitibus et peregrinis charitatem et mercedem exinde habere debeant. Tantum in ea ratione, quamdiu ego in hoc saeculo, Christo propitio, advivero, ipsam cellam usualiter, pro beneficio ipsius monasterii, mihi liceat possidere; in ea vero ratione, ut aliubi nec ipsam cellam quam ad ipsum monasterium delegavi; nec ipsas res, quae ad ipsum locum pertinent, aliubi nec dare, nec vendere, nec commutare, nec alienare, nec naufragare potestatem habeam. Et supplicamus ut nomen meum in libro vitae ipsi sacerdotes, qui in ipso monasterio degunt habere dignentur; et, post meum obitum, atque de hac luce discessum, suprascripta cella, cum omni re emeliorata atque supraposita, pars praedicti monasterii Sithiu, vel ejus rectores, a die praesenti absque [Col. 1208C] ulla expectata audientia vel traditione, hoc in eorum jure et dominatione ad integrum recipiant ad possidendum, et faciant exinde quidquid utile est quod elegerint. Si quis vero, quod futurum esse non credo; si egomet ipse, aut ullus de haeredibus aut successoribus meis, seu quaelibet extranea persona fuerit quae contra hanc donationem venire tentaverit, aut eam infringere conata fuerit, iram Dei omnipotentis summae majestatis incurrat et judicium et offensam; et cum ipsis sanctis apostolis Petro et Paulo, et sancto Martino, sanctoque Bertino, cui ipsam cellam delegavimus, ante tribunal Christi pro hoc deducat rationes; et de eorum ecclesiis excommunicata [Col. 1209A] et extranea efficiatur, ne ibi exinde compareat; et insuper inferat partibus ipsius monasterii, cogente fisco, tantum et alia tantum, quantum ipsa cella tunc temporis emeliorata valuerit, vel quantum ego in hoc saeculo moriens dereliquero, duplam pecuniam, quantum ipsa cella tunc temporis emeliorata valuerit, cum omnibus rebus ibidem aspicientibus, multa componat, et quod repetit evindicare non valeat. Sed haec donatio, ut haec merces mea, omni tempore firma permaneat cum stipulatione subnixa.

»Actum Sithiu monasterio, publice, VIII Kal. August. anno III regni domni nostri Hilderici gloriosi regis.

»Ego Felix hoc testamentum, a me factum, relegi et subscripsi.

[Col. 1209B] »Signum Chrodgarii, illustris. S. Bimberti. S. Odberti. S. Godoberti. S. Gumwini. S. Waningi. S. Guntberti. S. Chramni. S. Erlarii [(62) 1Kb] . S. Clodbaldi. S. Clidebaldi [(63) 1Kb] . S. Guntharii, sacerdotis, S. Cherewini. S. Austroaldi centenarii. S. Theodberti [(64) 1Kb] .

»Ego Viodarus, diaconus, rogatus, scripsi et subscripsi.«



XXXIV. De morte Hilderici, et unctione Pippini et caetera.

Non multo post autem tempore, antedictus rex Hildericus vitae ultimam claudens metam, Sithiu monasterio, in beati Bertini tumulatur ecclesia. Mortuo quoque praefato abbate Nautkario, Dadbertus in regimine successit in jam dicto monasterio. His temporibus Stephanus Romanus pontifex, per oppressionem [Col. 1209C] sanctae Ecclesiae, a rege atrocissimo et blasphemo et nec dicendo Hatstulfo, ad domnum Pippinum venit in Francia, ubi aegrotavit usque ad mortem, et mansit aliquot tempus apud pagum Parisiacum, in venerabili monasterio sancti martyris Christi Dionisii. De quo jam medici desperarent, subito interventu ipsius beati martyris, per revelationem, curatus est, ut ipsius beati pontificis testatur epistola, quae etiam apud nos beati Dyonisii passione tenetur inserta. In qua revelatione ab ipso Christi martyre admonitus est, ut principale illud altare in sanctorum apostolorum Petri et Pauli dedicaret honore, qui etiam ei cum praefato martyre, in jam dicta apparuerunt visione. Qui mox surgens sanus indicavit regi praedicto Pippino et suis optimatibus, et [Col. 1209D] implevit omnia quae fuerat jussus. Qui Christi roboratus virtute, inter celebrationem consecrationis praefati altaris et oblationem sacratissimi sacrificii, unxit in regem Francorum praedictum florentissimum regem Pippinum et duos filios ejus, Carolum et Carlomannum. Sed et uxorem ipsius incliti principis Pippini nomine Berthradam, inclitam cycladibus regiis, gratia septiformis Spiritus sancti, in Dei nomine, consignavit, anno Dominicae incarnationis 754. Atque Francorum proceres apostolica benedictione sanctificans, auctoritate beati Petri, sibi a [Col. 1210A] Domino Deo Jesu Christo tradita obligavit; et obtestatus est, ut nunquam de altera stirpe, per succedentium temporum curricula, ipsi vel quique ex eorum progenie orti regem super se praesumant aliquo modo constituere, nisi de eorum propagine, quos et divina Providentia, ad sanctissimam apostolicam sedem tuendam, eligere, et per eum videlicet vicarium sancti Petri, imo Domini nostri Jesu Christi, in potestatem regiam dignata est sublimare, et unctione sacratissima consecrare. Atque post haec isdem pontifex Romam reversus, Pippinus cum filiis suis totius Franciae monarchiam deinceps est adeptus.



XXXV. De Dadberto abbate.

Supramemoratus autem Dadbertus abbas, ut diximus, [Col. 1210B] post Nantharium abbatia est sublimatus. De cujus tempore nil in hujus monasterii narratur gestis, neque ex acquisitione regalium privilegiorum, neque in factione aliarum cartarum, sed neque in aliqua hujus coenobii utilitate. Nescio annon permiserit brevitas vitae, an forte ab illo acquisita praecedentium nostrorum sint incuria neglecta.



XXXVI. De successore Dadberti, Hardrado abbate [et de successore Pippini, Carolo, filio ejus, et privilegio quod concessit huic loco].

Dadberto quoque jam dicto a saeculo migrante, Hardradus in abbatia successit, vir insignis in extollenda monasterii sui dignitate. Cujus labor et industria enitet in cartis, quae hactenus sub ejus apud nos conservantur memoria. Nam cum, decedente [Col. 1210C] praefato rege Pippino, Carolus filius ejus, illi Francorum gloriosissime successisset in regno, anno Dominicae incarnationis DCCLXVIII, praefatus abbas jam dictum adiens regem Carolum, rogavit haec ab illo regia auctoritate firmari, quae antecessores sui regalibus privilegiis sacro huic loco visi fuerant condonasse. Quod isdem excellentissimus rex magna benignitate complectens, devote complevit, ut id ipsum regale firmamentum, cum sigilli ejus impressione, nobis hactenus ita patefecit.



XXXVII. Exemplar ejusdem privilegii [(65) 1Kb] .

Karolus gratia Dei rex Francorum, vir inluster. Si facta antecessorum nostrorum regum quod ad loca sanctorum praestiterunt vel concesserunt, per [Col. 1210D] nostris oraculis confirmamus, regia consuetudine exercemus, et nobis ad laudem vel stabilitatem regni nostri in Dei nomine pertinere confidimus. Igitur venerabilis vir Hardradus abba de monasterio Sithiu, qui est in pago Tervaninse, in honore sanctae Mariae genitricis Domini nostri Jesu Christi, necnon et sancti Petri et Pauli apostolorum vel ceterorum domnorum sanctorum constructus, ad nostram accedens praesentiam clementiae regni nostri suggessit, eo quod antecessores regni nostri reges de omnes curtes vel villas ipsius monasterii, quicquid eodem tempore possidebant, aut adhuc inantea ex munere regum, [Col. 1211A] vel collata populi, seu de comparato, aut de quolibet attracto in quibuslibet pagis atque territoriis inibi erat additum vel collatum, integra emunitate antecessoribus suis, vel ad monasterium Sithiu concessisset, ut nullus judex publicus ibidem ad causas audiendas, aut freta exactanda, vel fidejussores tollendos, vel mansiones aut paratas faciendas, nec homines ipsius monasterii tam ingenuos, quam et servientes, qui super terras suas commanent, distringendos, nec ullas redhibitiones requirendas, nec exactandas, judiciaria potestas ibidem ingredere non praesumat quoquam tempore: nisi quod sub emunitatis munere omni tempore cum omnes fretos vel bannos concessos pars ipsius monasterii perenniter debeat possidere. Unde praeceptionem antecessorum [Col. 1211B] nostrorum se ex hoc prae manibus habere affirmat, et quod ipsa beneficia concessa ab eo tempore usque nunc videantur esse conservata: sed pro integra firmitate petiit celsitudini nostrae supra memoratus abba, ut hoc circa ipsum locum pro nostra auctoritate plenius confirmare deberemus: cujus petitioni pro mercedis nostrae auctmentum, vel reverentia ipsius sancti loci ita praestitisse et in omnibus confirmasse cognoscite. Praecipientes enim ut quicquid constat de ipsa emunitate, sicut superius est comprehensum, antecessores nostri juste et rationabiliter concesserunt vel confirmaverunt, et de eo tempore usque nunc recto tramite fuit conservatum: ita et inantea per nostrum praeceptum plenius in Dei nomine sit conservatum, inspectas ipsas praeceptiones [Col. 1211C] suprascribtorum principum, sicut per easdem declaratur, circa ipsum abbatem Hardradum, vel successores ad ipsum monasterium Sithiu omni tempore ipsa beneficia concessa in omnibus valeant esse conservata; et nullam refragationem, nec nullum impedimentum a judicibus publicis exinde quoquam tempore habere non pertimescant: unde ipsa congregatio pro stabilitate regni nostri vel salute patriae Domini misericordiam jugiter debeant exorare. Et ut haec auctoritas firmior habeatur, et in omnibus conservetur, manus nostrae subscribtionibus eam decrevimus roborare.

Signum Karoli gloriosissimi regis.

Data mense Julio, anno primo regni nostri. Actum [Col. 1211D] Andiaco [(66) 1Kb] .



XXXVIII. Emptio ejusdem abbatis de Rokashomo.

(770.) Anno autem ejusdem regis secundo, qui erat annus Dominicae nativitatis DCCLXXIV, emit isdem abbas Hardradus, ad opus ecclesiae quae dicitur Therealdo luco, quam antecessori suo Nanthario abbati Felix quidam, presbyter, tradiderat, a quodam viro, nomine Sigerardo, res proprietatis suae, in loco jam supramemorato Hrokashem, quidquid ibidem habere sua videbatur esse possessio, sicut venditionis carta testatur hoc modo.



XXXIX. Exemplar ejusdem emptionis.
[Col. 1212A]

(770.) »Domino venerabili in Christo patri Hardrado, abbati de monasterio Sithiu, atque emptore. Ego Sigeradus, venditor, ad sacrosanctam basilicam sancti Michaelis, quae est constructa in Heraldo luco, ubi Fugislus presbyter adesse videtur, per hanc epistolam venditionis constat me non imaginario jure, sed propria voluntate arbitrii, vobis vel ecclesiae vestrae sancti Michaelis, vendidisse, et ita vendidi et de praesenti tradidi, hoc est, omnem rem portionis meae in loco nuncupante Hrokashem, in pago Flandrinse, id est, tam terris quam et manso, cum omnia castitia superposita, pratis, campis, mancipiis, communiis, perviis, wadriscapis, peculiis, praesidiis, mobilibus et immobilibus; omnia et ex omnibus tam [Col. 1212B] de alode parentum, quam et de comparato, seu de quolibet attracto, rem inexquisitam, ad integrum hoc vobis vel ecclesiae vestrae sancti Michaelis vendo, trado atque transfirmo perpetualiter ad possidendum. Unde accepi a vobis de rebus ecclesiae vestrae, pro jam dicta re, pretio taxato vel dato, in quo mihi bene complacuit, hoc est, inter aurum et argentum, solidos CC tantum; ita ut, ab hac die, ipsam rem superius nominatam vos vel successores vestri habeatis, teneatis atque possideatis, vel quidquid exinde facere volueritis, liberam in omnibus habeatis potestatem ad faciendum. Si quis vero, quod futurum esse non credo, si ego ipse aut ullus de haeredibus ac prohaeredibus meis, vel quaelibet ulla opposita persona, qui contra hanc venditionem venire voluerit, [Col. 1212C] aut eam infringere conatus fuerit, inferamus vobis vel successoribus vestris, cogente fisco, tantum, et alia tantum quantum a vobis accepimus, vel quantum ipsa portio tunc temporis emeliorata valuerit, et insuper duplam pecuniam coactus exsolvat, et quod repetit vindicare non valeat; sed haec venditio omni tempore firma permaneat cum stipulatione subnixa.

»Actum Therealdo luco.

Datum in mense Januario, anno II regni domni nostri Caroli gloriosissimi regis.

Signum Sigerardi qui hanc venditionem fieri rogavit.

Signum Wioradi. Sign. Folchardi. Sign. Thedulfi. [Col. 1212D] Sign. Odelradi. Sign. Engelradi.

Ego Fulgislus presbyter scripsi et subscripsi.«



XL. De emptione Hardradi abbatis de Loningahem.

(776.) Emit quoque isdem abbas Hardradus, anno VIII praefati regis Caroli, a quodam viro Waldberto, solidis ducentis, omnem rem possessionis suae in loco nuncupante in Loningaheimo, in pago Bononensi, quidquid sua inibi videbatur esse hereditaria possessio. Quod etiam ipsius charta testatur ita dicendo.



XLI. Exemplar ejusdem emptionis.
[Col. 1213A]

(Jul. 776.) »Domino venerabili viro in Christo Hardrado, abbati de monasterio Sithiu, atque emptori. Ego Waldbertus, venditor, per hanc epistolam venditionis constat me non imaginario jure, sed propriae voluntatis arbitrio, vobis vel monasterio vestro Sithiu vendidisse, et ita vendidi et de praesenti tradidi, hoc est, omnem rem possessionis meae, duas partes in loco nuncupante in Loningaheimo, in pago Bononiense, id est, tam terris, mansis, castitiis mancipium 1, nomine Blidinarus, cum omni etnika et peculiari suo; pratis, sylvis, pascuis, communiis; perviis et vadriscapis; omnia et ex omnibus, rem inexquisitam, totum ad integrum, hoc vobis vel monasterio vestro Sithiu, a die praesenti, vendo, trado [Col. 1213B] atque transfirmo perpetualiter ad possidendum. Unde accepi a vobis de rebus monasterii vestri, pro jam dicta re, pretio taxato vel dato, in quo mihi bene complacuit, hoc est, inter aurum et argentum, solidos CC tantum; ita ut, ab hac die, ipsam rem superius nominatam, vos, vel successores vestri, habeatis, teneatis, atque possideatis, vel quidquid exinde facere volueritis, liberam in omnibus habeatis potestatem ad faciendum. Si quis vero, quod futurum esse non credo, si egomet ipse aut ullus de haeredibus aut prohaeredibus meis, vel quaelibet ulla opposita persona; quae contra hanc venditionem venire voluerit, aut eam infringere conaverit; et si a me vel ab haeredibus meis defensa non fuerit, tum inferamus vobis, cogente fisco, tantum et alia tantum [Col. 1213C] quantum a vobis accepimus, vel quantum ipsa portio tunc temporis emeliorata valuerit; et insuper duplam pecuniam coactus exsolvat, et quod repetit evindicare non valeat; sed haec venditio omni tempore firma permaneat cum stipulatione subnixa.

»Actum Sithiu monasterio publice.

Datum in mense Julio, anno VIII regni domni nostri Caroli gloriosissimi regis.

Signum Walberti, qui hanc venditionem fieri rogavit.

Signum Trudmari. Sign. Bugini. Sign. Randgeri. Sign. Udmari. Sign. Ermnulfi. Sign. Winidgeri.

Ego Henricus diaconus scripsi et subscripsi.«



XLII. Quod et Fresingehem emerit.

Emit et aliam terram solidis C, nomine Fresingehem, [Col. 1213D] a quadam muliere, nomine Sigeberta, secundum hanc cartam.



XLIII. Exemplar.

(10 Jun. 788.) »Domno venerabili in Christo patri Hardrado, abbati de monasterio Sithiu, atque emptori. Ego Sigeberta, venditrix, per hanc epistolam venditionis constat me, non imaginario jure, sed propria voluntate arbitrii, vobis vel praedicto monasterio Sithiu vendidisse, et ita vendidi, tradidisse, et ita tradidi, hoc est, omnem rem portionis meae in loco nuncupante Fresingahem, situm in pago Haruanense super fluvium Agniona, praeter jornale [Col. 1214A] unum, quod exinde ad aliam rem reservavi ad integrum: id est tam terris, mansis, castitiis, aedificiis, campis, sylvis, pratis, pascuis, communiis, perviis et wadriscapis. Omnia et ex omnibus, rem inexquisitam totum ad integrum, hoc vobis vel praedicto monasterio a die praesenti vendo, trado atque transfirmo perpetualiter ad possidendum. Unde accepi a vobis de re monasterii vestri, pro jam dicta re, in pretio taxato vel dato, in quo mihi bene complacuit, hoc est, inter aurum et argentum solidos C tantum; ita ut ab hac die hoc habeatis, teneatis atque possideatis, vel quidquid exinde facere volueritis, habeatis potestatem ad faciendum. Si quis vero, quod futurum esse non credo; si ego ipsa aut ullus de haeredibus ac pro haeredibus meis, vel quaelibet alia persona quae [Col. 1214B] contra hanc venditionem venire voluerit, aut eam infringere praesumpserit, inferamus vobis vel successoribus vestris, cogente fisco, tanta et alia tanta quantum a vobis accepimus, vel quantum ipsa portio tunc temporis emeliorata valuerit; et insuper duplam pecuniam coactus exsolvat, et quod repetit evindicare non valeat; sed haec venditio firma permaneat cum stipulatione subnixa.

»Actum Sithiu monasterio publice.

Data in mense Junio, die X, anno XX regni domni nostri Caroli gloriosi regis.

Signum Sigebertanae, quae hanc venditionem fieri rogavit.

Signum Hildeberti. Sign. Snelgeri. Sign. Hildulfi. Sig. Regenhari. Sign. Hildmari. Sign. Madallei. [Col. 1214C] Sign. Baini. Sign. Guntberti. Ego Gerbaldus, diaconus, scripsi et subscripsi.«



XLIV. De Odlando abbate et privilegio Caroli regis.

Haec ad monasterium Sithiu praedicti Hardradi abbatis labore adducta, decedens a saeculo, Odlandum, bonitate et sapientia coaequalem, sibi in regimine monasterii reliquit successorem [(67) 1Kb] , anno Domini 798, cujus laudis memoria apud nos manebit in saecula. Hic, inter reliqua quae gessit, regem suprascriptum Carolum adiens, deprecatus est regiam sublimitatem, ut concederet abbatibus Sithiensis coenobii ejusque hominibus, in totius abbatiae sylvis venationem exercere. Quod excellentissimus rex concedens, regali etiam privilegio confirmavit; praecipiens ut nullus eis quoquam tempore ob hoc infensus [Col. 1214D] esse praesumeret, sed ad usus ipsius monasterii Sithiu, ad codices contegendos, vel manicas et zonas faciendas, licentiam haberent in propriis sylvis venationem exercere. Quod privilegium regia auctoritate firmatum, id ipsum ita testatur, hactenus apud nos, cum sigillo regali, servatum.



XLV. Exemplar privilegii Caroli regis de venatione sylvarum [(68) 1Kb] .

(Vide Patrologiae tom. XCVII, inter Opera Caroli Magni.)



XLVI. Traditio Deodati de rebus infra nominandis.

(800.) In anno autem Dominicae nativitatis 794, qui [Col. 1215A] erat annus praefati regis Caroli XXXII, et regiminis jam dicti abbatis III, quidam clericus, Deodatus nomine, res possessionis suae, accepto pretio, eidem abbati, ad opus monasterii sui Sithiu, vendidit in locis his nominibus nuncupatis, in Sanctum, in Ascio, super fluvio Widolaci, et in Fresinnio, super fluvio Capriuno, et in Hildwaldcurt, et in Lonasto, super fluvio Abbunfontana, in pago Tarvanense. Haec omnia ad usus fratrum vendidit, atque per venditionis cartam transfirmavit; quae praefatus abbas Otlandus ad vestimentorum fratrum mox usus delegavit; in ea videlicet ratione, ut haec ipse Deodatus, dum adviveret, per precariam haberet, ac post suum obitum emeliorata omnia ad jam dictum reverterentur monasterium.



XLVII. Exemplar hujus traditionis.
[Col. 1215B]

(3 Aug. 800.) »Venerabili in Christo patri Odlando, abbati de monasterio Sithiu, vel omni congregationi fratrum vestrorum ibidem consistentium, ego Deodatus clericus, peccator, dum et omnibus non est incognitum, qualiter res possessionis meae, in locis nuncupantibus in Sanctum, et in Ascio, super fluvio Widolaci, et in Fresinnio, super fluvio Capriuno, et Hildwaldcurt, et in Lonasto, super fluvio Abbunfuntana, in pago Tarvanense: id est, in praedictis locis, tam terris, mansis, castitiis, aedificiis et ecclesiam sancti Martini, quae est constructa in honore ipsius praedicti domini et sancti Martini, in jam dicto loco, sanctis seu ecclesiis reliquis, seu [Col. 1215C] quidquid ad jam dictum locum Sanctis aspectum vel subjectum esse videtur, vel reliquis praedictis locis; mancipia cum omni etbuike et peculiari eorum campis, sylvis, pratis, pascuis, perviis et wadriscapis, aquis aquarumve decursibus, farinariis, adjacentiis, appenditiis, cultis et incultis, omnia et ex omnibus quidquid dici vel nominari potest, quantumcunque in praedictis locis mea fuit possessio vel dominatio, tam de alode parentum meorum quam et de comparato seu de concambio, vel de quolibet attracto, ad me legibus noscitur pervenisse; fabricaturas ecclesiarum, auro argentoque, drappalia diversae faciei vel speciei, libros diversos, vel quidquid in suprascriptis omnibus locis aspicere videtur; omnia et ex omnibus, rem inexquisitam, ad integrum, [Col. 1215D] vobis per venditionis titulum, accepto pretio, ecclesiae vestrae, a die praesenti transfirmo; in ea vero ratione, ut res cunctae superius comprehensae ad opus monachorum in praedicto monasterio Sithiu degentium vestimenta comparentur, id est, drappos ad kamisias ultro marinas, quae vulgo berniscrist vocitantur, sicut in voluntate continetur vestra. Sed postea vos, una cum consensu fratrum vestrorum, juxta quod mea fuit petitio, ut suprascriptas res mihi usualiter, appresto beneficio vestro, parare promisistis, ad excolendum vel emeliorandum, et, sicut convenit nobis, annis singulis, ad festivitatem sancti Martini, censum, hoc est, solidos II de argento, vobis vel successoribus vestris [Col. 1216A] dare vel transsolvere debeamus; et aliubi ipsam rem nec dare, nec vendere, nec commutare, nec naufragare pontificium non habeam, nec possessio mea nullam ex hoc calumniam generare non possit; nisi tantum, ut dictum est, quandiu advixero, pro vestro beneficio possideam, et post meum obitum atque de hac luce discessum, omnes suprascriptas res, absque ullius contrarietate, vos, vel successores vestri, a die praesenti ad integrum, recipere faciatis perpetualiter ad possidendum. Et haec praecaria omni tempore firma permaneat cum stipulatione subnixa.

»Actum Sanclis publice.

Datum in mense Augusto, die III, anno XXXII regni nostri domni Caroli gloriosissimi regis.

[Col. 1216B] Signum Deodati, qui hanc praecariam fieri rogavit.

Signum David, filii ejus consentientis.

Signum Guntardi. Sign. Herradi. Sign. Wigmari. Sign. Eremberti. Sign. item Eremberti. Sign. Egelulfi. Sign. Rigfridi.

Ego in Dei nomine, Guntbertus, indignus diaconus, scripsi et subscripsi.«



XLVIII. De labore ejusdem Odlandi abbatis circa villam Arecas.

Hujus autem abbatis Odlandi labor et industria maxime enitet in villa quae dicitur Arecas, quae erat una de principalibus abbatiae membris, quam et sibi sedem statuit, omnique nobilitate nobilitavit. Basilicamque [Col. 1216C] inibi in honore sancti Martini construxit, cujus templi nunc solum fundamenta tantummodo se praebent oculis intuentium; constituitque, uti hi testantur quorum progenitores et avorum avi in suprascripta villa fuerant mansionarii, ut inibi hebdomadibus singulis, quinque ex sancti Bertini monasterio, totidemque ex sancti Audomari, ad serviendum Domino deputarentur monachi. Ibi etiam, quod mirabile nostris hactenus monstratur temporibus, molendinum fecit volvere aquis contra montem currentibus, constituitque ut nullus hominum molendinum extra locum jam dictum construere praesumeret. Quod ad utilitatem monasterii Sithiu ad tempus fuit conservatum. Hujus autem abbatis tale fertur fuisse ingenium, ut posset audire auribus [Col. 1216D] quo aqua deflueret per inscios occultosque terrae meatus. Sunt et alia quamplurima ipsius laudum praeconia, quae in saecularium versantur ora; quae ideo hic omittimus, ne negligentibus videantur superflua. [Postquam Odlandus abbas annis ferme novem suae vixisset administrationis, exuit fragilem carnis sarcinam, redditurus Creatori talentorum rationem. Cui in respectu coenobiali successit Nantharius, hujus nominis secundus.]



XLIX De Nanthario juniore, et de unctione Caroli imperatoris, et emptione ejusdem abbatis de Flitrinio.

Odlandi quoque in regimine successor exstitit Nantharius junior, anno Verbi incarnati 805 regisque [Col. 1217A] praefati Caroli XXXIX [(69) 1Kb] , praedictus quoque gloriosus rex Carolus, anno regni sui XXXIII. Romam adiens, a cuncto populo in imperatorem electus, die natalis Domini, in ecclesia beati Petri, a Leone papa est consecratus. Nantharius autem abbas, anno praefati regis Caroli XXXIX, imperiique ejus V, emit a quodam viro, nomine Erlhario, res proprietatis suae, in loco nuncupante Flitrinio, id est, mansum I, et, inter terram arabilem et pratum seu et sylvam, bunaria X; quae etiam per praecariam ab ipso abbate sibi dari poposcit; quod ita et fecit.



L. Emptio Nautharii, abbatis, de Flitrinio.

(Oct. 806.) »Domno venerabili in Christo patri Nauthario, abbati de monasterio Sithiu, sive de cella quae dicitur Hebrona, ubi Ebroinus praepositus esse [Col. 1217B] videtur. Ego Herlharius, venditor, per hanc epistolam venditionis constat me, non imaginario jure, sed plenissima voluntate, vobis vel monasterio vestro vendidisse, et ita vendidi, tradidisse et de praesenti tradidi, hoc est, mansum I in loco nuncupante Fletrinio, in pago Isseretio, et, inter terram arabilem et pratum seu et sylvam habentem plus minus bunaria X. Per hanc epistolam donationis, sicut tradimus, diximus, dono, trado atque transfirmo perpetualiter ad possidendum; in ea ratione ut hoc habeatis, teneatis atque possideatis, vel quidquid exinde facere volueritis liberam atque firmissimam Christo propitio in omnibus habeatis potestatem ad faciendum. Unde benivolentia vestra habuit pietas apprestitum beneficium, tam mihi quam infantibus meis, his nominibus, [Col. 1217C] Erkenrado, Baldrado, Errictrudae, Waldedrudae: qui pari suo longius supervixerit, usualiter nobis praestare promisistis, ad excolendum vel emeliorandum; et sicut convenit nobis, annis singulis censum, id est, modia X de sale, vobis vel successoribus vestris, pro ipso usu, dare vel adimplere debeamus; et aliubi ipsam rem vestram nec dare, nec vendere, nec commutare, nec alienare, nec pro nullo aliquo ingenio deponere pontificium non habeamus; nec possessio nostra nullum praejudicium, nec contra partem monasterii vestri ex hoc generare non debeamus: nisi tantum, ut dictum est, quandiu in hoc saeculo, propitio Christo, advixero, pro vestro beneficio possidere debeamus; et post nostrorum omnium obitum atque de hac luce discessum, ipsae [Col. 1217D] res superpositae, absque ullius contrarietate vel interpellatione judicis ad integrum recipere faciatis perpetualiter ad possidendum. Si quis vero, quod futurum esse non credo, si ego ipse aut ullus de haeredibus ac prohaeredibus meis, vel quaelibet ulla opposita vel extranea persona fuerit, quae contra hanc venditionem venire aut eam infringere voluerit, discutiente fisco, auro uncias III, argento libras V coactus exsolvat, et quod repetit evindicare non valeat; sed haec donatio omni tempore firma permaneat cum stipulatione subnixa.

»Actum Beborna, in mense Octobrio, anno XXXIX, [Col. 1218A] regnante domno nostro Carolo gloriosissimo rege, et anno VI imperii ipsius.

»Signum Erlharii, qui hanc venditionem fieri rogavit.

Signum Erkenradi, filii sui consentientis.

Signum Folquini. Signum item Erkenradi. Signum Gerardi. Signum Elpharii. Signum Herradi. Signum Hardmanni. Signum Rantvuini. Signum Guntfridi. Signum Helingeri. Signum Heodradi. Signum Engelgeri. Signum Sicbaldi. Signum Grimardi. Signum Godoberti.

Ego Guntbertus, scripsi et subscripsi.«



LI. Traditio Lebdrudis de Gisna.

Anno quoque insecuto [(70) 1Kb] , in mense Octobrio, quaedam vidua, Lebdrudis nomine, tradidit praefato [Col. 1218B] abbati, ad monasterium suum Sithiu, omnem rem suae proprietatis in loco nuncupante Gisna sive Totingelum, in pago Bononensi; expetiitque, pro beneficio, a jam dicto abbate, rem monasterii sui in ipso pago, id est bunaria II, in loco nuncupante Etloum, in haec verba.



LII. Exemplar.

(Oct. 807.) »Domno magnifico in Christo patri Nanthario, abbati de monasterio Sithiu, quod est constructum in pago Tarwanense super fluvium Agniona, in honore beatorum apostolorum Petri et Pauli atque Andreae seu sancti Martini et sancti Bertini, vel plurimorum sanctorum martyrum et confessorum, congregationi etiam ipsius sancti loci. Ego Lebtrudis vidua, cogitans ob amorem coelestem [Col. 1218C] vel pro abluendis facinoribus meis, mihi complacuit ut aliqua munuscula meae parvitatis Domino conferre deberem, quod ita et feci. Ergo dono omnem rem meae proprietatis in loco nuncupante Gisna sive Totingetun, in pago Bononensi, super fluvium Vuasconinga Wala, hoc est, mansa cum casa vel castitiis, aedificiis, pratis, pascuis, terris, perviis et wadriscapis, vel quidquid ibidem aspectum vel subjectum esse videtur: et mea legitima fuit possessio vel dominatio, cum re inexquisita ad integrum.

»Haec autem omnia superius comprehensa ad praefatum monasterium per hanc paginam traditionis dono, trado atque transfirmo perpetualiter ad possidendum. Pro qua vero donatione et vestra pietate, expetivi a vobis terram aliquam monasterii vestri, [Col. 1218D] in loco nuncupante Ecloum, in ipso Bononensi, hoc sunt, bunaria II; in ea vero ratione, ut ipsas terras ego et tres infantes mei, his nominibus, Hildeberta, Nidlebus et Erpsuvid, dum advivimus, pro vestro beneficio, ad usum fructuum possidere debeamus. Unde quoque, pro eodem usu, annis singulis, ad festivitatem beati Audomari, Kal. Novembr. pensas duas de formaticis transsolvere debeamus; et non habeam pontificium ipsas res alienare, nisi tantum pro beneficio vestro ad usum fructuum excolere debeamus; et post nostrum omnium obitum ambas praedictas res rectores monasterii vestri praesentaliter [Col. 1219A] perpetua portione potiantur. Si quis vero, quod fieri minime credo; si egomet ipsa aut ullus de haeredibus meis, seu quaelibet ulla opposita persona, quae contra hanc donationem venire voluerit, aut infringere praesumpserit, iram Dei atque praedictorum sanctorum incurrat, et ab universali fide excommunicatus appareat; et insuper, distringente fisco, auri untias VI, argenti pondera multa componat, et quod repetit evindicare non valeat: sed praesens epistola omni tempore firma permaneat cum stipulatione subnixa.

Actum Gisna villa publice, quando fecit mensis Octobr. dies XI, anno XL regni, et octavo imperii domni nostri Caroli piissimi imperatoris Augusti.

Signum Lebdrudis, viduae quae hanc donationem [Col. 1219B] fieri rogavit.

Signum Madalgeri. Signum Odilonis. Signum Engelberti. Signum Bertlandi. Signum Vuendelgeri, centenurii.

Ego Guntbertus, sacerdos, scripsi et subscripsi.«



LIII. Traditio Folberti de Campanias.

(811.) Vir etiam quidam, Folbertus nomine, anno praefati regis Caroli XLIII, imperii vero ejus X, tradidit eidem abbati Nauthario, pro anima genitricis suae defunctae, possessionem suam in Campanias in pago Tarvanensi, in hunc modum.



LIV. Exemplar.

(Apr. 811.) »Domno venerabili in Christo patri Nauthario, abbati de monasterio Sithiu, ubi duo agi, Audomarus scilicet et beatus Bertinus, pausant in [Col. 1219C] corpore. Ego Folbertus, per hanc paginam traditionis constat me vobis vel ad praefatum monasterium vestrum Sithiu, pro remedio animae genitricis meae, Ebertanae defunctae, hoc est, aliquam partem haereditatis meae, id sunt, plus minus habentem bunaria V, et unum pratum cui vocabulum est Brattingadala et quidquid ad illum pratum pertinere visum est in loco nuncupante in Campanias, in pago Tarnuanense, cum pervio legitimo et wadriscapo: haec omnia, juxta ut superius comprehensum est, vobis vel successoribus vestris dono, trado atque transfirmo perpetualiter ad possidendum. Propterea vestram flagitavi pietatem, ut ipsam rem licuisset mihi usitare vel emeliorare. Et postea vos, una cum consensu fratrum vestrorum, juxta quod mea fuit petitio, ipsam [Col. 1219D] rem, quandiu advixero, procurare promisistis, ad excolendum vel emeliorandum, et sicut convenit nobis, annis singulis, ad festivitatem sancti Bertini, quae est Nonas Septembr. censum, id est, denarios IV, pro ipso usu, vobis dare vel transsolvere debeam. Si quis vero, quod futurum esse non credo; si egomet ipse aut ullus de haeredibus meis, qui contra hanc donationem venire voluerit, vel eam infringere tentaverit, inferat vobis, una cum distringente fisco, auri uncias IV, argenti pondera V coactus exsolvat, et quod repetit evindicare non valeat; sed haec traditio [Col. 1220A] omni tempore firma permaneat cum stipulatione subnixa.

»Actum in Bagingatun, in mense Aprili, anno XLIV regnante Carolo glorioso rege, et anno X imperii ejus [(71) 1Kb] .

Signum Folberti, qui hanc donationem fieri rogavit.

Signum Folcharii. Signum Abboni. Signum Ingoberti. Signum Vuendelgarii, centenarii.

Ego Guntbertus, sacerdos, scripsi et subscripsi.«



LV. De traditione villae Calmont.

[Carolus jam supra memoratus, desiderans per orbem famam augeri suam, ut liquido patet per multorum voluminum de eo mentionem agentium lectionem, inter caetera, huic coenobio villam Calmont [Col. 1220B] Deo sanctoque Bertino tradidit, cujus traditionis charta penes episcopum Noviomensem habetur.]



LVI. De morte Caroli, et successione Ludovici.

Post insignia igitur saepedicti regis Caroli gloriosorum actuum praeconia, postque devictas multarum gentium nationes, quae hactenus in viventium versantur ora permanebuntque in saecula, primi parentis exsolvens poenam, suam Creatori reddens animam, corpusque tam gloriosum, terra mox futurum, naturae solvens debitum, terrae dimisit tegendum, anno Dominicae incarnationis 814, regnique ipsius XLVIII, imperiique ejusdem XV [(72) 1Kb] , de quo in libro quodam, qui praetitulatur Visiones Vuettini, legisse me memini quod isdem Vuettinus, dum in [Col. 1220C] extasi ab angelo duceretur, inter reliqua quae sibi ostendebantur, vidit eumdem regem Carolum stantem toto corpore sanum atque pulcherrimum; solum animal quoddam oppositum vidit lacerare virilia stantis; dictumque est illi ab angelo, quod haec ideo pateretur, quia nimis impatiens libidinis fuerat in saeculo; sed, pro aliorum ejus opera virtutum, cito ab hoc esset eripiendus periculo. Successit itaque illi in regno filius ejus Ludovicus, consimilis ei per omnia in gloriosis actibus; in cujus tempore exoritur quoddam lumen Ecclesiae, Folguinus nomine, quod, ne sub modio celaretur absconsum, ab ipso rege super Ecclesiae imponitur candelabrum, Tarvanensique civitati delegatur ad pontificatum, anno incarnationis Dominicae 817, et praefati regis IV. De [Col. 1220D] cujus vita et virtutibus multum quod loqueremur erat, optaremque ea quae in hoc mundo gessit summotenus perstringere; sed fatuitatem meam ipse perpendens, horreo saltem tangere quod viri peritissimi possent etiam formidare: superant enim philosophicam mundanae sapientiae disputationem, etiamsi aliquis cavallino, secundum poeticas fictiones, ad plenum se jactet epotasse fontem. Haec solummodo in ejus memoriam fatua garrulitate deprompsi; reliqua ipsius opera acutioris ingenii viro relinquo investiganda, ipse egomet, si juverit, etiam [Col. 1221A] deinceps pro posse meum, illa quae recolo paratus ad enarranda.



LVII. De Fridegiso abbate.

Nantharius interea abbas, junior [anno sui regiminis octavo decimo] migrans a saeculo, regularis vitae primum destructorem sibi reliquit successorem, Fridegisum videlicet, nec ipso nomine dignum, abbatem. Nam cum hactenus sacra monachorum regula, miseratione Dei, in hoc coenobio foret conservata, crescente rerum opulentia, monachis ordinationem monasterii sui, abstracta abbatia, regali beneficio in externas personas est beneficiata. Unde contigit, ut supradictus Fridegisus, genere Anglus, et abbas sancti Martini Turonis, anno Verbi incarnati 820, et praefati regis Ludovici VII, abbatiam [Col. 1221B] Silhiensis coenobii regia donatione susciperet gubernandam. Qui in initio tyrannidis suae, cum cerneret abbatiam universam tot monachorum usibus delegatam, ut puta centum et triginta monachorum inter utraque monasteria sancti Bertini scilicet sanctique Audomari degentium, nihilque suarum voluptatum usibus sequestratum, avaritiae jaculo secatus, monachorum impudenter tentat vitam destruere, ut res eorum usibus a fidelibus traditas suae lasciviae potuisset facilius mancipare. Quod diabolica suggestione mente concoeptum, nefanda est ab illo perpetratione peractum. Nam in capitaneo apostolorum sui sancti Bertini loco, ubi LXXXIII monachi deserviebant Domino, LX pro humana potius laude quam pro Dei amore, retinuit; [Col. 1221C] reliquos districtioris vitae viros, quos suae perversitati putavit non consentire, de monasterio expellens abire permisit. In sancti Audomari quoque monasterio, ubi regulariter viventes aderant XL monachi, XXX canonicos ibidem ad serviendum deputavit in monasterio Christi. Ac post haec, totius abbatiae circuiens villas, et quia duplex exstabat monachorum numerus, duplam eis portionem villarum est largitus. Canonicis autem, quia pauciores erant numero, simpla contra monachis est data portio. Ipse ea quae sibi maxime placuerant, ad suae perversitatis usum reservavit; et quia canonicus erat cum canonicis in sancti Audomari monasterio saeculariter vivebat. Quid plus hujus abbatis referam versutiam, cum veraci possem famine dicere hunc primum loci [Col. 1221D] hujus casum extitisse? Hic etiam, secundum veridicam Veritatis vocem, cum alii laborassent, in labores eorum introiit; nec solum introiit, sed etiam quae laboraverant temeraria praesumptione destruxit. Hic etiam fraternae charitatis utriusque monasterii destructor extitit; dum et monachi sibi justum et ab antiquis Patribus traditum reverentiae honorem vindicant, canonicorumque subjectionem sibi veraciter defendunt, et canonici ab ipso abbate canonico, fallaci assertione, principatum ad se monasteriorum pertinere dicunt. Pro his omnibus et reliquis tyrannidis suae actibus hactenus blasphematur ab omnibus, [Col. 1222A] nec dubium quod blasphemabitur et a succedentibus.



LVIII. De privilegio Ludovici regis de venatione sylvarum monasterii Sithiu.

(820.) Hic etiam praedictus abbas, anno primo regiminis sui, jam dictum regem Ludovicum adiens, petiit ab eo licentiam in saepe dicti monasterii sui Sithiu sylvas venationem exercere, sub occasione librorum legendorum vel manicharum ad usus fratrum faciendarum, sed quod credibilius est, ad suae vanitatis ludibrium exercendum. Quod rex sine mora concessit; regali auctoritate privilegium ob hoc fieri jussit, quod et ipse sigilli sui impressione signavit in haec verba.



LIX. Exemplar ejusdem privilegii.

[Col. 1222B] (Vide inter Ludovici Pii privilegia, Patrologiae tomo CIV.)



LX. Privilegium ejusdem regis de monasterio Sithiu, tempore Fridegisi abbatis.

Praedictus autem abbas Fridegisus secundo rege jam dicto petiit, ut etiam sua auctoritate, per regale privilegium, monasterium suum Sithiu ab omni judiciaria potestate defensaret, et, sicut constat antecessores suos reges eidem loco concessisse, ita et ipse gloriosus rex sua auctoritate dignaretur confirmare. Quod rex, anno incarnationis Domini 830, hoc modo regia auctoritate firmavit.



LXI. Exemplar ejusdem privilegii [(73) 1Kb] .

(Vide ubi supra.)



LXII. De Guntberto monacho.

[Col. 1222C] Sub hujus abbatis tempore, exoritur quidam tirunculus mox futurus monachus hujus ecclesiae; cujus laus et sapientia ita hactenus in omnium nostrorum versatur ore ac si praesentaliter in vivo teneretur corpore et merito; nam monasterii hujus libraria, quae pene omnia vetustate erant demolita, quoniam peritus erat scriba, propria renovavit industria. Insuper et alia adauxit librorum volumina, ex quibus duo sunt antiphonarii, quos ipse propria manu conscripsit; et alterum sancto Audomaro, alterum vero sancto Winnoco concessit. Scripsit et tertium, quem lucidiori opere elucidavit; cujus initium et in carmine majorum solemnitatum, aureis litteris mirifice decoravit; quem, quia elegantiorem vidit, sancto Bertino contradidit. Descripsit [Col. 1222D] et compotum, quem et nobis concessit habendum; insuper et alia, quae si hic scribantur, videbuntur esse superflua. Hic autem, in primaeva juventute, a patre Romam ductus, ibique sancto Petro oblatus et ab Eugenio papa est clericatus. Quem pater exinde domum reducens, in hoc monasterio Sithiu sancto Petro sanctoque Bertino monachum obtulit, locumque istum haereditate sua nobiliter haereditavit. Concessit namque ad jam dictum monasterium Sithiu, monasterium quoddam quod ipse in proprietate sua construxerat, nomine Steneland ad quod omnem ejus haereditatem Salvatori Domino, in [Col. 1223A] cujus nomine eumdem construxit monasterium, perpetua firmitate delegavit. Haec sunt autem nomina villarum quas praedictus Goibertus, Guntberti praefati pater, pro eleemosyna sua ad basilicam Domini Salvatoris in Steneland contradidit: In Ricolvingeem, Hisdenne cum mancipiis; in Okkaningahem; in Hostede; in Lampanesse; in Simpaco; in Bortheem; in Reka; in Strate; in Hemmanwil; in Kiltiaco; in Hedenesberg; in monasterio mansum hortumque; in Ariaco similiter; in Tarwana mansum; in Quintvico similiter. Itemque ab aliis ad eamdem basilicam sunt concessae: In Kessiaco et Squerda; in Wesarinio; in [Col. 1224A] Vostringe; in Tingriaco; in Wilere; Mestrugasele; in Loclesse; in Lonastingahem; in Gruonomberg; in Dagmaringahem. Haec omnia praefatus Goibertus et filius ejus Guntbertus, partim ex eorum haereditate, partim aliorum donatione, ex ipsius tamen Guntberti acquisitione, ad basilicam Domini Salvatoris in Stenedland, firmissima tradiderunt donatione, et ipsam basilicam atque portam [(74) 1Kb] , monasterii Sithiu, ad eorum eleemosynam faciendam in pauperibus et peregrinis, promptissima concesserunt voluntate. Quae omnia in locis suis cum de eleemosyna loqui coepimus, cum cartis suis, Deo favente, describimus.


[Col. 1223] Explicit liber primus.



LIBER SECUNDUS.



I. De Hugone abbate.
[Col. 1223B]

Abbate autem Fridegiso migrante a saeculo [sui regiminis anno quarto decimo], Hugo venerabilis, Filius Caroli regis magni et frater Ludovici Caesaris, in abbatia successit, anno incarnationis Domini 834, et praefati regis Ludovici XXI. Qui, anno regiminis sui II, praedictum regem adiens, rogavit haec ab illo regia auctoritate firmari, quae antecessores sui Francorum reges regalibus privilegiis praefato Sithiu monasterio visi fuerant confirmasse. Quod rex excellentissimus tam prompte adimplevit, quantum et rogantem prae antecessoribus, utpote fratrem corde tenus fraternali charitate dilexit.



II. Privilegium Ludovici regis tempore Hugonis abbatis [(75) 1Kb] .

[Col. 1223C] (Vide inter privilegia Ludovici Pii, Patrologiae tom. CIV.)

III. Eodem tempore praedictus Hugo abbas condolens infelicissimae et miserrimae divisioni et discissioni venerabilis Sithiensis coenobii ab infando Fridegiso factae, a domno Folquino tunc Morinorum venerabili antistite unitatem coenobiorum pristino more reformari inspiravit. Quod et privilegio firmari fecit. Hujus autem privilegii hoc est exemplar.




IV. Exemplar [(76) 1Kb] .

Ego Folquinus Dei gratia Morinorum episcopus, omnibus fidelibus tam futuris quam praesentibus. Quidquid ob amorem Dei exigentes rei veritatem memoriae futurorum noscendum reliquerimus, valde [Col. 1223D] id animabus nostris profuturum speramus, dum et vera innotescimus, et falsata damnamus. Melius est enim ipsam veritatem ad laudem Dei manifestare, quam pro lucro aut negotio terreno eam celare, ne scilicet homo peccator offensam Dei et sanctorum ejus in hoc videatur incurrere. Igitur ego Folquinus [Col. 1224B] episcopus, suggestione Hugonis abbatis Sithiensis coenobii, quod est constructum in insula Sithiu in honore B. Petri principis apostolorum, ubi B. Bertinus corpore quiescit, perpendens injustitiam lacrymabilem quam Fridegisus praedecessor supra memorati abbatis eidem sancto loco intulerat, tota intentione excogitare coepi, qualiter eumdem locum ad pristinum honorem valerem reducere. Omnibus certe notum est fidelibus quoniam sancti confessores Christi Audomarus atque Bertinus, dum adhuc in corpore essent, coemeterium in villa Sithiu in superiori loco ad tumulanda sua et monachorum corpora communi opere fecerunt: in cujus medio basilicam in honore S. Mariae construxerant, quam etiam B. Audomarus S. Bertino suisque successoribus donans [Col. 1224C] per privilegium quoddam episcopale confirmaverat, et suum inter eos corpusculum sepeliri in eodem privilegio rogaverat. Quam praedictus abbas Fridegisus non solum S. Bertino tulit, sed etiam (quod dictu horribile est) monachos ejus Deo honeste ibidem servientes cum magno dedecore expulit, canonicosque ibi constituit, dum scilicet a temporibus sanctorum Audomari atque Bertini religio monachica ibidem famulans religiosissime floreret. Quorum lacrymosae injustitiae reclamationique incessabili compatiens et petitioni Hugonis venerabilis abbatis acquiescens, aedilitatem seu custodiam ipsius basilicae S. Petro sanctoque Bertino reddendam, et monachum ad custodiam ibi ponendum censui et statui, ut et quatuor temporibus in anno missarum solemnia [Col. 1224D] celebrarent stabilivi, hoc est in feria tertia dierum Rogationum, in festivitate quoque B. Joannis Baptistae, et in depositione S. Audomari, in festivitate omnium sanctorum: et quidquid ad ipsum altare veniret, monachi sancti Bertini absque ulla contradictione juxta morem pristinum secundum decretum [Col. 1225A] beati Audomari, quod in privilegio de traditione ipsius loci coenobitis scripsit et interdixit, haberent, tenerent, et in perpetuo perenni jure possiderent. Nec episcopus aut archidiaconus ejus, seu aliquis clericorum, vel judex forensium rerum, aliquid sibi exinde vindicent. Denique jam quidam emerserant audacia temeritatis decepti, dicentes primatum locorum ad se pertinere debere. Quorum praesumptuosae superbiae resistens, per descriptionem capitularem coram quibusdam primatibus regalis palatii et hujus patriae eos huic loco subegi, et conatum eorum annihilavi. Hoc etiam scriptum posteris relinquendum fore ratum duxi, ut per hoc quandoque resistatur inimicorum malae voluntati, et hoc infringere volentium iniquo conatui. Quod quicunque [Col. 1225B] futuris temporibus vel annihilare, vel infringere praesumpserit, quod absit, auctoritate Patris, et Filii, et Spiritus sancti anathema sit, nisi digna poenitentia resipuerit. Actum est anno incarnationis Dominicae octingentesimo trigesimo nono, indictione secunda; imperii autem Ludovici regis anno vigesimo sexto, praesulatus quoque nostri anno vicesimo tertio [(77) 1Kb] , in ecclesia sanctae Mariae, duodecimo Kalendas Julii, praesente universali synodo. Ego Folquinus ex consensu et praecepto domini Ludovici imperatoris haec voluntarie firmavi, et cum episcopali interminatione suscripsi. Ego Maximus archidiaconus subscripsi. Ego Hugo abbas subscripsi. Signum Adalardi monachi. Signum Amalberti monachi. Signum Mori [(78) 1Kb] monachi. Signum Henrici [Col. 1225C] [al. Unrici] comitis. Signum Odgini advocati. Signum Everwini militis. Signum Berarii militis. Ego Guntbertus [(79) 1Kb] levita et monachus jussu domni Folquini praesulis hanc chartam scripsi et subscripsi.



V. Exemplar.

Quidquid [(80) 1Kb] , etc.



VI. De morte Ludovici regis, et divisione regni inter filios ejus.

Gloriosus autem rex Ludovicus imperator Augustus, anno incarnationis Dominicae 840, cum regnasset annis XXVII, decessit a saeculo. Ante cujus obitum mirabile quiddam et inauditum accidit in pago Taruennicum. Nam ipso anno, post medium Januarium meridie, ignei umbones cum sonitu grandi [Col. 1225D] ab aethere lapsi sunt, mirumque spectaculum omni populo detulerunt. Defuncto autem praedicto imperatore Ludovico, filius ejus Lotharius, qui ante obitum patris ad imperatorem unctus erat, de Italia veniens, monarchiam tenere gestiebat. Sed fratres [Col. 1226A] Ludovicus et Carolus divisionem regni affectantes, post unum annum, maximo praelio inter se conflixerunt in pago Autisiodorense, in loco qui vocatur Fontanetum. In quo loco Franci, cum omnibus nationibus sibi subjectis, mutua se caede prosternentes, ad ultimum Ludovicus et Carolus, Lothario fugato, triumphum adepti sunt. Post cruentissimum vero praelium, pace inter eos facta, diviserunt inter se Francorum imperium. Et Lotharius quidem accepit regnum Romanorum et totam Italiam, et partem Franciae orientalem totamque Proventiam. Ludovicus vero, praeter Noricam, quam habebat, tenuit regna quae pater suus illi dederat, id est Alamanniam, Turingiam, Austrasiam, Saxoniam et Avarorum, id est Hunnorum regnum. Carolus vero medietatem [Col. 1226B] Franciae ab Occidente, et totam Neustriam, Britanniam et maximam partem Burgundiae, Gotiam, Wasconiam, Aquitaniam, submoto unde Pippino, filio Pippini, et in monasterio sancti Medardi attonso; ista autem periculosissima discordia sine requie quinquennii occupaverat tempus.



VII. De translatione sancti Audomari de villa Ligesburch.

Sub hac tempestate invenimus ita annotatum in decennovaenalibus annorum Dominicae nativitatis, quod est DCCCXLIII, indictione VI, sancti Audomari corpus de villa Liegesburch refertur ad locum Situm. Solemnitasque illius translationis in mense Junio devote a populo celebratur Taruennico; sed plerique ignorant e vulgaribus pro qua re statuta [Col. 1226C] sit in primitus. Aequum autem arbitror esse et Ecclesiae provenire, si causas illius solemnitatis in hoc codice, quamvis impolito, digeram sermone, maxime cum Tobiam angelus admoneat, dicens: Opera Domini narrare et confiteri honorificum est. Est enim in hoc facto, si referatur unde Domini laudetur magnificentia, et unde ipsius sancti amplificetur reverentia. Aggrediar ergo dicere, non quae ipse praesumo fingere, sed quae a senioribus mihi constat intimatum fore.

VIII. Igitur Hugo abbas jam memoratus, excepta causa quam refero, vir per cuncta laudabilis, postquam locum hunc sua constitutione laudabiliter stabilivit, qua et canonicos sancti Audomari monachis sancti Bertini, etiam per descriptionem capitularem, [Col. 1226D] juste subjugavit, monachumque ab inferius monasterium ad sancti Audomari custodiam deputavit, diabolica sagitta jaculatus, coepit excogitare qualiter sancti Audomari corpus, cujus ope et auxilio, una cum sodali suo Bertino, Taruennicus gubernatur [Col. 1227A] populus, Vermandis, ad sancti Quintini monasterium, quoniam hoc ipsum gubernabat, posset deferre quantocius. Metuens tamen animositatem plebis, congregata Vermandensium multitudine tentat vi abstrahere, si forsan impediretur a plebe. Accessit interim, et monacho quodam, Moro nomine, exstante custode, sacrum sancti praesulis ac patroni nostri corpus sumens, villam usque Liegesburch nomine cum sua deportavit multitudine. Dei autem providentia operante, triduo in praefata villa manserunt cum sacrato corpore. Acciderat interea, ut praeclarus Taruennae civitatis praesul Folquinus, episcopali more, parrochias episcopii sui circuiret, ut, sicubi contra sanctorum canonum statuta ageretur, curiosus pastor addisceret, et tali studio cellam [Col. 1227B] usque Worumhold dictam, pia curiositate perveniret. Interea ubi inibi ad mensam ventum est, in qua lautissima, uti tanto pontifici, praeparabantur obsequia, frater ipsius beati praesulis advolitat, nuntians grave et irrecuperabile patriae, si perficeretur, excidium: sanctum scilicet Audomarum ex monasterio suo abstractum, et, ni cito succurrat, ad sanctum Quintinum Vermandis usque deferendum. Haec audiens sanctus Domini sacerdos, nimium turbatus intrinsecus: »Vade, inquit, ad fratrem, et totius episcopii mei populum gira curiosius, et die tertio infra muros Taruennae urbis praesto esto cum omnibus, et ego praesens ero cum his quos mecum, Christo auxiliante, detulero de istis partibus. Tum demum, si ipse juverit sanctus, ad excutiendum [Col. 1227C] eum omnimodis sum paratus.« His autem secundum verbum beati pontificis rite peractis, adest die tertia in urbe Taruenna multitudo innumerabilis et pene ante invisa. Tunc sacerdos Domini, cum omni hac multitudine, insequitur praedictum abbatem cum suis, usque ad villam superius nominatam cum omni festinatione. At illi gestientes corpus sanctum sustollere fugamque inire, nulla hoc multitudine prorsus valebant a terra levare. Cumque id, addita adhuc majori multitudine, conarentur bis terque levare, nihilominus ita manet immotum, acsi quibusdam radicibus terratenus teneretur affixum. Tunc absque retardatione ullius commodi, accelerant fugam, relicto corpore sancti. Beatus autem Folquinus dans illis fugiendi locum, accipiens thesaurum [Col. 1227D] illud omni auro pretiosissimum, repetito calle cum tota plebium multitudine, reportat ad proprium unde tultus fuerat locum. At ubi ventum est Taruenna, ad fluvium quod dicitur Leia, omnis populi supra memorata multitudo, absque aliqua cunctatione, pedibus transvadans fluminis aquam, exacto amne, nec unius stillae humor in eorum apparuit tegmine. Progredientesque per aristifera agrorum sata, neque enim vitare ea poterant tam numerosa plebium agmina, cum veluti tribulis tonsae terra tenus curvarentur spicae, transacta multitudine, ita densabant sulcos, ut patenter agnosceres protectoris adventum etiam congaudere campos. Utrorumque autem monasteriorum clerici stantes, [Col. 1228A] anxii eventum exspectabant rei; sed postquam datum est oculis, quamvis procul, cernere multitudinem populi adventantis, protractis campanarum funibus, vocem laudantium omnes dederunt in excelsis. Antedictus autem custos ecclesiae, Morus, tunc ad mensam sederat epulaturus; et audito campanarum sonitu, interrogabat quae esset causa pro qua populi tanta exsultarent laetitia. Dictumque est illi a narrantibus, quod sanctus Audomarus a Folquino pontifice esset reductus, et ob hoc laetitia tanta cunctus exsultaret populus. Quod audiens nimium turbatus, iram Dei reducentibus confestim est imprecatus. Nec dum ab ejus ore illicita exciderant verba, cum repente facietenus in terram ruit, totoque corpore rigidus, distentis membrorum nervis, semivivus [Col. 1228B] emarcuit. Sic tantum stupidus ad sanctum Bertinum est deportatus, ibique quod verbotenus commisit, diutino languore poenituit. Nam visu et auditu recuperato, sensu ita finetenus est privatus, ut nunquam posset animadvertere qua in parte sancti Audomari monasterium videretur positum esse. Corpus autem beati Audomari praesul Folquinus terra recondidit, ne a subsequentibus parili modo posset auferri. Post haec abbas Hugo a Carolo rege [suo nepote] Aquitaniam missus, propter ejusdem regis fidelitatem, dolo Pippini interfectus est XVIII Kal. Junii, anno incarnationis Domini 844, [regiminis sui hujus loci anno decimo]. Erat autem isdem Pippinus quem supra in monasterio sancti Medardi attonsum memoravi, qui, exinde per fugam [Col. 1228C] elapsus, Aquitaniam est reversus, ibique multis diebus fugitando latuit; et post haec a Ramnulpho quodam per fidem est deceptus, comprehensus, regique Carolo est adductus, et Sylvanectum perpetuo est exsilio deputatus.



IX. De Adalardo abbate.

Post Hugonem autem abbatem [duodecimum] supra memoratum, abbas efficitur Adalardus in hoc coenobio Sithiu, sancto Petro et sancto Bertino a patre Hunroco oblatus; sed post canonicus [sub Fridogiso] est effectus. Suscepit autem abbatiam anno praefato XII Kal. Augusti. Hujus autem regiminis anno III, qui erat annus Verbi incarnati 816, sancti Bertini corpus a sancto Folquino [Col. 1228D] episcopo, ut fertur, transfertur et reconditur XVII Kal. Augusti. In cujus anni tempore, [et curriculo] extitit hiems gravissima valde; atque post quinquennium exoritur fames intolerabilis nimium, quo tempore Guntbertus supra memoratus, in diaconati adhuc ordine positus, ad praepositurae honorem est evectus. Sub anno autem Dominicae nativitatis 853, sancti Petri basilica asili est cooperta, annoque insequente sancti Bertini ecclesia plumbo est tecta. Guntbertus quoque eo anno, XI Kal. Januarii, ad presbyterium est consecratus.



X. Praestaria Adalardi abbatis Odgrimo advocato

Anno quoque Domini 854, et regiminis jam dicti Caroli XIV, et episcopatus beati Folquini XXXIX, et [Col. 1229A] regiminis jam dicti Adalardis abbatis XI [(81) 1Kb] , concessit isdem abbas per praestariam, cuidam homini Odwino terram quam habuerat isdem in beneficio in Cafitmere, id est bunaria XXX, cum portiuncula quam isdem Odwinus tradiderat ad monasterium Sithiu, in pago Bononensi, in loco nuncupante Mighem, bunaria III; in ea ratione, ut annis singulis, ad festivitatem sancti Bertini, Nonas Septembris, de cera valente solidos V persolvat, ut specialiter lumen ad altare, ante quod pater jam dicti abbatis Hunrocus tumulatus noscitur esse, nullo unquam desit tempore.



XI. Exemplar.

(5 Sept. 853.) »Quicunque rectores ecclesiarum [Col. 1229B] Dei juste et competenter devotioni fidelium annuerint, Dei se in hoc voluntati parere non dubitent. Idcirco dilecto in Domino filio Ecclesiae nostrae, Odwino, ego in Dei nomine Adalardus, abbas monasterii Sithiu, cum consensu fratrum nostrorum, praestator. Multorum notitia patet, quia nuper portiunculam tuam in pago Bononensi, in loco nuncupante Mighem, scilicet bunaria III, ad pretium valens libras IV, nobis vel ad praescriptum monasterium delegasti, expetens ut te, cum uxore ac liberis una cum beneficio tuo in Cafitmere, id sunt bunaria XXX ac mancipia XII, his nominibus: Ostarbaldum, Gernhardum, Heribaldum, Radburg, Sigberta, Thiobert, Strilleburg, Wifhen, Lolithan, Liotburgam, Winetbertan, Adalbertan, ad custodiam [Col. 1229C] sancti Petri et sancti Bertini, specialiterque ad altare, coram quo corpus genitoris nostri Hunroci requiescit, sub sensu luminario annuatim nostram ejusque eleemosynam reddendo, confirmaremus. Juxta itaque petitionem tuam, res utrasque concedimus, tam tibi quam uxori tuae et filiis tuis, sub hoc sensu possidendas, ut in festivitate sancti Bertini, Nonis Septembris, de cera valente solidos V et dimidium persolvatis, tam pro rebus praescriptis quam pro capitibus vestris, id est, II diebus mundbordalibus, nullumque aliud servitium vobis imponatur. Quod si quislibet fecerit, vel a praefato sancto loco abstrahere tentaverit, iram Dei omnipotentis et sancti Petri sanctique Bertini incurrat. Si conamen impium non omiserit. Et haec praestaria, [Col. 1229D] manu nostra fratrumque roborata, firma permaneat cum stipulatione subnixa.

»Actum Sithiu monasterio, in basilica sancti Bertini, Nonis Septembr. in festivitate ipsius, anno XIV regnante domno Carolo, filio Ludovici imperatoris.

Ego Adalardus, abbas, propria manu firmavi.

Ego Guntbertus, peccator, praepositus, subscripsi.

[Col. 1230A] Signum Amalberti, decani. Signum Bavonis, monachi et presbyteri.

Guntbertus scripsit et subscripsit.«



XII. De successore beato Folquino destinato.

Quia igitur mentionem beati Folquini fecisse me memini, libet adhuc unum ejus opus hic intexere, quod recolo me agnovisse, Wicfrido pontifice narrante. Longa, inquit, senectute fessus, isdem beatus antistes Folquinus, utputa qui XL in episcopatu fere pergerat annum, cum jam non posset publice missarum solemnia celebrare, cognito hoc, rex, illo adhuc vivente, quod contra canones erat, successorem ei episcopum destinavit. Quod audiens sanctus praesul, semet, episcopali more, praeparavit ad celebrationem missae, et omne mysterium supplantatore [Col. 1230B] astante, implevit strenuissime. At ubi ventum est ad dandam, uti episcopi mos est, benedictionem, verso ordine, protulit illis maledictionem. At illi trepidi, cum, ascensis equitibus, ad propria cuperent reverti, in media via supplantator episcopi de equo lapsus elisa cervice, spiritum efflavit vitae; omnesque qui cum illo venerant, infra annum variis cladibus expirarunt, et ita, cum sibi conjunctis, culpam luit improbitatis ob reatum.



XIII. De decessu ejusdem beati pontificis.

Igitur adveniente vocationis suae tempore, isdem beatus pontifex, quamvis longaevo gravaretur senio, episcopii sui parrochias circuire decrevit. Bonam hanc virtutum suarum consummationem credens, ut Ecclesiae filios, si alicubi a matris suae gremio [Col. 1230C] errassent deviando, secundum canonum statuta plectendo, ad eamdem reduceret, suis praedicationibus exhortando. Tali autem studio talique devotione, ad ecclesiam in Mempisco sitam, Hicclesbecke nuncupatam, pia accessit curiositate. Inibi autem non diu commorans, cum jam cogitaret reverti, viribus corporis coepit repente destitui, aegritudineque corporali fatigari. Tunc convocatis discipulis, eos omnipotenti Domino commendans, animam coelo reddidit sanctorum coetibus consociandam. Transiit autem in suprascripta villa, anno incarnationis Dominicae 855, indictione III, feria III, vesperascente qui erat annus praefati regis Caroli XV [(82) 1Kb] , et episcopatus ipsius beati praesulis XL [(83) 1Kb] , XVIII Kal. Januarii. Rogaverat autem isdem pontifex, ut, [Col. 1230D] sicubi exitus ejus accederet, corpus illius ad Sithiu monasterium, in basilica sancti Bertini, portaretur tumulandum. Defuncto autem illo, cum clerici ejus quaererent qualiter illum ad supradictum locum portare potuissent, in ipsa nocte, flante vento australi, omnis illa aquarum indimetibilis profunditas qua cingitur Sithiu insula, ita congelavit, ut, mane exsequias sancti corporis deferentibus, firmissimum aqua gressum per glaciem praeberet cuntibus; quod, [Col. 1231A] in hiemali tempore vix septem dierum algor valet efficere. Deportantes autem beati viri corpus ad Sithiu monasterium, ad latus sancti Bertini dextrum est tumulatum.



XIV. Aliud capitulum.

Fertur autem eumdem virum Dei equum quemdam habuisse, qui, quoties iter aliquoties carpere vellet, ad obsequium viri Dei genua flecteret, ut scilicet absque ullo labore tergo illius equitaturus ascenderet. Hunc autem ferunt fratribus dandum ante ejus feretrum praeisse, sed omnem deinceps hominem ferre recusasse, nec passus est post membra tanti pontificis voluptatibus deservire alicujus hominis. Qui non longo post tempore mortuus, cum canibus cibus esset appositus, a nullis illorum est attactus. Et merito [Col. 1231B] cadaver ejus canes non poterant lacerare, super quem hymnidica cantica Christo decantata erant saepissime. Quod videntes cives, eum humano more sepelierunt, quem nec bestiae nec volucres tangere praesumpserunt.



XV. Breviato villarum monachorum victus.

Sed, quia gesta beati Folquini enarrando parumper ab abbatum gestis digressi sumus, libet jam ad ea pernarranda calamum reflectere. Abbas igitur Adalardus villas ad fratrum usus pertinentes, vel quidquid exinde sub qualicunque servitio videbatur provenire, absque his quae in aliis monasteriis erant distributae vel quae militibus et cavallariis erant beneficiatae, tali jussit brevitate describere [(84) 1Kb] .

XVI. In Kelmis habent monachi ecclesiam I ac [Col. 1231C] bunaria XII, et mancipia VI, luminaria IV. Unusquisque solvit de cera valente denarium I. Mansum indominicatum cum casa et aliis castitiis; de prato bunaria XXXIX, de terra arabili bunaria CLXXX, de sylva grossa bunaria XXX, de silva minuta bunaria XV. Mansa XV per bunaria XII, et ille dimidius per bunaria VI, cum servis X, qui faciunt in hebdomada III dies; et ancillae VI faciunt ladmones VI. Aliae ingenuae facit unaquaeque ladmonem dimidium. Unusquisque parat de brace modia X, de farina VI; pullos III, ova XX. Ad vineas unumquodque annum corros II. Lunarii XVI, praebendarii VII. Ded habet bunaria VI, arat bunaria II.

XVII. In Fresingahem Ererwinus habet bunaria V; arat jurnales III, et solvit denarios VI. In eadem [Col. 1231D] villa Heleca habet bunarium dimidium, arat jurnalem I.

XVIII. In Lomisgahem Beregen habet bunaria IX, arat bunaria IV. In Elciaco Amalger habet bunaria XIV, mancipia III, arat bunaria IV, et solvit solidos II.

XIX. In Morningehem Guntbertus habet bunaria VIII, arat bunaria IV. Gerbald habet bunaria III, arat bunaria I. Stracfret habet bunaria VI, arat bunarium I et dimidium. Thegen major habet casam dominicam cum aliis castitiis; de prato bunaria V, de terra arabili bunaria XX, de silva minuta binaria [Col. 1232A] V; mancipia XII. Berharius caballarius habet mansum de terra arabili bunaria XX, de prato bunaria V; de silva minuta bunaria VI. Mansa II per bunaria XII. Facit sicut superius. Mancipia VIII. Benemar habet casam cum aliis castitiis, de prato bunaria X, de terra arabili bunaria XXX, de pastura et sylva minuta bunaria XXIII. Mansa III per bunaria XII. Facit sicut superius. Mancipia XXIV. Ostoradus habet mansa cum castitia; de prato bunaria XII, de terra arabili bunaria XX, de sylva minuta bunaria VI, Mansa III per bunaria XII. Facit sicut superius. Mancipia XXIV. Bavo habet casam cum aliis castitiis; de prato bunaria XI, de terra arabili bunaria XXX, de sylva minuta bunaria IV. Casam I, per bunaria VIII. Facit sicut superius. Mancipia XVI. Wendelardus habet [Col. 1232B] casam cum aliis castitiis; de prato bunaria XI, de terra arabili bunaria XXX. Sylva minuta binaria III. Mansus I, per bunaria XII. Facit sicut superius, mancipia XIV. Megenfridus habet casam cum aliis castitiis; de prato bunaria XI, de terra arabili bunaria XLV, de sylva minuta et pastura bunaria XVI. Mansus II per bunaria XII. Facit sicut superius. Mancipia IV. Balduinus habet casam cum aliis castitiis; de prato bunaria VI, de terra arabili bunaria XX, de sylva minuta et pastura bunaria XX. Mansus I per bunaria XII. Facit sicut superius. Mancipia IX.

XX. In Bermingahem habet mansa, cum scuria, de terra arabili bunaria XXIII, sylva minuta bunaria III. Et in Edenenas de terra bunaria X, mancipia X. Omnes, excepto Iremberto, arant ad ipsam villam [Col. 1232C] bunaria IV, et colligunt II et ducunt ad monasterium, et cludunt virgas XV; et in monasterio item omnes virgas IV, et facit unusquisque in anno dies XXIV in aestate. Irembertus autem arat bunaria II et colligit I. Luminarii XI. Solvunt inter omnes solidos VII, denarios VIII. Homines qui faciunt in anno III dies sunt XX.

XXI. In Attona est ecclesia ad quam solvunt VII homines de lumine unusquisque de cera valente denarios II. Casam indominicatam cum aliis castitiis; de prato bunaria XI, de terra arabili bunaria CC, de silva minuta bunarium I, de pastura inculta bunaria L. Mansa XXIV et dimidium; omnes per bunaria XII, et ille dimidius per bunaria VI, cum servis XI, qui faciunt in hebdomada dies III. Ancillae XII faciunt ladmones XII. Alii ingenui [Col. 1232D] faciunt II dies in hebdomada, et de illis ingenuis feminis XIII veniunt ladmones VI et dimidius. Ad vineas carra VI. Facit unusquisque de brace modia X, de farina VI; pulli III, ova XX. Lunarii XV, praebendarii VI. Wilbertus habet bunaria XII; solvit solidos II, et praevidet sylvam. Sunt ibi homines qui faciunt II dies in hebdomada LXXIV. Iremharius major habet casam indominicatam cum aliis castitiis; de prato bunaria X, de terra arabili bunaria XXII, de pastura et sylva minuta bunaria XV. Mansa II per bunaria XII. Facit sicut superius. Mancipia XXIII. Hillefridus habet mansum; de prato bunaria VI et jornalem I, de [Col. 1233A] terra arabili bunaria XXXV, de sylva minuta bunaria VI. Mancipia VIII. Bavo habet mansum cum casa et aliis castitiis; de prato bunaria V et dimidium, de terra arabili bunaria XLVI et dimidium, de sylva minuta bunaria VIII. Mancipia XIV. Isti unaquaque hebdomada faciunt II dies. Si non caballicant, sepiunt virgas V, et in monasterio inter omnes virgas IV. Lodberta habet in Selem, pertinentem ad Attona, praecariam I, unde solvit solidum I.

XXII. In Botniggahem Bertrada habet aliam unde debet arare.

XXIII. In Berningahem habet, inter sylvam et terram arabilem, bunaria plus XL.

XXIV. In Beingahem villa habet ecclesiam, indominicatum mansum cum castitiis; de prato bunaria [Col. 1233B] XV, de terra arabili bunaria CXX, de sylva grossa bunaria XL ad saginandos porcos XX, de sylva minuta bunaria C. Mansum XVIII et dimidium per bunaria XII, et ille dimidius per bunaria VI cum servis XI, qui faciunt III dies in hebdomada; ancillae IX; facit ladmones IX. Alii ingenui faciunt II dies in hebdomada, et de ingenuis feminis X veniunt ladmones V. Ad vineas carra IV et dimidium. Unusquisque de brace parat modia X, de farina VI; pullos III, ova XX. Lunarii XXI. Sunt ibi praebendarii VI, luminarii XC. Solvunt inter omnes libram I, solidos V. Brunger habet bunaria VI, arat bunarium dimidium I. Megel habet bunarium I, et dimidium, arat dimidium. Megenger habet bunaria II, arat dimidium. Bavo habet bunaria IV, solvit denarios VIII. [Col. 1233C] Gundebertus habet bunaria III, arat bunaria II. Omes decanus habet bunaria III, arat bunaria II. Lanfredh habet de terra bunaria XXXI et dimidium, de sylva minuta bunaria III; mancipia XIII; arat bunaria II, solvit solidos II. Engelger major habet bunaria de terra XLIII et dimidium, de sylva minuta bunaria X; mancipia XX. Item alius Engelgerus habet casum cum castitiis; de terra arabili bunaria XLII, de sylva minuta bunaria X; mancipia VII. Isti arant bunaria IV, unusquisque et sepiunt virgas XV. Gundelbertus habet bunaria XL; inde solvit solidos VI, et unaquaeque hebdomada II dies, et habet mancipia III. Molendinos III; de uno veniunt modia C; de aliis, de unoquoque, modios LX; et ille unus dat pullos XX, ova CC; illi alii, unusquisque pullos XV, [Col. 1233D] ova C. Badager habuit inde praecariam I, hoc est, mansum I; de terra bunaria XLIV; mancipia II. Isti arant bunaria IV, unusquisque et sepiunt virgas XV; et in aestate facit dies XVI, et colligunt bunarium I et dimidium, et ducunt ad monasterium; et ad monasterium sepiunt inter omnes virgas III; dant pullos II, ova X.

XXV. In Coiaco habet ecclesiam cum bunariis XVIII; mancipia II. De luminariis solidos III. Casam indominicatam cum aliis castitiis; de prato bunaria XL, de terra arabili bunaria CLX, de sylva minuta bunaria XXXV. Mansa XXI per bunaria X. Sunt in eis servi XV, qui faciunt in hebdomada dies III. Ancillae VII faciunt ladmones VII. Alii ingenui, qui faciunt in [Col. 1234A] hebdomada II dies; et illae ingenuae feminae unaquaeque facit ladmonem dimidium. Ad host carrum dimidium. Ad vineas carra III. Facit unusquisque de brace modia X, de farina modia VI; pullos III, ova X. Sunt ibi lunarii XXIV, luminarii XLII. Solvunt inter omnes solidos XII. Praebendarii sunt ibi VI. Habet ibi sedilium I; inde solvit solidum I. Walager habet bunaria II, arat bunarium L. Molendinum I; solvit modia XXX. Camba I; solvit solidos IV. Megenhardus habet bunaria III et dimidium, solvit solidum I dimidium. Homines qui faciunt II dies in anno, sunt XXXVII. Ille major habet casam cum castitiis; de terra bunaria XXII; sylva minuta bunaria VII; mancipia IV.

XXVI. In Bumingahem habet mansum cum castitiis; [Col. 1234B] de terra bunaria XV, de sylva minuta bunaria X. Mansos II et dimidium per bunaria XII, et ille dimidius per bunaria VI. Resident in eis servi III, qui facit in hebdomada dies III; ipsique perserviunt totos illos mansos. Ad vineas carrum dimidium. Faciunt de brace modia X; pullos II, ova XX. Habet ibi lunares XIII, luminaria X. Solvunt inter omnes solidos II, denarios II. Homines qui faciunt II dies in anno sunt IV. Sunt ibi bunaria XIV. Veniunt ad incensum de formaticis pensae X. Item de bunariis VII veniunt de formaticis pensae VII.

XXVII. In Pupurmisga villa habet ecclesiam, cum bunariis XVIII; mansum I, indominicatum; de terra arabili bunaria CLVIII, de sylva grossa flaginana et minuta mixta bunaria CCCC, ad saginandos [Col. 1234C] porcos DC. Mansos XLVII et dimidium: ex his X constant bunariis XXIV, itemque X bunariis XX, itemque X bunariis XV; illi alii omnes per bunaria XIII, et ille dimidius bunaria VIII. Resident in eis servi IV; faciunt in hebdomada III dies. Ancillae IV facit camsiles IV. Alii ingenui faciunt II in hebdomada dies; et illae ingenuae feminae, solvit unaquaeque denarios IV. Lunarem nullum; luminarios CLXXIV. Inde veniunt librae II, solidi XVIII. Haeres carii CIX. Veniunt solidi XIV, denarii VII. De terra censali, in cultis et infructuosis bunariis CXVIII veniunt incensus de formaticis pensae XXI; aucas XXV. Ad host carros II; ad vineas carros II. Illae IV ancillae parant de brace modia X. Unusquisque pullos II, ova X. In tertio [Col. 1234D] anno porcum I valente denarios IV. Ille major habet mancipia IV. De bunariis X veniunt de mel sextarii III. Godobert caballarius habet casam indominicatam cum aliis castitiis; de terra bunaria LXXXVI, sylva minuta bunaria IV; mancipia VI. Mortbert caballarius habet casam indominicatam cum aliis castitiis; terra bunaria XX, sylva minuta bunaria XII et dimidium; mancipia X. Mansa IV per bunaria XII. Resident in eis ingenui qui nihil aliud facit per totum annum, nisi II dies in hebdomada. Dat unusquisque eorum pullum I, ova V. Isti arant, unusquisque bunarium I et colligunt I; et caballicat. De terra censali bunarium XII veniunt de mel sextarii II. Porcarius unus habet [Col. 1235A] bunaria III ad vestitum. Item de bunariis III solvunt flascones XII, scutellas C. Engeten habet bunaria IV, arat bunarium dimidium, et operatur unaquaque hebdomada I diem. Radeken habet bunaria III, arat bunarium dimidium, et facit in hebdomada II dies. Aldbert bunaria IV; facit similiter. Abbo bunaria V, arat dimidium.

XXVIII. In Pascandala habet de una ecclesia III partes, mansum III per bunaria XX. Solum incensum de assibus II.

XXIX. In Weserinio habet ecclesiam indominicatam, mansam cum castitiis; de prato bunaria XVI, de terra arabili bunaria CLIX, de sylva grossa bunaria XVIII ad saginandos porcos XX, de sylva minuta bunaria LI, de pastura communi sufficienter. [Col. 1235B] Mansos XVIII: decem ex his constant per bunaria XII; item V constant bunariis X; tres bunariis VIII; cum servis XII, ancillis VIII. Facit in hebdomada dies III, et ladmones VIII. Alii ingenui, facit II dies in hebdomada, et de ingenuis feminis X veniunt ladmones V. Ad host carrum dimidium; ad vineas carrum I dimidium. Unusquisque parat de brace modios X, de farina VI; et dant pullos II, ova XX. Praebendarii V, lunarii XXXVI, luminarii LX. Inter omnes solvunt libram I. Sunt ibi homines XXI, qui faciunt in anno II dies. Habet ibi sedilias X: veniunt in incensum de argento solidi VIII et dimidius. Tunel habet bunaria XIV, arat bunaria II et custodit sylvam. Molendinos III; unusquisque solvit modia majora XXX. In uno anno saginat porcos [Col. 1235C] II; in alio I; et debet pullos XX, ova CC. Item molendinum I; solidos V. Winetmar major habet de prato bunaria III, de terra arabili bunaria XXXII, sylva minuta bunaria V. Mansos II. Facit sicut superiores. Lunarii XVII. Hlodoger caballarius habet mansum dominicum; de prato bunaria VII, de terra arabili bunaria XLIII, sylva minuta bunaria VIII. Lunarii XXI. Gerwinus caballarius habet casam dominicam cum castitiis, de terra bunaria XV; mancipia II.

XXX. In Aldomhem habet casam indominicatam cum aliis castitiis; de prato bunaria XV, de terra arabili bunaria XCVIII, sylva grossa bunaria L ad saginandos porcos XXX, sylva minuta bunaria LIII. Mansos XV per bunaria XII, cum servis VII. Facit [Col. 1235D] in hebdomada dies III. Ancillae II; facit ladmones II. Alii ingenui faciunt in hebdomada II dies; et de ingenuis feminis veniunt ladmones V. Ad host carrum dimidium; ad vineas carrum I dimidium. Parat unusquisque de brace modia X, de farina VI: et debet pullos IV, ova XX. Sunt ibi praebendarii VI; lunarii XVIII, luminarii XXIV. Inter omnes solvunt solidos VIII et dimidium. Molendinos II: ex uno veniunt modia majora XXX, et ex alio modia XX. Uno anno saginat porcos II, alio I; pullos XX, ova CC. Quod molendinum habet Otbertus; [Col. 1236A] et habet bunaria XIV, et habet mancipia V, et custodit sylvam. Ille decanus habet bunaria IV et dimidium ad praebendam. Homines facientes in anno II dies sunt XVIII. Saluca major habet casam dominicam cum aliis castitiis; de terra arabili bunaria XXX, sylva minuta bunaria III; mancipia XII. Suithger caballarius habet casam dominicatam cum aliis castitiis; de prato bunaria VII, de terra arabili bunaria XLVI, de sylva minuta bunaria X. Mansi III per bunaria XII, cum servis II; et facit III dies in hebdomada. Ingenuae III feminae, facit unaquaeque ladmonem dimidium; facit servitium sicut in ipsa villa. Et habet lunarios VII; et habet ecclesiam dimidiam cum bunariis VIII, et mancipia II; et luminarios XV. Solvunt inter omnes [Col. 1236B] solidos IV et denarios VIII.

XXXI. In Scala habet casam indominicatam cum aliis castitiis; de prato bunaria VII, de terra arabili bunaria LXXXII, de pastura communi sufficienter. Mansa XVI, omnes per bunaria XII; cum servis V, qui facit II dies in hebdomada; ancillae II qui facit ladmones II; aliae ingenuae unaquaeque facit ladmonem dimidium. Parat unusquisque de brace modia X, de farina similiter; pullos III, ova X. Sunt ibi praebendarii VI, Adalandus habet bunaria XX, arat bunaria III. Ille major habet XXIV; mancipia I.

XXXII. In Gisna habet ecclesiam cum bunariis XII; mancipia III. Habet ibi casam indominicatam cum aliis castitiis; de prato bunaria LXXX; de terra [Col. 1236C] arabili bunaria CXLVIII, de sylva grossa bunaria XXX, ad saginandos porcos XX; de sylvis minuta bunaria XL; de pastura communi convenienter; mansa XVI. Ex his constant VII bunariis VII; item III constant bunariis XI; item III bunariis IX. Resident in eis servi IX, qui faciunt in hebdomada III dies; ancillae III, facit ladmones III: alii ingenui, facit II dies in hebdomada; aliae ingenuae, facit unaquaeque ladmones dimidium. Ad host carrum dimidium: ad vineas carra II. Unusquisque de brace parat modia X; de farina modia VI; pullos III, ova XX. Lunarii XVIII, luminarii XCIII: inter omnes solvunt libram I et solidum I, denarios VIII. Homines, qui faciunt II dies in anno, XL. De terra censali lunaria XII, solvunt solidos IX. Megentio [Col. 1236D] habet bunaria XII; est barbicarius, et providet sylvam. Et sunt praebendarii IV. Ille decanus habet bunaria V ad praebendam. Harduinus, ferbicarius, habet bunaria VIII ad praebendam. Theodratus, caballarius, habet bunaria XI. Stitwinus habet bunaria XII; arat binaria II; dat carra ad Wadnam [(85) 1Kb] et ad monasterium. De bunariis XI et mancipiis II veniunt de mel sextarii VI. Item de bunariis VI veniunt pisces quanti possunt. De terra censali in colonia, et de frecariis, veniunt de formaticis pensae LX. Ille major habet mansum dominicum. De [Col. 1237A] terra arabili bunaria XLV; de sylva minuta jornalem I; mancipia V. Roolf habet casam dominicam. et est caballarius. Bunaria XIII; mancipia II. Godobert caballarius habet casam dominicam. De terra bunaria XXI; mancipia IV; de sylva minuta bunaria IV. Adda habet bunaria XL; mancipia XV; facit ladmones I, arat bunaria II, et colligit.

XXXIII. In Terwana habet casam indominicatam cum aliis castitiis; de terra arabili bunaria LIII; de sylva grossa bunaria VI; ad porcos IV; de sylva minuta bunaria IV; mansum X per bunaria XII. Omnes tenent ingenui. Facit in hebdomada II dies; ad vineas carrum I. Unusquisque debet denarios IV, pullos II, ova XX; faciunt de brace modia X, de farina VI; ladmen nullum; ad host nihil. Ango [Col. 1237B] habet bunaria II, arat jurnalem I. Megenlano habet jurnales III, arat bunarium dimidium. Hildeburg habet bunaria II. Litlot habet bunaria III, arat bunaria II. Sunt ibi lunares VIII, luminarii et herescarii CLV. Veniunt libra II, solidi XIV, denarii VIII. Habet ibi sedilios XXXIII; inde veniunt solidi XV et dimidium librae II. Ille major habet bunaria VIII. Berenger habet bunarium I et dimidium, arat bunarium dimidium. Frumger habet bunarium I et dimidium, arat jurnalem I. Habet ibi molendinum I, solvit modia C, pullos XXX, ova CCC; saginat porcum I.

XXXIV. In Thorbodessem habet ecclesiam cum bunariis VIII et jurnalem I; mancipium I, indominicatum: de prato bunaria XV, de terra arabili bunaria [Col. 1237C] CXLVII, sylva minuta bunaria IX, de pastura communi satis. Mansos XVIII: ex his unum constat bunariis XII, decemper bunaria X, item VII, per bunaria IX. Sunt in eis servi XII, qui faciunt in hebdomada dies III. Ancillae IX facit ladmones IX. Alii ingenui facit in hebdomada II dies, et illae ingenuae feminae VII; unaquaeque facit ladmonem dimidiam. Ad host solidi IV; ad vineas carra III. Facit de brace modia X, de farina similiter; pullos II, ova X. Lunarii VI, luminarii XV: solvunt inter solidos II, denarios VIII. Molendinum I; inde venit in censum modia XII. De terra censali bunaria IX. Arat bunaria IV, et dat multonem I. Regenger habet bunarium I et jurnalem I, arat bunarium I. Alavius habet bunaria II, arat bunarium I. Hisegeger major habet bunaria [Col. 1237D] XVIII, mancipia VIII; molendinum I; solvit modia XI. Homines qui faciunt II dies in anno sunt XXIX. Saxger habet bunaria XX, mancipia III; solvit solidos III. Amalwaldus habet bunaria VI, mancipia III, et caballicat. Alfunard ille Saxo habet bunaria IX.

XXXV. Intra monasterium, per diversas officinas, habet praebendarios XCV; et de hortis veniunt librae XX, si eis praebendae dantur, et vestimenta et utensilia. Habet in Videngonam mansum cum castitiis; de terra bunaria XX. Servit unaquaque die fratribus ad condimentum cibi in coquina. Item habet inter Mighem et Huolingaam bunaria XXX. Servit unaquaque die ad pithrinum et ad bracitorium in adducendis lignis. Item habet in Boningoham mansa IV [Col. 1238A] per bunaria XII. Nihil aliud faciunt per totum annum, nisi emendant tecta monasterii. De sylva grossa inter Vampingaham et Hilsferod, unde possunt saginari porci L. Item habet ad portam mansum unum per bunaria XIV. Servit unaquaque die ad portam. Molendinum unum ad opus eorum.



XXXVI. Quod abbatia Adalardo abstracta Hugoni est data; et de incursione paganorum.

Igitur post haec, anno Dominicae nativitatis 858 et praefati regis Caroli XX praefatus abbas Adalardus apud eumdem regem incusatus, anno regiminis sui XVI, abbatia ab eo est abstracta atque Hugoni juniori est data IX Kalendas Aprilis, qui erat canonicus et filius Conradi et avunculus Caroli supra memorati regis. De cujus actibus nil nobis est notum quoniam [Col. 1238B] in praefato monasterio non praefuit nisi biennium. Anno namque regiminis ejus II, cum saeva paganorum lues, non tantum circajacentes terminos, verum etiam seposita regna grassando, ferro igneque consumeret, amica sibi fraude, pecunia avidi, rapina famelici, toto nisu alto mari velivolantes, spumantia certatim sulcabant freta, pertinacique cursu tandem applicuerant in finibus Menapum, in sinum qui vocatur Isere portus, ibique prosilientes, incendiis ac devastationibus nusquam indulgentes, ad famosissimum locum pausationis Christi confessorum Audomari atque Bertini subripendorum properant aviditate thesaurorum, sabbatioque hebdomadis Pentecostes, hora secunda, pervenerunt ad locum quo tendebant, sed provisione tutantis Dei, nullos ex [Col. 1238C] fratribus ibi repererunt. Monitis enim Domini jubentis obtemperantes, quo dicit, Si vos persecuti fuerint in unam civitatem, fugite in aliam, subduxerunt se ad tempus, reservantes se secundis et melioribus rebus, praeter IV viris, qui devorerunt se, si Deo placuisset, potius inibi velle oppetere, quam loci sui desolatione supervivere. Nomina autem illorum haec sunt: Vuoradus et Winetbaldus, sacerdotes; Gerwaldus et Regenhardus, diaconi. E quibus Vuoradus in ipso monasterio decrepitus, diris colaphorum tunsionibus ictus, nuditateque triduana et alga ferae lethotenus profligatus, extitit. Winetbaldus autem acris verberibus maceratus, atque per nares infusione distentus, semivivus est relictus. Gerwaldus autem, licet diversis multoque gravioribus vexatus [Col. 1238D] esset ludibriorum suorum irrisionibus, servante eum tamen Domino, etsi non sanitate pristinae, saltem concessus est vitae. Quartus qui et junior, Regenardus nomine, variis contritionibus fractus, illis abscedentibus et secum ducere conantibus, viribus quibus poterat, reluctabat: eligens potius, in Christi nominis confessione, si id ab inimicis quoquomodo extorqueri quivisset, martyrio inibi animam Deo commendare et corpus paternis cymiteriis concinerari, nomenque fraternis dipticis inscribi, quam ludibrium suorum exsecrabilissimis spurcitiis pollui. Diris tamen ut erat nexibus strictus, protractus est ad nativitatis suae villam, distante a monasterio Sithiu milliarii tertio, ad aquilonalem plagam, dictam [Col. 1239A] Munninio. Stipatus itaque multitudine, cum ipso crepusculo se per illam pertransire animadverteret, subito se in terra jecit. Cumque adversis telis ab inimicis ducentibus tondendo cogeretur ut surgeret, et ille se protestaretur se nullo modo velle, sed magis inibi pro Christo oppetere, crebris lancearum functionibus perfossus, uno cum sanguinis effusione animam afflans Christo libavit.



XXXVII. De restauratione monasterii, et de illaeso casu cujusdam carpentarii.

Post discriminis praefati liberationem, fratres ejusdem coenobii convenientes, communiter tractaverunt ut tecta ecclesiarum caeterarumque officinarum pleniter resarcirent. Quod, sicut summa devotione est inchoatum, ita velocius quam putabatur, [Col. 1239B] Deo adjuvante, pulcherrime est perfectum; ecclesiaque sancti Bertini celerrime extitit, miro opere plumbo cooperta, sed et turillae ipsius mirae magnitudinis mirabilisque fabricae, studuerunt aedificare. Cujus longitudo consistentis in terram aequabat altitudinem culminis ecclesiae cui superponendum erat: nec mirum; tristega enim (hoc est tricameratio ipsius) tribus ordinibus facta erant, excepta summa elaxendice. Itaque ecclesiae suppositum cum triumphale sanctae crucis desuper erigeretur signum, unus artificum, nomine Bertus, stans desuper, arripuit malleum, et quasi gratulabundus pro appropinquata pene consummatione tam miri operis, ictum veluti jactanter longius incaute jecit, sed, cheu! resiliente rota et quatiente, vacillans pedibusque lubricans, [Col. 1239C] de tanta altitudine, praeceps terra tenus venit. Sed, mirum dictu, mirabilius miratu, nullam laesionem passus, quin etiam risibile et plausibile responsum occurrentibus, et aquam sibi pro refocillatione offerentibus, sine doloris anxietate protulit, dicens se jugiter potius velle sitim vino restringere quam aqua, nec oblato tunc egere limphae liquore. Artifices autem, hac de causa, nedum dicamus animati, verum et roborati, inchoatum opus expleverunt constantes et laeti; nec exstitit dubium alis intercessionum beati patris Bertini, cui servivit, hunc fuisse deportatum.



XXXVIII. De morte Adalardi abbatis.

Igitur his expletis, anno Dominicae nativitatis 861, abbatia jam dicto Hulgoni ablata, iterum Adalardo [Col. 1239D] est reddita VIII Kal. Augusti, anno regni praefati regis Caroli XXI [(86) 1Kb] , sed non hanc, nisi triennio post haec, rexit. Anno namque IV, apud sancti Amandi monasterium aegrotans, exivit hominem III Nonas Februarii, qui erat annus Dominicae nativitati 864, sepultusque est in eodem monasterio in cripta, intrantibus in latere sinistro. Hic autem, inter reliqua donaria quae huic sacro loco Sithiu concessit, dedit quamdam casulam colore purpureo, [Col. 1240A] auro margaritisque mirifice insignitam [(87) 1Kb] . Hujus autem pater Hunrocus, quod supra memoria excidit, in monasterio Sithiu comam capitis deposuit, monachicumque habitum, jugo se Christi submittens, desumpsit; et quia comes erat ditissimus, haereditatis suae maximam partem praefato monasterio est largitus. Ex quibus una est villa, Hunela dicta, quam eo tenore contradidit, ut custos ecclesiae ad quem eam tradidit, annis singulis, post ejus vitae decessum, in ejus anniversarium annuale, exinde fratribus praepararet obsequium. Qui postea inibi defunctus, coram altare sancti Laurentii, in sinistra parte ingredientium, est humatus, Idibus Novembris; ipsoque die quo et festivitas translationis sancti Folquini et sancti Briccii depositio celebratur, [Col. 1240B] satis lautissima, uti custodis posse est, refectio hactenus fratribus exhibetur. Eodem quoque tempore, Zoppo, vicarius, simili exemplo, in eodem monasterio attonsus, monachi habitum est adeptus.



XXXIX. De Humfrido episcopo et abbate.

Post mortem quoque jam dicti abbatis Adalardi, eodem anno [(88) 1Kb] , Humfridus, Taruanensis episcopus et Prumiensis monasterii monachus, totus cleri et populi optione, abbatiam regendam suscepit Idibus Martii, tantum propter amorem et timorem Dei. Erat isdem Humfridus, qui beato Folquino successerat in episcopatu, vir omni bonitate et sanctitate refertus. Rexit autem hanc tantummodo per biennium. Sub quo quidam Megenfridus, a patre Ruodwaldo oblatus, efficitur monachus; cum quo et [Col. 1240C] portiunculam suae proprietatis in pago Bononensi, in loco nuncupante Diorwaldingatun, id est bunaria XII, ut filius ejus supra memoratus debitum monasticum in victu vestituque inibi habere deberet.



XL. Traditio Rodwaldi de Diorwaldingatum.

(864 vel 865.) »In Christo domno et venerabili patri Humfrido, episcopo atque abbati monasterii sancti Petri, vocabulo Sithiu, sanctorumque confessorum Audomari atque Bertini. Ego, in Dei nomine, Roudwaldus, traditor, per hanc paginam traditionis, trado ad praefatum monasterium sancti Petri portiunculam proprietatis meae in pago Bononensi, in loco nuncupante Diorwaldingatum, super fluviolum . . . [(89) 1Kb] bunaria XII et mancipia IV, ea ratione [Col. 1240D] ut filius meus Megenfridus, quandiu advixerit, in ipso coenobio debitum monasticum in vestu vestituque pleniter obtineat. Est autem petitio mea, ut ipsam terram quandiu vixero, ad usum fructuarium censualem teneam, solvens Kal. Novembris monachis jam dicti monasterii argenti solidos II; ipsique post meum obitum, eamdem terram ad utilitatem propriam, sine ulla contrarietate, recipiant. Si quis vero, quod futurum esse non credo, si ego ipse [Col. 1241A] (quod absit) aut ullus de haeredibus aut prohaeredibus meis, seu quislibet extraneus, huic traditioni calumniam intulerit, distringente fisco, librarum XXX solutione multetur; nec sit quod repetit evindicet, sed haec traditio omni tempore firma permaneat cum stipulatione subnixa.

»Actum Sithiu monasterio, in ecclesia beati Petri apostoli, anno XXVI, regnante domno Carolo rege.

Signum Roudwaldi qui hanc traditionem fecit firmavitque.

Signum Trudberti. Signum Hucberti, advocati. Signum Adalgisi. Signum Guntardi. Signum Hildmari. Signum Regemari. Signum Folradi. Signum Folmari. Signum Vuillebaldi.

[Col. 1241B] Ego Holdbertus, diaconus et monachus, scripsi et subscripsi.«



XLI. De Hilduino abbate.

(866.) Itemque post haec, anno incarnationis Dominicae 866, Carolus rex Humfrido abbatiam cum dedecore auferens, Hilduino, canonico, nuper de Lotharii senioratu ad se converso, dedit, propter libras XXX auri, XIII Kal. Julii. Qui, ut credo, loco huic, jam pene deciduo, donatus a Domino, excepto domno Bertino, qui primus hujus loci structor exstitit, omnium praedecessorum suorum actus ita suorum compensatione annullavit, ut merito, absque aliqua oblivione, nomen ejus in saeculum apud nos habeatur in benedictione. Fallor nisi hoc etiam testantur cartae quae, sub ejus tempore factae, et [Col. 1241C] ejus labore acquisitae, jam hic sunt inserendae.



XLII. Traditio Heriberti de Campania et Quertliaco.

Anno namque regiminis sui II, III Kalendas Septembris [(90) 1Kb] , quidam vir, Heribertus nomine, et conjux ejus Megesinda, cum filiis Ellemberto atque Egilberto, tradiderunt praefato domno Hilduino, ad opus monasterio sui Sithiu, res proprietatis suae in loco nuncupante Campaniam, in pago Tarwanensi, et in alio loco nuncupante Quertliaco, vel Broma, sive Minthiaco; expetiitque per praecariam res monasterii praefati abbatis, in loco nuncupante Uphem, in pago Bononensi, vel Vuilerae in ipso pago, in eo tenore, ut ambas res traditas et praecatas, dum adviverint, tenerent sub censu infra scripto.



XLIII. Exemplar ejusdem.
[Col. 1241D]

(28 Nov. 867.) »Venerabili in Domino Patri Hilduino, abbati monasterii sancti Petri, vocabulo Sithiu, ubi corpora Christi Domini confessorum Audomari atque Bertini requiescunt, nos, in Dei nomine, Heribertus et conjux mea Megesinda, necnon et filii nostri Ellembertus atque Egilbertus, pariter traditores et praecatores. Tradimus itaque ad praescriptum monasterium sancti Petri res proprietatis nostrae legitime possessas in pago Taruanensi, in loco nuncupante Campaniam: mansum cum casa et aliis castitiis et arboreta, et, inter ipsum mansum [Col. 1242A] et aliam terram arabilem et pratum, bunaria XXXII et dimidium; et de sylva fagina bunaria VII et dimidium; itemque in alio loco nuncupante Quertliaco vel Broma sive Minthiaco bunaria XX in pago Bononensi, super fluvio Elna; et mancipia XIX, his nominibus: Thiodo, Hathalec, Regenfeth, Waldburg, Edeborg, Guodlia, Sigeberth, Rudborg, Hirmelind, Irmengard, Hildegard, Engelgard, Liodgard, Tanewara, Vodolberta, Betto, Thiodfred, Ruotholf [(91) 1Kb] . Haec omnia ad praescriptum monasterium legaliter tradimus atque transfirmamus perpetualiter ad possidendum. Et propterea expetimus a vobis res ecclesiae vestrae in loco nuncupante Uphem, in pago Bononensi, super fluvium Helicbruma: mansum cum casa et aliis castitiis, interque ipsum mansum et [Col. 1242B] terram arabilem et pratum, bunaria C et II; et in alio loco nuncupante Wileria in ipso pago, juxta praedictum rivulum bunaria X et VIII cum ipsorum locorum perviis legitimis et wadriscapis; et mancipia XXX et VIII his nominibus: Asbertus, Hildewara, Grimbertus, Egelwara, Ostoibertus, Radlia, Geldwara, Liodrada, Ereprad, Stillewara, Harduinus, Hildborg, Immo, Thegenrad, Megelind, Alfrec, Folclind, Adalind, item Megelind, Regenlind, Metendrodh, Eumbertus, Hincmar, Rotsind, Megenguara, Thiodsind, Irmelind, Lodwinus, Ehgelhild, Irmenhild, Erkenbrog, Megensind, Markwara, Frunger, Idwinus, Folcwara, Trasborg, Regenlind; nobis, tam mihi quam et conjugi meae Megensindae, vel praedictis filiis nostris, vel si nobis duobus simul [Col. 1242C] convenientibus Deus adhuc liberos dederit, ambae res praescriptae, tam eas quas dedimus quam illas quas expetimus, nobis omnibus praescriptis, quandiu advixerimus, per praecariam concedatis ad usitandum ac meliorandum; ea ratione ut, annis singulis, ad festivitatem sancti Bertini, quae est Nonis Septembris, solidos III in censum persolvamus monachis in ipso monasterio Deo famulantibus, et, post obitum nostrum duorum, filii nostri solidos V, in eadem festivitate, persolvant, ipsasque in nullo naufragare praesumant res; sed, post nostrorum omnium discessum, ipsas res, tam quas tradimus quam eas quas accepimus, monachi praefati monasterii cum omni ennehoratione recipiant. Si quis vero, quod futurum non credo, si nosmet ipsi, aut quislibet [Col. 1242D] extraneus, huic traditioni frangendo tentaverit, auri uncias XX, argenti pondera XXX praescriptis fratribus coactus exsolvat, nec repetita evindicet; sed haec traditio firma permaneat cum stipulatione subnixa.

»Actum in monasterio sancti Petri, quod Sithiu vocatur, IV Kalendas Decembris, anno XXVIII Caroli regis filii Ludovici.

Signum Heriberti et Megesindanae et Ellemberti et Egelberti, qui hanc traditionem cum praecaria fecerunt.

Signum Vulframni. Signum Eigelramni. Signum Frideberti. Signum Rodfridi. Signum Hucberti, [Col. 1243A] advocati. Signum Ricuardi. Signum Foldberti. Signum Baronis, decani.

Ego Grimbaldus, diaconus et monachus, scripsi et subscripsi.«



XLIV. Traditio Liodrici de Mekerias et Heingasele.

Eodem quoque die, vir quidam, Liodricus nomine, tradidit praefato abbati Hilduino rem possessionis suae, in loco nuncupante Mekerias, et in alio loco nuncupante Heingasele; expetiitque per praecariam easdem res, cum alia terra monasterii Sithiu vocabulo Vualdringahem, in hunc modum.



XLV. Exemplar.

(28 Nov. 867.) »Domno venerabili Hilduino, abbati de monasterio sancti Petri sanctorumque Christi confessorum Audomari atque Bertini, vocabulo Sithiu, [Col. 1243B] ego in Dei nomine, Liodricus traditor, simul et praecator. Dono igitur donatumque in perpetuum esse volo legaliter, per festucam et andelaginem, rem proprietatis meae in loco nuncupante Mekerias, in pago Terwanense, infra Mempiscum: mansum cum casa, et, inter ipsum mansum et terram arabilem, bunarium I et jornalem I; et in alio loco nuncupante Heingasele, in pago suprascripto, de terra bunaria V, super fluvium Isera, una cum ipsorum locorum perviis legitimis et Wadriscapis. Et propterea expetivi vobis rem ecclesiae vestrae, hoc est, in loco nuncupato Vualdringahem, in pago Tarwanensi, super fluvium Dilgia, mansum cum casa, et inter ipsum mansum et terram arabilem vel pratum bunaria XII et dimidium, una cum perviis legitimis [Col. 1243C] et wadriscapis, tam mihi quam et conjugae meae Aldgudanae, vel filiis nostris Liudrico, Grimberto, Rocbodoni, Odgudanae, Hiltrudae, Bertrudae [(92) 1Kb] , quandiu advixerimus ad excolendum et usitandum vel emeliorandum tenere debeamus; et ut, ad festivitatem sancti Bertini, quae est Nonis Septembris, annis singulis, ego et conjux mea, pro vestro beneficio, denarios VI ad praedictum monasterium monachis inibi Deo famulantibus transsolvere debeamus; filii autem nostri, post nos solidum I solvere debeant, ipsasque res tam eas quas dedimus, quam illas quas expetimus, nec dare nec vendere nec in nullo naufragare potestatem habeamus; sed post nostrum omnium obitum, ambae res cum omni amelioratione, a monachis perpetualiter possidendae [Col. 1243D] recipiantur. Haec ergo traditio, cum praecaria, firma perpetualiter permaneat, stipulatione subnixa.

»Actum monasterii Sithiu, in ecclesia sancti Petri, III Kal. Decembris, anno XXVIII Caroli gloriosi regis.

Signum Liodrici qui hanc traditionem fecit.

Signum Suitgeri. Signum Ermari. Signum Liodberti.

Megenharius, monachus et presbyter, scripsit, et subscripsit.«



XLVI. De obitu Humfridi episcopi et multitudine locustarum.

(870.) Anno autem gloriosi regis Caroli XXX, qui [Col. 1244A] erat annus Dominicae incarnationis 869, gloriosus Taruennae civitatis praesul Humfridus migravit ad Dominum, VIII Idus Martii et episcopatus ejus anno XV; cui in episcopalem cathedram successit Accardus, XVII Kal. Octobris, ordinatus. Anno quoque insecuto, siccitas magna in mense accidit Junio, et usque in medio Augusto, et post venit locustarum innumera multitudo, virides herbas annonasque consumentes. Nortmanni quoque, eodem anno, Andegavis perveniunt, multosque puniunt; sed a Francis obsessi, datis obsidibus, se quoque dedere.



XLVII. Commutatio domni abbatis Hilduini et Rodfridi.

(875.) Post haec autem, anno praefati regis Caroli XXXV, placuit praedicto abbati Hilduino, et cuidam [Col. 1244B] viro Hrodfrido, ut res eorum inter se commutarent; quod et fecerunt, secundum hunc modum.

XLVIII. (16 Mart. 875.) »In nomine Domini nostri Jesu Christi. Placuit atque convenit inter venerabilem virum Hilduinum, abbatem monasterii Sithiu sancti Petri, ubi sanctorum Audomari atque Bertini corpora pausant, et omnem congregationem ipsius monasterii, et inter quemdam hominem nomine Hrotfridum, ut quasdam res sibi opportune commutarent; feceruntque. Dedit itaque praedictus venerabilis abbas, ex parte monasterii sui, praefato Hrotfrido, in loco nuncupato Stratsele, super fluvio Wiopa, in pago Tarwanense, intra Mempiscum curtilem id est, cum castitiis; et, inter ipsum curtilem [Col. 1244C] et pratum ac terram arabilem, bunaria XL; et de sylva bunaria X, una cum ipsorum locorum communiis, perviis legitimis et wadriscapis. Et, e contra, in compensationem istarum rerum, dedit praedictus vir Hrotfridus praefato venerabili abbati, ex proprietate sua, in loco nuncupante Crumbeke, in pago Tarwanense, intra Mempiscum, super fluvium Fleterna, curtiles II cum castitiis; et intra ipsos curtiles et pratum ac terram arabilem bunaria XLVIII; et de sylva bunaria VII, et jornalem I et dimidium, una cum ipsorum locorum communiis, perviis legitimis et wadriscapis. Ut autem haec commutatio firma permaneat, duas epistolas uno tenore conscriptas fieri decreverunt, ut quod sibi competenter legaliterque contulerunt firmiter teneant, postque [Col. 1244D] praefati Hrotfridi et filiorum ejus decessum, ambae res ad praedictum redeant monasterium. Illud etiam firmitati addentes, ut, si ipsi aut successores eorum, seu quislibet extraneus, huic commutationi et praecariae contraire praesumpserit, qui pari suo litem intulerit, auri uncias X coactus exsolvat, et sua repetitio inanis existat. Haec vero charta firma permaneat, stipulatione subnixa.

»Actum Sithiu monasterio publice, mense Martio, die XVI, anno XXXV Caroli regis.

Signum Hrotfridi, qui hanc commutationem cum praecaria fecit firmavitque.

Signum Theidstorni. Signum Berengarii. Signum [Col. 1245A] Enoch. Sigum Vulfradi. Signum Adolbaldi. Signum Albuini. Signum Vuilharii. Signum Odberti, advocati. Signum Godoberti.

Ego Megenharius, presbyter et monachus, scripsi et subscripsi.«



XLIX. De fame et pestilentia hominum.

(874.) In ipso anno (874) facta est fames magna et mortalitas hominum per pestilentiam permaximam. Vinum autem extitit abundanter; annoque insecuto, ignis globus maximus, in aurora diei, de aethere est lapsus, itemque stella cometes apparuit VI Idus Junii.



XLIX*. Traditio Rodwaldi de Flitmum.

Residente interea praefato venerabili abbate Hilduino in monasterio Sithiu, in ecclesia sancti Bertini, [Col. 1245B] anno III, regnante glorioso rege Carolo anno XXVIII [(93) 1Kb] , vir quidam illustris, Rodwaldus nomine, frater Megenfridi, cujus superius sub Humfrido abbate mentionem feci, secum coepit cogitare ut haereditatem suam inter infantes suos divideret; quod et fecit. Inter alios autem, dedit ad sanctos Bertinum, pro filii sui loco Megenfridi, quem inibi ante monachum fecerat, in Flitmum, mansum I cum uno servo et uxore et filiis, coram multis testibus.

Grimbaldus, diaconus et monachus, scripsit et subscripsit.



L. De privilegio Caroli regis in securitate monasterii Sithiu, et de theloneo, tempore Hilduini abbatis.

(874.) Anno quoque regni gloriosi regis Caroli XXXIV, qui erat annus nativitatis Domini 873, residente [Col. 1245C] eodem rege in sancti Quintini monasterio, adiit jam dictus abbas Hilduinus jam dictum regem, postulans ut sicut antecessoribus suis ipse vel antecessores sui reges, per regalia privilegia, securitatem monasterii Sithiu condonasset, ita etiam suo in tempore renovaret. Cujus petitioni rex annuens, diligenter adimplevit; superaddens etiam quod aliis nimine concesserat, mercati scilicet theloneum, sicuti idipsum privilegium cum impressione annuli regalis, testatur in hunc modum.

LI. (12. Feb. 874.) »In nomine sanctae et individuae Trinitatis Carolus gratiae Dei rex. Si preces fidelium nostrorum devote nobis famulantium ad optatum effectum, solitae benignitatis liberalitate, pervenire concedimus, regium et avitum nostrorum [Col. 1245D] procul dubio morem exercemus. Quapropter noverit omnium fidelium sanctae Dei Ecclesiae nostrorumque, tam praesentium quam et futurorum, industria, quia venerabilis abbas Hilduinus, fidelissimus noster, atque ministerialis noster librarius, abbas scilicet monasterii Sithiu, siti in pago Tarwanensi, constructi in honorem sancti Petri, apostolorum principis, in quo corpora sanctorum confessorum Audomari atque Bertini tumulata noscuntur, nostrae innotuit majestati, qualiter jamdudum tempore praedecessoris sui venerabilis Hugonis abbatis, avunculi nostri, eidem monasterio nostram [Col. 1246A] fecissemus auctoritatem, per hanc illud, cum omnibus ad se pertinentibus, sub nostra constitueramus defensione et mundeburdo atque immunitatis tuitione, necnon omnes cellas et villas seu caeteras possessiones, quae in quibuslibet pagis et territoriis infra ditionem regni nostri consistunt, ut nec nos neque praedecessores nostri divideret aut in alios usus converteret, utque familia ejusdem monasterii nullis hominibus foderum daret, regali auctoritate decreveramus; petens ut eamdem nostram auctoritatem suo quoque nomine renovari juberemus. Nos itaque, ob amorem divinum et reverentiam eorumdem sanctorum, auctoritatem nostram circa eumdem locum renovari censuimus, et ea quae illic decreta fuerant praesenti etiam auctoritate roborare. Proinde, hos [Col. 1246B] nostros regales apices fieri jussimus, per quos successores nostros admonemus, ut, sicut praedicto monasterio concessimus, ita illi ratum et stabile permanere permittant; ut nullam divisionem in monasterio aut aliis seu caeteris possessionibus faciant aut facere permittant, aut in alios usus retorqueant. Sed et hoc per hos regales apices sancimus atque decernimus, ut nullus judex publicus aut quislibet ex judiciaria potestate, in ecclesiis aut locis vel agris seu reliquis possessionibus praefati monasterii, quas moderno tempore juste et legaliter possidet, vel quae deinceps in jus ac dominatione ipsius sancti loci voluerit pietas divina augere ad causas judiciario more audiendas, vel freda aut bannos exigendos, aut mansiones vel paratas faciendas, aut [Col. 1246C] foderum exigendum, aut fidejussores tollendos, aut homines ipsius monasterii tam ingenuos quam et servos distringendos, nec ullas redhibitiones aut illicitas occasiones requirendas, ullo unquam tempore ingredi audeat, vel ea quae supra memorata sunt penitus exactare praesumat; sed liceat memorato abbati suisque successoribus res praedicti monasterii, vel, sicut in praecepto quod avunculo nostro Hugoni concessimus, continetur, cum omnibus fredis aut bannis sibi concessis, sub immunitatis nostrae defensione, quieto ordine possidere. Mercatum quoque omni tempore, in die Veneris, praenominato sancto loco concessimus, ut quidquid ex ipso mercato sive districto atque banno acquiri potest, ad luminaria ipsorum sanctorum Audomari [Col. 1246D] atque Bertini perveniat, et, semel in anno, custos ecclesiae fratribus ipsius sancti loci refectionem exinde tribuat; quatenus ipsos servos Dei, qui ibidem Deo famulantur, pro nobis ac regina et prole nostra, vel etiam pro stabilitate totius regni nostri a Deo nobis concessi atque conservandi, jugiter Domini misericordiam exorare delectet. Et ut haec auctoritas nostris futurisque temporibus, Domino protegente, valeat inconvulsa manere, manu propria subter eam firmavimus, annulique nostri impressione assignari jussimus.

»Signum Caroli gloriosissimi regis.

[Col. 1247A] Gammo, notarius, ad vicem Goizeni, recognovit et subscripsit.

Data II Idus Februarii, indictione VI [(94) 1Kb] , anno XXXIV regni nostri, et in successione Lotharii regis anno IV.

Actum Sancto-Quintino.«



LII. De unctione Caroli imperatoris.

(875.) Post haec, Carolus, rex occidentalis Franciae, anno Verbi incarnati 877, Romam venit cum donariis multis, ipsoque die natalis Domini in imperatorem electus, et a Joanne papa consecratus, Italiam regendam suscepit. Quo in Franciam reverso, Ludovicus, frater ejus, rex orientalis Franciae, defunctus est. Tunc Carolus imperator, Aquisgrani palatium pergens, etiam Rhenum usque cum [Col. 1247B] exercitu pervenit. Sed Ludovicus, nepos ejus, collectis orientalibus Francis et Saxonibus, patruo obviam venit, Rhenumque cum exercitu pervenit; transitoque illo, in villa Anderniaca pugnam iniit; et victores extitere orientales, occidentalibus fugatis. Hoc patratum est VIII Idus Aprilis.



LIII. Privilegium Caroli imperatoris de Turringahem.

His ita peractis, rogati praedicti venerabilis abbatis Hilduini, concessit idem rex Carolus ad monasterium Sithiu, ad usus monachorum, in villa Turringahem, mansum indominicatum, cum appenditiis quae in regali privilegio denominantur, quod praefatus imperator, ob eamdem causam, fieri jussit in haec dicta se habentem.



LIV. Exemplar.
[Col. 1247C]

(27 Jun. 877.) »In nomine sanctae et individuae Trinitatis. Carolus, ejusdem Dei omnipotentis misericordia, imperator Augustus.

Si locis divino cultui mancipatis emolumentum imperialis celsitudinis exhibemus, et ad praesentem vitam facilius transigendam, et ad futuram felicius obtinendam hoc nobis prodesse absque dubio confidimus. Noverit igitur omnium fidelium sanctae Dei Ecclesiae nostrorumque, tam praesentium quam et futurorum, industria, quoniam, per deprecationem Hilduini, venerabilis abbatis, concedimus sancto Bertino et fratribus ibidem Domino militantibus, ad suos usus, in pago Ternensi, in villa Turringahem, mansum indominicatum, et, inter sylvam et terram, [Col. 1247D] bunaria LIV, et mancipia XIII, et mansa servilia IV per bunaria VIII; et in Monolvingahem bunaria XXX, ad jam dictum mansum pertinentia; et in Belrimo bunaria XV, et in Menteka bunaria VIII, et in Vertuno bunaria XXX. Unde hoc nostrae altitudinis praeceptum fieri et memoratis fratribus sancti Bertini dari jussimus; per quod praecipimus atque jubemus, ut, ab hodierna die et deinceps, praedictas res in suos usus assumant, et exinde agendi hujusmodi licentiam habeant et aeternaliter disponendi, sicut et ex aliis [Col. 1248A] rebus quas ad suos usus hactenus possederunt; qualiter pro nostra et conjugis atque prolis incolumitate, et totius imperii a Deo nobis commissi statu, eos liberius exorare delectet, atque ut, ob remedium jam dicti Hilduini abbatis, Dominum indesinenter deprecare studeant. Et ut hoc per omnia tempora inviolabiliter conservetur, manu propria subter firmavimus, et annulo nostro insigniri jussimus.

Signum Caroli, gloriosissimi imperatoris Augusti.

Audacherus, notarius, ad vicem Gauzlini, recognovit et subscripsit.

Datum V Kal. Julii, indictione X, anno XXXVIII regni domni Caroli imperatoris in Francia et imperii secundo.

Actum Pontione palatio.«



LV. De obitu Hilduini abbatis, et de exsequiis et sepultura ejus.
[Col. 1248B]

Relatis igitur traditionibus quae sub amantissimo abbate Hilduino sunt acquisitae, incumbit jam tempus referre quem terminum habuerit praesentis vitae. Antequam incipiam calamum ponere, horreo tremula vix manu attingere, quoniam post hunc, nemo clericorum similis successit in nulla bonitate; in ipso namque vitae termino, ostendit quam dilectionem consecrasset praedicto loco. Denique anno incarnationis Dominicae 877, qui erat annus praefati regis Caroli XXXVII [(95) 1Kb] , et imperii ejusdem II, in Carisiaco regali palatio isdem gloriosus abbas Hilduinus decessit a saeculo, anno regiminis sui XII [(96) 1Kb] , VII Idus Junii. Corpus autem ejus, sicut et ipse vivens postulaverat, [Col. 1248C] ad sanctum Bertinum est translatum. Veniens autem Atrebatis, in sancti Vedasti monasterio una pernoctavit nocte, atque unum pallium satis pretiosissimum pro illo inibi est datum. Tandem ad Sithiu perventum, satis luctuosis exsequiorum ejulatibus concelebratum, in ecclesia sancti Bertini, contra sancti Martini altare capitaneum, est tumulatum. Atque inter caetera donaria, huic sacro loco pallium quemdam concessit pretiosissimum, cappamque nivei coloris rubeis intersertam volucrum figuris, cortinamque de pallio pretio rarissimam. Gloriosus autem imperator Carolus, ipsius abbatis fidem obsequiumque rememorans, privilegium quoddam ipso sancto loco concessit; in quo ordinationem monasterii, sicut vivens expetierat, post ejus [Col. 1248D] mortem regia auctoritate, disposuit in hunc modum.



LVI. Privilegium Caroli imperatoris de dispositione hujus loci [(97) 1Kb] .

(20 Jun. 877.) »In nomine sanctae et individuae Trinitatis Carolus, ejusdem Dei omnipotentis misericordia, imperator Augustus. [(98) 1Kb] Priscis locis et in eis, pro totius Ecclesiae sanctae statu, Deo militantibus, debitam curam et defensionem impendimus, profuturum nobis ad praesentem vitam feliciter transigendam et futuram, Deo opitulante, omnimodo [Col. 1249A] non dubitamus. Noverint itaque omnes fideles sanctae Dei Ecclesiae et nostri, praesentes atque futuri, quia venerabilis vir Hilduinus, abbas coenobii sancti Petri quod vocatur Sithiu, ubi confessorum Christi Audomari atque Bertini corpora beata quiete fruuntur, celsitudini nostrae frequentissime suggessit, eumdem sanctum locum, rerum suarum diminutione nimium periclitari; memorans Hugonem venerabilem abbatem, quondam ordinationem illius sancti loci competentem summa devotione disponere voluisse et coepisse, sed, morte praeventum, non perfecisse; se vero, praedecessoris benevolentiae haeredem, humillima devotione ut perficeretur exorare. Nos itaque, jam dicti cari nostri Hilduini, nuperrime defuncti, supplicem devotionem [Col. 1249B] et sinceram erga nos fidem obsequiumque multimodum recolentes, ipsiusque supplicationi in memoratis annuentes, decernimus auctoritate imperatoria, ut in monasterio sancti Petri, ubi beatus Bertinus requiescit, Deo famulantes, ad statum loci sancti istius, has res deinceps, sine ullius molestia vel diminutione, contineant, videlicet: ad mansum monasterii dominicalem, vaccaritias, cum sylvis adjacentibus, in Widingaham, Wolingaham, Vumpingaham cum Limchold, Hilsferod cum Lardbruca et Grevia, Hirnethold, Dakingahem, Gruononberg, cum caeteris adjacentiis et territoriis carpentariorum V inibi jacentibus; et villas has: Vuesarinium, Tarnenna, Coiacus, Hiskinium, Aldomhem, Gisna, Scala, Thorbodashem, Pupurningahem, et, [Col. 1249C] in Marisco, Buoningahem; Recca, cum sedilibus, in furnis, et juxta Merkisa; et Loom ad Sentinas; in Calmontis quoque villa, exceptis his quae beneficiata fuerant, mansorum medietatem et mancipiorum; vinearum autem duae partes; mansum indominicatum cum bunariis X. Sunt quoque famulis monasterii CXII hae villae deputatae: Kelmis, Atquinium, Beingahem, cum territorio, in Bummingahem, Sinningahem, Okkaningahem; et in vetus monasterium piscationem, sicut et anterius. His rebus adjicimus, ad victum fratrum, villam nomine Liegesborth, cum omni integritate sua, ut olim fuit, exceptis cavallariis tribus. Ad kamaram fratrum, in vestiario, adjicimus Krokashem cum Westkerca, et cum appenditiis; et in Gelwaldastorp, [Col. 1249D] ecclesiam et vineas et mansa XII cum hominibus; item in Kasello, ultra Rhenum, mansa similiter XII; in Frekena, mansa X, cum matre ecclesia, et decimam illic ordinatam cum hominibus; in Daventre portu, mansa VII; ad portam autem, ante fores ecclesiae, vaccaritiam cum hortulo; et, in Loconesse, mansa VII, cum suis appenditiis et mancipiis. Territorium quoque et vineas, quas praedictus abbas Hilduinus, ex proprietate sua, in pago Vermandense, in loco nuncupato Hebbencurt, eidem monasterio, pro remedio animae suae, contulit, ad luminaria ipsius ecclesiae ubi [Col. 1250A] humatus jacet, confirmamus. Decernimus etiam quaeque a tempore praecelsi genitoris nostri, collatis devotorum ad eorum commemorationem celebrandam, eidem sancto loco, cartarum delegationibus, per easdem confirmatum est, secundum ipsorum delegationem et ecclesiasticam sanctionem, maneant stabilita et quae in postmodum eodem tenore Domini Salvatoris addiderit clementia. Statuimus quoque ut in eodem monasterio numerus L monachorum, secundum constitutionem domni genitoris nostri, perpetuo tenore servetur; et praepositus caeterique ministeriales nequaquam fiant, nisi ex ipsis fratribus, per electionem eorum et consensu abbatis. Habeant igitur omnes res praescriptas, imperiali auctoritate roboratas, quatenus eosdem [Col. 1250B] Dei famulos pro nobis ac conjuge vel prole statuque imperii nostri, Domini misericordiam uberius exorare delectet. Et ut haec auctoritas per omnia tempora inviolabiliter conservetur, manu propria subter firmavimus, et annuli nostri impressione insigniri jussimus.

Signum Caroli gloriosissimi imperatoris.

Audather, notarius, ad vicem Gosleni recognovit.

Data XII Kal. Julii, anno XXXVII [(99) 1Kb] , regnante domno Carolo, imperiique ejusdem II.

Actum in Compendio palatio imperiali, die XIV post mortem praefati abbatis.«



LVII. De morte Caroli imperatoris.

(877.) Post haec, eodem anno, Carolus imperator [Col. 1250C] Romam properare volens, post medium Julium de Francia iter arripuit, et in Italiam veniens, Papia obviam habuit Joannem papam. Venitque Carolomannus, nepos Caroli, cum multis millibus bellatorum de Bajoaria et reliquis Germanorum orientalibus, contradicens illi Italiae regnum. Et cum non haberet copiam Carolus rex resistendi papae, donariis sancti Petri commendatis, reversus est, infirmatusque, intra Alpes obiit III Nonas Octobris. Cujus corpus milites XV diebus aromatibus conditum ferentes, cum foetore, propter calorem, gravarentur, miserunt in tonnam vinariam alios XV dies. Tandem nimio foetore gravati (nam ad sanctum Dyonisium eum transferre cupierant), demum victi, in monasterio Nantuato Burgundiae, quod dicitur [Col. 1250D] sanctum Marcellum, sepelierunt. Ludovicus filius ejus, rex constituitur in Compendio palatii.



LVIII. De Folcone abbate.

(878.) Successit interim Hilduino in abbatia Folco canonicus, V Idus Februarii, Dominica I, in quadragesima, rexitque hanc per quatriennium. Sub cujus tempore, ambitus castelli circa monasterium sancti Bertini est dimensus, et per ministeria distributus; sed pluribus rebus obstantibus, non est perfectus. Hujus anno primo, monasterium sancti Petri et sancti Bertini, jam vice altera a Nortmannis est incensum V Kalendas Augusti, et ecclipsis solis [Col. 1251A] quarta facta est Kalend. Novembris [(100) 1Kb] , IV feria, hora IX, et mortalitas hominum et pecorum magna. Ludovicus autem, filius Caroli imperatoris, anno regni sui secundo necdum expleto, obiit Compendio palatio, V Idus Aprilis, anno incarnationis Domini 879. Deinde filii ejus Ludovicus et Carlomannus regnum ejus inter se dispertiunt. Isdem autem rex Ludovicus in pago Vimiaco cum Nortmannis bellum gerens, triumphum est adeptus, et non post multo obiit, III Nonas Augusti, anno Domini 881. Regnavit annos II, menses III. Cui rex Suavorum, filius Ludovici regis Noricorum, qui erat filius Ludovici, filii Caroli magni, filii Pippini, monarchiam totius imperii Francorum et Romanorum assumit, anno Verbi incarnati 885. Anno autem primo praefati [Col. 1251B] regis Carlomanni, Hincmarus, archipraesul Remensis Ecclesiae, obiit; cui Folco, jam dictus abbas, in ordine successit. (Suo autem tempore, id est anno octuagesimo minus quinto [(101) 1Kb] , Balduinus, primus Flandrarum comes, solvit debitum mortis, postquam sub habitum monachi aliquandiu in coenobio sancti Bertini vixisset. Ejus carnea molles in eodem coenobio terrae mandatur; cor vero et intestina in Blandivio sancti Petri, in Ganda monasterio sunt.)



LIX. De Rodulfo abbate.

Itaque Folcone ad archiepiscopatum sublimato, Rodulfus abbatiam suscepit in eodem anno. Cui, anno primo Caroli regis Suavorum [(102) 1Kb] , quidam vir, Rodinus nomine, tradidit, ad usum monasterii sui Sithiu, res proprietatis suae, per omnia in ipsius [Col. 1251C] traditionis carta inserta, quae sub hoc tenore est facta.



LX. Traditio Rodini. Exemplar.

(8 Sept. 883.) »Domino sancto et venerabili Rodulfo, abbati de monasterio sancti Petri sanctorumque confessorum Christi Audomari atque Bertini, ego, in Dei nomine, Rodinus traditor atque praecator. Trado itaque res proprietatis meae ad praescriptum monasterium, in pago Pontivo, super fluvium Alteiae, in villa quae dicitur Remmia: ecclesiam unam et mansum indominicatum cum castitiis, et, inter ipsum mansum ac terram arabilem vel pratum sive sylvam, mansa XI; itemque in Cathrin, in eodem pago Ambianensi, in Sana Terra, in loco qui vocatur Rosierias, mansum cum castitiis, [Col. 1251D] una cum ipsorum locorum communiis, perviis legitimis, wadriscapis; et mancipia XX, his nominibus: Anastasium cum uxore sua et infantibus illorum VI; Adalrada cum infantibus duobus: Gerlandum, Haldolfum, Folcombertum, Theodradum, Rodbertum, Restaldum, Civiredam, Rainildam, Anstrudam. Et haec omnia, ut supra dictum est, ad monasterium jam dictum trado legaliter atque transfirmo perpetuo possidenda, ea ratione ut, tum ipsas res quas trado, quam et ipsas quas expeto, ecclesiae vestrae in praecariam, pro beneficio vestro accipiam, ego videlicet [Col. 1252A] et conjux mea Ava, filiique nostri et filiae, hoc sunt: in pago Ambianensi, in Sana Terra, quae dicitur Rusticavilla, et Roserias, mansum indominicatum et, inter ipsum mansum et terram arabilem vel pratum, mansa XII; in Contla, mansum I; in Hunduncurth, mansum indominicatum et mansa X; item in pago Kamaracensi, in Finis mansa IV; et mancipia haec: Adoher, Folcardum et uxorem suam Odernam, cum infantibus suis; Gerbertum Abbonessum, Rudoricum Sigerum, Rikardum, Bakalerum, cum tribus reliquis. Pro ipso quoque usufructuario, annis singulis, Nonis Septembris, ego et conjux mea solidos persolvamus V; post nostrum vero obitum, filii nostri solidos VI persolvant. Sed post nostrum omnium obitum, ambae res superius [Col. 1252B] nominatae, cum omni melioratione et superpositione, ad opus fratrum in eodem monasterio Domino famulantium, absque ullius contrarietate, recipiantur, quibus et census persolvit [(103) 1Kb] . Si quis etiam, quod futuris testamur, si nos ipsi aut illius [(104) 1Kb] de haeredibus vel prohaeredibus seu quaelibet extranea persona, huic nostrae traditioni contraire aut infringere tentaverit, auri libras XII, argenti pondera XXX, coactus, exsolvat, et quod repetit non evindicet; sed haec traditu, cum praecaria sua, firma permaneat, cum stipulatione subnixa.

Actum in monasterio Sithiu, in ecclesia sancti Petri, anno I Caroli magni imperatoris, VI Idus Septembris.

Signum Rodini, qui hanc traditionem, cum praecaria [Col. 1252C] firmavit.

Signum Albrici. Signum Vuadharii. Signum Anselmi. Signum Guntardi. Signum Odgrini, advocati. Signum Thiodradi, scavini. Signum Adalwini.

Grimbaldus, sacerdos et monachus, scripsi et subscripsi.«



LXI. Traditio Odgrini, cum praecaria de Hamma.

(877.) Item anno III praedicti regis Caroli, Odgrinus, advocatus jam dicti monasterii Sithiu, tradidit eidem loco haereditatem suam, in loco nuncupato Hamma, super fluvio Marsbeccae, in pago Mempisco. Unde et petiit eidem abbati per praecaria res monasterii sui, in villula quae dicitur Sithiu; quod sine mora obtinuit, secundum hanc chartam.



LXII. Exemplar.

[Col. 1252D] (11 Apr. 887.) »Dilecto in Christo filio Ecclesiae Odgrino, Rodulfus, gratia Dei, abbas de monasterio Sancti Petri, vocabulo Sithiu, ubi corpora Christi confessorum Audomari atque Bertini requiescunt, omnis caterva monachorum ibidem conversantium. Plurimorum ore versatur multorumque in notitia habetur, qualiter tu, his diebus, legaliter tradidisti res proprietatis tuae ad nostrum monasterium: hoc est, in loco nuncupante Hamma, super fluvio Marsbeke, in pago Mempisco, bunaria XXXIII, una cum perviis legitimis ac wadriscapis; et propterea expetisti [Col. 1253A] a nobis res ecclesiae nostrae: hoc sunt, bunaria L, jacentia in villula quae dicitur Sithiu, super fluvio Agniona, nos quoque, quod tua fuit petitio, ipsas res ambas, tam eas quas dedisti, tam eas quas a nobis expetisti, concedimus tibi et uxori tua Bertlianae, seu filiis vestris, ad excolendum et emeliorandum: et, sicut convenit, nobis annis singulis, ad festivitatem sancti Bertini, Nonis Septembris, solidum I persolvere studeatis, et aliubi ipsas res nec dare nec vendere nec commutare nec alienare potestatem habeatis; sed, ut dictum est, quandiu vixeritis, pro nostro beneficio possideatis; ac post vestrum omnium obitum, ipsae res praescriptae, cum omni emelioratione, a nobis vel successoribus nostris ad integrum recipiantur in perpetuum [Col. 1253B] possidendae. Haec ergo praestaria firma permaneat, cum stipulatione subnixa.

Actum Sithiu monasterio publice, in basilica Sancti Petri apostoli III Idus Aprilis, anno III, regnante domno Carolo imperatore in Francia [(105) 1Kb] , nepote Caroli.

Ego Rodulfus, abbas, propria manu firmavi.«



LXIII. De morte Caroli regis et successione Odonis.

(888.) Post haec autem Carolus rex, imperii sui anno IV, decessit a saeculo; cui quidam Odo, non ex regia stirpe, successit in regno. Namque decedentibus imperatoribus, Carlomanni filius tantum in cunis remansit puer Carolus, de quo cum Franci desperassent, praefatum Odonem super se regem statuunt, anno Domini 888 [(106) 1Kb] . In cujus anno secundo, [Col. 1253C] sancti Bertini monasterium a tempestate est dejectum XVI Kal. Februarii.



LXIV. Praestaria Hucbaldi monachi de Hildincurt.

Eodem anno, isdem abbas Rodulfus concessit, per praestariam, Hucbaldo, monacho coenobii sancti Amandi, villam monasterii sui Sithiu, in pago Vermandense, nuncupante Hildini Curtem, cum villulis ad eamdem pertinentibus. Cujus praestariae talis est charta.



LXV. Exemplar [(107) 1Kb] .

Notum esse volumus, qualiter dilectus confrater noster Hugbaldus, ex coenobio almi pontificis Amandi confessoris ad erudiendum domnum abbatem Rodulfum, seniorem nostrum, concedente ac praecipiente Gauzlino ejusdem loci abbate, omnibusque [Col. 1253D] sanctae illius congregationis fratribus consentientibus, destinatus, petierit a praefato domno Rodulfo quasdam res propter temporalis solatia necessitatis, dum ejus adhaereret lateri, ab illo concessas sibi, nostris specialiter usibus delegari atque contradi: sic tamen, ut annis singulis ad festivitatem sancti Amandi, quae est VII Kalendas Novembris, de ipsis rebus nobis refectionem praeparet.



LXVI. De eclipsi solis, et de adventu Nordmannorum.
[Col. 1254A]

Anno post haec tertio, ecclipsis solis facta est XVIII Kalendas Septembris, hora secunda, et siccitas magna in mense Maio, Junio et Julio, et stella cometes apparuit. Eodem anno, id est Dominicae nativitatis 891, die Dominico, post nonam, pagani sunt, per merita sanctorum Audomari atque Bertini et Folquini, occisi CCCX in Widingahammo a Castellionis sanctorum praedictorum; sequenti quoque Dominico, meridie, venit exercitus reliquus paganorum ampliori multitudine ad castellum sanctorum praedictorum; et pugnaverunt a meridie usque ad vesperum, VI Nonas Maii, et nihil praevaluerunt. Sed aliqua pars illorum intravit ecclesiam sancti Bertini; ibique caeci effecti sunt XII viri, et vexilla eorum [Col. 1254B] in aliam figuram mutata sunt; quod libellus miraculorum sancti Bertini apertissime testatur.



LXVII. Qualiter abbas Rodulfus apud Atrebatis aegrotans obierit.

(892.) Deinde, anno post haec altero, Rodulfus abbas apud Attrebatis, in diebus octavarum Domini, sanguinem minuans, II Nonas Januarii, circa mediam noctem, brachium ejus coepit turgescens inflari; paulatimque dolore ad praecordia properante, obiit die illuscescente, anno Domini 892. Non haec autem dixi ut astruam lunaris globi numerum et cursum, secundum supervacuam mundialium sapientiam, a Christianis esse observandum, ac si, quod nefas est etiam dicere et horribile auditu, Christus in II, III et IV luna potestatem teneat, in I autem et [Col. 1254C] V et VIII amittat; sed veraciter dico quod praesciens omnia Deus praedestinatum ejus terminum vitae sub hac voluit occasione finire. Sepultus est autem isdem abbas in monasterio sancti Vedasti.



LXVIII. Qualiter post haec locus iste in laicali redactus est potestate; et de morte Folconis archiepiscopi.

Post mortem autem Rodulfi abbatis, Balduinus [(108) 1Kb] inclitus marchisus, Flandriae, Boloniae, Ternensis etiam comes, abbatiam tenere gestiens, regem Franciae adiit, deprecaturus, si id quoquomodo posset torqueri, abbatiam Sithiensis coenobii sibi concedi. Quod audientes jam dicti sancti loci monachi, Grimbaldum quemdam, ex ipsis monachum, (sub Hugone venerabili abbate duodecimo praedicto, [Col. 1254D] vestitum, gratia et honore dignum), ad regem dirigunt, id omnimodis, si posset, consilium toto conamine evacuandum. Quo proficiente, obviam habuit eumdem comitem, quo tenderet requirentem. Cui, cum respondisset se regem expetere velle, indicavit ei se regia donatione abbatiam acquirere posse, si monachorum voluntas in hoc non videretur contraire; se quoque obnixe petere ne eum ex hoc [Col. 1255A] vellet impedire. Talibus in verbis discessum est; Grimbaldusque, via qua coeperat, pervenit ad regem; reperitque ibi venerabitem Folconem, quondam Sithiensis coenobii abbatem, tunc vero gloriosum Rhemorum archipraesulem. Cui cum ex monachorum verbis, intimasset omnes unanimiter ante locum velle deserere, quam sacer locus sub laicali redigeretur potestate, postulavit, in Dei omnipotentis nomine, ut expeteret regi ne hoc sub ejus regni permitteret fieri tempore, quod ab antecessoribus nunquam videbatur factum esse. Quod audiens archiepiscopus Folco, condolens petitioni ejus, memorque antiquae dilectionis circa eumdem locum, una cum ipso Grimbaldo ad regem veniens, verba monachorum intimavit, et, ne laicus monachis superponeretur, [Col. 1255B] omnimodis expoposcit. Rex autem annuens ejus petitioni, per fratrum electionem, eidem Folconi abbatiam demum commisit regendam [qui annis quatuor strenue rexit, reparans monasterium, sub Rodulfo abbate, tempestate consumptum. Ejus tempore, Cluniacum fundatur]. Haec ei ergo causa seminaria fuit odii inter eumdem Folconem episcopum et abbatem, et inclitum Balduinum marchionem; et haec inimicitia VIII annorum fere occupaverat tempus, donec praefatus comes Balduinus (scelus quod animo conceperat evomeret ut (quemdam militem suum, nomine Winemarum, ad regem Carolum puerum, qui tunc regnabat, pro hac eadem causa dirigeret, et ut episcopi animum placaret, et ad consentiendum id, si quo modo posset, inclinaret. [Col. 1255C] Cumque episcopus in sua, ut coeperat, sententia perduraret, sicque dejeraret nullo modo consentiret ut laicus, contra sanctorum canonum statuta, jam dictae dominaretur abbatiae, isdem Winemarus, cum ira reversus, et quia haec Compendio palatio acta erant, tetendit insidias episcopo Rhemis revertenti. Episcopus autem hujus rei ignarus cum illic cum paucis advenisset, praedictus (minister mali) Winemarus, super eum cum magna ferocitate irruens, non veritus justitiae nec pertimescens iram Dei, quod auditu est etiam horribile, episcopum lancearum interfecit punctione, anno Dominicae incarnationis 900, XV Kal. Julii, feria III, hora VI. Ecce qualiter, pro Ecclesiae Sithiensis tuitione, cultor vineae Domini cadit, libans Salvatori animam jungendam [Col. 1255D] sanctorum choris in perenni gaudio. Cujus venerabile corpus assumentes, Remis, in ecclesiam almi Remigii praesulis, honorifice sepelierunt. Quod nefas inauditum illico diffamatum est per regiones cunctarum provinciarum, nec potuit lateri Romae, cunctarum urbium dominae. Unde et apostolicus ipsius sanctae Romanae Ecclesiae praedictum Winemarum apostolica auctoritate vinxit anathemate, scribens ad episcopos cunctarum provinciarum, ut eodem modo damnarent tanti homicidii reum; quod [Col. 1256A] et ita constat factum. Isdem autem Winemarus, doli minister, in cordis sui duritia perseverans, se minime reum coepit excusare; asserebat enim se hoc pro senioris sui fidelitate patrasse, idcirco finetenus in ipso permansit anathemate. Balduinus autem, post haec, abbatiam obtinuit regia donatione.



LXIX. De unctione Caroli regis et de ejusdem electione de Francia.

(893.) Anno igitur nativitatis Domini 893, Carolus puer, Carlomanni regis filius [(109) 1Kb] , rex constituitur Rhemis civitate, in Purificatione sanctae Mariae, IX Nonas Februarii, consecratus a praedicto Folcone archipraesule, vivente adhuc Odone antedicto rege. In cujus anno II, castellum sancti Audomari igne consumitur. Audiens Odo rex quod pars aliqua Francorum [Col. 1256B] in regem unxissent Carolum, persequebatur illum cum matre Ermentruda in cunctis finibus Francorum. Tandem Franci, qui eum super se regem statuerant, veneno Odonis regis vitam exstinguere moliti sunt; quod et fecerunt. Quo defuncto, Carolus rex, absque ulla contrarietate, Francorum suscepit imperium. Qui confirmatus in regno, quemdam Haganum, cujus genus et nobilitas ignorabatur a Francis, super omnes diligendo extulit, et hunc familiarius caeteris sibi consiliarium ascivit. Quod videntes Franci, non leviter ignoti hominis amicitias tulerunt; regique ob hoc infensi, insidias ei, in Lugduno, regia civitate, tetenderunt. Cognito autem, rex Carolus, per fugam exinde elapsus, in regnum quondam Lotharii successit. Franci in sententia perseverantes, Rodbertum [Col. 1256C] quemdam, fratrem Odonis regis supra memorati, super se regem statuunt; qui erat pater Hugonis, postea Francorum ducis, regnavitque annis fere duobus.



LXX. Pugna Caroli contra Rodbertum.

Post haec Carolus rex, congregato exercitu de regno Lotharii et de reliquis orientalibus Francis, contra eumdem Rodbertum pugnaturus accedit, et, in die quodam Dominico illuscescente, transiit cum exercitu vadum fluminis Iserae; occurritque ei praedictus Robbertus cum occidentalium Francorum multitudine, in pago Suessonico, in loco nuncupato [(110) 1Kb] . . . . . factaque est inibi mutua Francorum caedes permaxima. Folbertus autem quidam, Caroli regis antesignanus, Rodbertum in praelio exquirebat attentius. Accidit autem ut occurreret [Col. 1256D] illi detecta barba, quam prolixam lorica texerat super alligata; moxque sine mora, mutuis se confodientes spiculis, terra tenus utrique ceciderunt, unaque cum sanguine spiritum efflarunt vitae. Audientes autem Occidentales regem eorum corruisse, in fuga versi sunt, victoriaque cessit Carolo cum Orientalibus. Post cruentissimum vero praelium, videns Carolus se adhuc inter adversariorum medio positum, hinc scilicet Hugonem, jam dicti Rodberti regis filium, illinc Heribertum, ejusdem generum [(111) 1Kb] ; [Col. 1257A] cavensque ne irruerint super eum cum multitudine hostium, reversus est cum suis, unde venerat, in Lotharii regnum.



LXXI. De inclusione regis Caroli.

His ita patratis, praedictus Heribertus, omni dolositate plenus, post regem Carolum nuntios misit verbis pacificis in dolo, dicens se omnimodis poenitere quod contra eum conatus fuisset agere; unde, si reverteretur, promisit ei regnum Francorum per omnia subjugare. Quod audiens Carolus, laetus effectus usque sancti Quintini castrum, Vermandis est reversus. Cui occurrens isdem Heribertus, introduxit eum in eumdem castrum, praeparavitque ei convivium satis lautissimum. Facta autem nocte, cum omnes vino sepulti quiescerent, praecepit Heribertus [Col. 1257B] suis ut, abeuntes, omnia eorum arma tollerent, ne, in facto quod facere cogitabat, haberent unde resistere possent. Orto igitur sole, accipiens regem, tradidit custodiae. Milites autem, cum, ad arma confugientes, non reperirent, ad propria dolentes repatriaverunt. Heribertus autem accipiens Carolum, duxit in castrum quod dicitur Parona Scottorum; eratque ibi sub custodia clausus usque ad diem mortis ejus. Uxor vero ejus, regina, nomine Odgiva, genere transmarina, cum et ipsa multas insecutiones fuisset sub hoc tempore passa, filium suum, Ludovicum puerum, ad Anglos direxit tuendum; nam et ipsum quaerebant interficiendum. Regem igitur super se Franci statuunt Rodulfum quemdam [Col. 1257C] patre Ricardo, genere Alvernicum. Sub cujus tempore Stephanus, Tarvanensis Ecclesiae episcopus, decessit a saeculo; cui in episcopatu successit Wicfridus, hujus nostri monasteri Sithiu praepositus, anno incarnationis Dominicae 925, XII Kalendas Julii, ab Artaldo archipraesule consecratus. His diebus Nordmanni, a Rotomago collecta multitudine navium, circumjacentia maris littora devastabant. Quod audiens Rodulfus rex, congregato Francorum exercitu, contra hos in pago Tarvanense pugnaturus accessit. Cognito hoc, Nordmanni captivos, quos de diversis locis sumpserant, jugularunt. Rodulfus autem rex, in monte qui dicitur Falcoberg insecutus eos, praelium commisit, fugatisque eis, victoriam est adeptus, licet cum suorum maximo dispendio.



LXXII. De adventu Ludovici regis.
[Col. 1257D]

(929.) Anno post haec incarnationis Dominicae 929, Carolus rex in Parona castro, in custodia qua missus fuerat, obiit VI Kalendas Octobris, sepultusque est in monasterio sancti Fursei. Obiit etiam post haec Rodulfus rex [(112) 1Kb] . Quo defuncto, Franci transmare propter Ludovicum dirigunt, ut cum in paterno solio in regnum sublimarent Francorum; ipsique Francorum proceres episcopique et comites, Bononiam usque civitatem, cum maximo honore regem suscepturi obviam pergunt; inter quos erat [Col. 1258A] Hugo, dux Francorum inclitus, Heribertusque, deceptor fraudulentissimus, et Adalolfus marchisus. Suscipientes regem Lugduni civitate, cum honore maximo deducunt, ibique eum in regem elevant et ungunt. Qui confirmatus in regno, Heribertum, patris sui traditorem et tortorem, se quoque parili modo decipere cupientem, Deo illi dignam pro factis compensationem reddente, tali punivit ultione. Notaverat isdem Heribertus diem quo rex Ludovicus venatum ire deberet; percogitavitque ingenium ut, quando ipse cum rege venatorio insisteret lusui, fabulis suis illectum, procul a venatoribus sejungeret regem, moxque ligamine vinctum, crudelitatis suae exerceret actum. Hoc autem consilium, Deo miserante, non potuit latere, sed regi nuntiatum est [Col. 1258B] ab uno horum qui huic consilio videbantur interesse. Cumque die statuto, ad venationem exissent, partem aliquam militum rex in occulto insidiarum posuit loco, dato illis cognitionis signo, quod audientes, advolarent continuo. Igitur, cum utrique sermocinantes incederent, rex scilicet insidiatorque suus, apprehendens eum rex, quasi amplexandi gratia, abstraxit vinculum setis contortum, sellae illius, suae alligationis causa, alligatum; moxque, signo dato, insidiae surrexerunt de loco. Captumque Heribertum interrogat rex, quid sibi vellet vinculo quod sellae gerebat affixo; moxque confessus est quae adversus eumdem machinatus erat corde perverso. Praecepit autem rex, et comprehenderunt [Col. 1258C] eum, et in arbore vicina, sub ascilla ligatum, suspenderunt. Cunque adhuc palpitaret pendens in arbore, jussit rex quo pendebat (funem) incidere, et Dei hunc potestati committere, si hujus sub hoc casu vellet vitam servare. Deo autem illi justam retributionem pro factis reddente, cum dimissus fuisset ex arbore, crepuit medius: erat enim crassitudinis nimiae. Talique morte finem praesentis habuit vitae.



LXXIII. De morte Balduini abbatis.

(918.) Balduinus (Calvus) autem, comes et abbas monasterii Sithiu, ambitum castelli circa monasterium sancti Bertini construxit, et per ministeria disposuit; et post haec [ut brevius ejus facta perstringantur, [Col. 1258D] plus abstulit Ecclesiae quam dedit; et hactenus de damno a se perpetrato sentient monachi praesentes et futuri. Postquam autem annis decem et septem solo nomine praefuisset] aegrotans, obiit, anno Verbi incarnati 918, IV Idus Septembris. Cumque corpus ejus pars aliqua militum in Sithiu monasterio, juxta patrem suum [Balduinum Ferreum] vellent tumulare, uxor ejus, nomine Elftrudis, cupiens cum illo pariter in uno cimiterio concinerari, Gandavo, in monasterio Blandinio, fecit tumulari. Necdum enim licitum erat cuiquam feminarum sancti Bertini ingredi monasterium, nefasque putabatur [Col. 1259A] si vel ecclesiae aliqua furtim subintrasset atrium [(113) 1Kb] .

Marcham vero ejus filii ejus inter se diviserunt, et Arnulfus, qui major natu erat, Flandriam; Adalolfus vero civitatem Bononiam et regionem Taruennicam, pariterque sancti Bertini suscepit abbatiam. Cujus amorem, quantum circa eumdem locum habuit, testantur qui adhuc supersunt, qui eum fine tenus cognoverunt.



LXXIV. De elevatione sancti Folquini episcopi.

(928.) Anno post haec 928, felicissimae incarnationis Jesu Christi Domini nostri, tempore Caroli reclausi, indictione I, meus qui hoc ipsum scribo pater, Folquinus nomine, cum fratre suo, apparatu quo poterant, de regno Lotharii huc adveniunt, [Col. 1259B] sancti Folquini corpus, quod eo usque tempore terra tegebatur, levare cupientes. Erant enim utrique ejusdem beati viri carnali consanguinitate proximi. Postulata etiam a praedicto comite et abbate Adalolpho licentia, ventum est ad sancti viri tumbam cum cereis et thimiamateriis et choro psallentium, elevaveruntque corpus idibus Novembris, feria V, die illucescente; praeparaveruntque supradicti refectionem fratribus, prout poterant, vinum namque et omnia ad victum necessaria venientes secum detulerant. Quibus peractis, gaudentes ad propria sunt reversi; erant autem, isdem videlicet Folquinus et Regenwala, frater suus, filii Odwini, filii alterius Odwini, qui erat frater beati praesulis Folquini. Pater autem ejusdem sancti episcopi dictus [Col. 1259C] est Hieronimus; genitrix vero Hermentrudis est vocata.



LXXV. De morte Adalolphi abbatis.

(933) Igitur post haec Adalolphus, comes et abbas (pius, posteaquam annis quindecim coenobio huic praefuisset), in hoc ipso monasterio Sithiu aegrotans, obiit anno nativitatis Domini 933, Idibus Novembris, sepultusque est in basilica sancti Bertini, in altare sinistro altaris sancti Bertini capitanei. Inter reliqua autem donaria, dedit ad eumdem locum calicem sui potus aureum et balteum ad calicem consecrationis Dominici sanguinis faciendum; armillas autem suas sancto Audomaro ad patenam concessit faciendam. Dederat quoque antea eidem sancto Audomaro pallium quoddam, auro margaritisque [Col. 1259D] mirifice intextum; contra quod Arnulfus (inclitus marchisus et istius abbas conventus, frater Adalolphi jam mortui) alterum sancto Bertino concessit, consimili opere praecipuum. Post cujus luctuosum obitum, Arnulphus, frater ejus, abbatiam cum reliquo ejus comitatu recepit (et ita Ecclesia ista, pastore religioso viduata, a laicis maritatis, per modum haereditatis est possessa).



LXXVI. De ingressu feminarum in hoc monasterio.
[Col. 1260A]

(938) Hujus autem abbatis et comitis Arnulfi nobilissima conjux Adata, cum saepissime magnis infirmitatibus esset aggravata, desiderare coepit in hoc monasterio ei licentiam monachi darent intrare, ut coram altare sancti Bertini, pro salute deprecatura, liceret se prosternere. Hujus igitur rei causa, advocatis venerabilibus episcopis Wicfrido, Tarvanensis Ecclesiae episcopo, et Folberto, Cameracensis, denudavit eis desiderium suum. Accepta etiam a monachis licentia, anno nativitatis Domini 938, annoque V [(113*) 1Kb] Ludovici regis, feria secunda Paschae, introduxerunt eam praefati episcopi in eodem monasterio, non sine tremore maximo, quoniam hoc illa prima facere praesumpserat, quod antea [Col. 1260B] reginarum nulla concupiscere vel audebat. Intrando autem, plurima huic loco ornamenta contulit, et quandiu vixit, numquam donare cessavit.

In ipso quoque ejus ingressu, inclitus marchisus Arnulfus, per rogatum ejusdem suae amantissimae conjugis, tradidit eidem loco, ad usus fratrum, fiscum Merki cum omnibus adjacentiis, ecclesia, mancipiis, aedificiis, terris cultis et incultis, pratis, pascuis, piscationibus, animalibus quaesitis et inquirendis: ea ratione, ut, quandiu adviverent, ipse videlicet et uxor sua supramemorata Adata, filiusque eorum Balduinus, in sui juris dominio possiderent, et singulis annis centum solidos fratribus pro eodem fisco persolverent; post eorum vero de hac luce discessum, tota possessio ejusdem monasterii subjaceat [Col. 1260C] ditioni. Quam traditionem cum praestaria describere rogavit, et ipse propria manu firmavit, et reliquos palatii sui proceres ut describerent praecepit. Hi sunt autem testes: Unicfridus, episcopus; Folbertus, episcopus; Damasus, episcopus; Hemfridus, presbyter; Engelandus, monachus; Vuinetmarus, decanus; Grimbaldus; Odarius, monachus; Everardus, advocatus; Vuinetmarus, laicus; Rodulfus; Hericus, laicus; Vuinetmarus, diaconus et monachus, subscripsit. Ante hoc autem tempus Adalolphus, tunc quidem puerulus, nunc autem aetate mediocri, ipso etiam sacerdotio honorandus, a patre Evehardo, summae nobilitatis viro, et matre Ricsinda, in hoc monasterio sancto Petro sanctoque Bertino est oblatus. Rodulfus etiam, [Col. 1260D] ipsius castelli praetor urbanus, filium suum, nomine Vualterum, cum morbo, medici quem variolam vocant, morti videretur esse proximus, ulnis propriis sustollens, coram sancti Bertini altare deportavit; monachumque effecturum, si ejus pia juvaretur intercessione, spopondit. Quem mox saluti restitutum, Deo omnipotenti famulum et sancto Bertino obtulit monachum perpetualiter permansurum.



LXXVII. De conversione monachorum in regulari propositu.
[Col. 1261A]

Antedictus autem abbas et comes Arnulfus, dolens religionem monasticam, quae inibi in priori tempore a beato Bertino constructa vigebat, tunc temporis abolitam, cogitare coepit qualiter pristinam religionem extrueret, et locum antiqua sanctitate nobilitaret.

Sed, voluntate altissimi Dei, qui sponsam suam Ecclesiam videlicet, quanquam interdum fluctuari, nunquam tamen periclitari permisit, eumdem marchionem continuis cruciatibus calculi, qui urinam inhibens, nuncupatur vulgo lapissus, voluit macerari. Ad quem, medendi gratia, multi cirurgicorum convolarunt sperantes se, ab eo qui affluebat divitiis, [Col. 1261B] emolumentum non parvum accepturos. Sed illi suae artis peritiam quaerentes in eum extollere, et extollendo ostentare, sub cujus aspectu octodecim viros, simili morbo confectos, inciderunt, quos quidem omnes, uno dempto qui in brevi mortem obiit, curaverunt. Et quia is sibi medelam incitandi evitandam ostendit, de caetero tale quid suggerentibus ulterius audire nequivit. Demum divina gratia ad se conversus, contemptis hujus mundi medelis, mente ad eum cucurrit qui solo sermone universa restaurat, et venerandi Gerardi praesentiam per nuntium velocem quaeritat. Adveniente siquidem viro Dei, intimavit lugubrum, ut pro corporis sanitatis recuperatione Omnipotentis clementiam imploraret.

Verum, fusa prece, et marquionis animo sancti [Col. 1261C] viri consilio pulsato, quatenus de suorum bonorum affluentia egenis daret, volente Deo, obtemperat marchisus sancto; celebratisque missarum solemniis cum fletuum suspiriis, triduani jejunii abstinentia indicitur illi. Cumque comes iste sacramentorum devotus participasset mysteriis, repente mingendi appetitus marchionem saepedictum impellit, et, congruo petente secessu, sine difficultate urentem emisit lapillum. Quo pristinae sanitati mirabiliter restituto, quanta in ejus pectusculo abundabat exsultatio, quantave arcas virum Dei exercuerit condecens veneratio, non nostrae opis est comprehendere. Comes igitur, beneficii collati remunerator liberalissimus, virum Dei multis peroptans praemiari muneribus, omnibus spretis, comiti respondisse [Col. 1261D] dicitur: »Si nostra, inquiens, dereliquimus, quomodo aliena accipiemus?« Sacramentis tamen terribilibus obstrictus comes, vix tandem compellit ut suarum facultatum decimas acceptaret; et hoc quoque prius humiliter declinavit quod paulo post non cupide suscepit, quas prudenti consideratione dispertivit. Item et quotquot abbatiarum comes memoratus habebat sua sub potestate, utile sibi visum est procurationem dicto Gerardo commendare.

(44.) Ob hac igitur causa (venerandum) Gerardum quemdam abbatem ad se advocavit (ut coenobium [Col. 1262A] illud sancti Bertini, regularitate viduatum, ad pristinum sanctae regulae honorem stabiliret, et ut perversam consuetudinem, ne scilicet de caetero saeculares viri abbatum officium usurparent, funditus evelleret), et cum ipsis monachis tractare coepit, si forte ad consensum boni consilii eorum animum inclinare posset. Cumque illi in obduratione mentis permanentes, nec minis nec blanditionibus flecterentur, hos de monasterio praecepit abire, anno saluberrimae nativitatis Jesu Christi Domini 964 XVII Kal. Maii; ipsique Gerardo abbati, qui pene solus et primus, in occiduis partibus, ultimus temporibus, regularis vitae normam servabat, cum monachis e diversis locis collectis, eumdem monasterium tradidit regulariter gubernandum. Erat autem populi [Col. 1262B] ad hoc ipsum spectaculum congregati non parvi muneris, eratque videre dolorem cunctis in monachorum exitu permaximum et lacrymas in oculis plurimorum, turbationemque ejusdem loci famulorum cum reliqua multitudine plebium, in monachos regulares et in ipsum comitem insurgere volentium. Comes autem, post eos dirigens, rogavit ut reverterentur; promittens omnia se eis daturum necessaria, tantum ut revertentes ad suum locum, profiterentur se ordinem servare monasticum. At illi in sententia perseverantes, cum magna sequentium populorum multitudine exeuntes, apud villam ejusdem monasterii, Loconessam nuncupatam, aliquantisper demorati sunt. Post aliquantulum autem, major pars eorum navim in oceano intrantes, [Col. 1262C] in transmarina regione delati sunt. Quos rex Adalstenus [(114) 1Kb] benigne suscipiens, monasterium quod dicitur ad Balneos eis statim concessit; ob id maxime, quia frater ejusdem incliti regis, Etwinus rex, in monasterio sancti Bertini fuerat tumulatus. Siquidem anno Verbi incarnati 932, isdem rex Edwinus, cum cogente aliqua regni sui perturbatione, hac in maris parte, ascensa navi, vellet devenire, perturbatione ventorum facta navique collisa, mediis fluctibus absorptus est. Cujus corpus cum ad littus esset devectum, Adalolphus comes, quoniam propinquus ei carnali consanguinitate erat, cum honore sumens, ad sancti Bertini monasterium detulit tumulandum. Post cujus mortem, frater ejus rex Adalstenus, plurima huic loco in ejus eleemosyna direxit [Col. 1262D] exemia, et, ob id, ejusdem monasterii monachos amabiliter suscepit ad se venientes. Reliqui autem monachorum, quorum cor Deus visitationis suae gratia illustraverat, regulam amplectentes monachicam ad proprium reversi sunt monasterium, Engelandus videlicet, loci hujus antea praepositus; Grimbaldus cum Drothwino, ipsa senectutis canitia venerandi; post hos Adalolphus et Galandus, Siguvimus, Suavimus, Vulfricus, Sigebaldus atque Adalgerus. Igitur, quia abbas Gerardus monasterium in Gandavo situm, nomine Blandinium, tenebat, nec utrosque, hoc videlicet et illud praesentialiter gubernari [Col. 1263A] poterat, Agiloni quodam, Sancti Apri monacho, Toletanae civitatis, cum Womaro, Blandinii monasterii monacho, non cum abbatis nomine, regularis vitae regimen, comite jubente, et Gerardo abbate consentiente, concessum est. Brevi autem post haec tempore, Agilone mortuo, Gerardo abbate postulante, et comite Arnulfo annuente, Wido ipsius Gerardi nepos, abbas in hoc monasterio consecratur, anno nativitatis Dominicae 947; sub cujus tempore Unago quidam puerulus, a patre Odone, civitatis Monsteriali, monachus hic oblatus efficitur. Post, isdem abbas Wido, quia nimis vanae juventutis gaudia sectabatur, apud comitem incusatus, abbatia est fraudatus, et sancti Bavonis monasterio abbas est destinatus. Womarus autem regimen monasticum [Col. 1263B] sub regulari regebat districtione. Quo tempore ego ipse haec scribens Folquinus, a patre Folquino supra jam memorato, matre Thiedala, de regno Lothario dicto huc adductus, anno incarnationis felicissimae Domini nostri Jesu Christi 948, die festivitatis elevationis sancti Bertini, quae succedit omnium sanctorum festivitati, sancto Bertino oblatus, monachus, proh dolor! facietenus sum effectus.



LXXVIII. De Hildebrando abbate.

Supra memoratus igitur gloriosus marchises Arnulfus, post Widonem antedictum abbatem, parvo post tempore, Hildebrando nepoti suo, eumdem monasterium contradidit ad regendum sub cujus tempore ita in hoc monasterio sanctitatis excrevit [Col. 1263C] religio, ut forma et exemplum foret cunctis per circuitum constructis monasteriis. Gaudebant siquidem monachi sub tanto Patre constituti, quoniam eis et interiora mentium sua exhortatione administrabat pabula, et exteriora corporibus sufficienter praebebat necessaria, studebat autem, inter reliqua sanctae regulae praecepta, jussioni huic maxime obedire, qua abbati praecipitur ut studeat plus amari quam timeri, ut ne, dum nimis eraderet eruginem, frangeretur humanae fragilitatis vas; discretionemque ita in cunctis suis actibus assumebat, ut in jussionibus suis esset et quod fortes cuperent, et quod infirmi non refugerent. Ordinatus est autem anno ab incarnatione Domini 950 a Vincfrido Tarvennensis Ecclesiae episcopo, XVI Kalendas Aprilis. Huic autem [Col. 1263D] comes Arnulfus, ipsius abbatis avunculus, ad usus fratrum sub eo viventium reddidit villam nuncupatam Arecas, quae uti longe inferius dixisse me memini, unum erat ex principalibus abbatiae membris, et abbatis obsequium erat deputata; in qua et abbatis antiquitus sessio ab inquirenti frequentabatur populo; quam et ipse comes, quia paterna successione abbatiam susceperat, suo usui mancipatam tenebat. Reddidit autem hanc usui fratribus XII Kalendas Julii, anno nativitatis Dominicae 951. Post etiam sanctum Walaricum, eodem modo de castello et monasterio suo ei deportatum, ad hunc direxit monasterium, die post haec VI, id est, IV Kalendas Septembris, parili modo praecepit deferri conservandum, [Col. 1264A] anno a nativitate Domini 952. Suscepit etiam praedictus abbas in monasterio quemdam canonicum Saxonici generis, nomine Odoldum, ad monasticum confugientem habitum; cui ad imbuendam puerorum scolam commisit. Erat enim litteratoria arte peritissimus. Et decaniae curam commisit, quam usque hodie, Deo miserante, regit.



LXXIX. De conversione monachorum in Atrebatis, et de Regenoldo abbate.

Cum igitur locus iste religione qua supradiximus vigeret sub praefato abbate, cogitatio incidit glorioso comiti Arnulfo, ut pari religione sancti Vedasti nobilitaret monasterium. Unde et accersito domno abbate Hildebrando, direxit ad eumdem monasterium [Col. 1264B] (posteaquam congregationi monachorum Sithiensium quadriannis praefuisset), ut exemplo operum suorum et exhortatione ad observantiam eos accenderet monasticae regulae. Quo cum pervenisset, et id pro quo venerat implere omnimodis satageret, ad ultimum praefatus gloriosus comes obedire nolentes praecepit monasterio exire; monasterii autem curam cum his qui remanserant, eidem abbati praecepit gubernare. Quo id pro viribus ad tempus strenue adimplente, pro labore et exhortatione quae illis utpote rudibus impendi erat necesse, negligebatur ab illo locus iste. Deprecatus est autem isdem abbas inclitum marchisum Arnulfum, ut monasterium hoc Sithiu alicui ex ipsis fratribus committeret gubernandum, ne, dum curis insisteret [Col. 1264C] monasterii unius, negligeret alterius. Annuens autem comes, cum illius consilio, cuidam ipsius monasterii monacho, nomine Regenoldo, fratrum tantum voluntate obstante, in abbatis sublimavit honore. Ordinatus est autem anno ab incarnatione Domini 954, XII Kalendas Aprilis, ab Wicfrido, Tarvanensis Ecclesiae praesule. Hildebrandus autem abbas, nobis flentibus, curam animarum eidem domno abbati Regenoldo committens, Atrebatis rediit. Regenoldus autem abbas satis pervigili cura sollicitus erat circa regimen animarum sibi commissarum; in brevi autem tempore amabilis extiti omnibus et devotus. Qui confirmatus in loco emit a quodam viro illustrissimo, Hugone vocabulo, adjuvante inclito marchione Arnulfo, ecclesiam quamdam in honore sancti Michaelis [Col. 1264D] constructam, nuncupatam Vuachimvillare, sitam in pago Bononensi, libris V denariorum. Hic etiam tempore regiminis sui, consentiente, imo compellente glorioso comite Arnulfo, sancti Audomari reliquias cum honore maximo, et cum multimodo ac devotissimo monachorum ac canonicorum obsequio, ut terras, trans Rhenum sitas, huic sacro loco jam olim a fidelibus concessas acquireret, Neumago usque regio palatio deportavit, quo in loco tunc gloriosus Otto, rex orientalis Galliae, advenerat. Cumque ventum esset ad Thiale portum, custos ecclesiae blasphemando, et reliquias sanctas vituperando, nolebat ecclesiam aperire. Post paululum autem, quidam concite accucurrit, nuntians eumdem [Col. 1265A] custodem a balneis reversum, subita infirmitate correptum, et, ni intercessione succurrant monachi, mox esse moriturum. Quod audientes fratres, cum raptim unus Eucharistiam, alter sacratas reliquias afferre conarentur, ecce alter adest nuntius, dicens eis ne sollicitarentur, quoniam isdem presbyter, sancto illi Audomaro dignam blasphemiae poenam reddente, terminum praesentis fecisset vitae. Cognito autem hoc populi undique ad ecclesiam concurrerunt, et facult te qua poterant, reliquias sanctas honoraverunt. Partim autem prospere pro quibus venerant acquisitis, ecclesia in Frekenis regia donatione recepta, cum reliquiis sancti ad propria sunt reversi. Sub praefati abbatis I, gloriosissimus rex occidentalium Francorum Ludovicus decessit a saeculo, [Col. 1265B] et Remis, in monasterio sancti Remigii, est tumulatus IX Idus Septembris. Cui in regno successit filius ejus adhuc puer Lotharius, III Idus Novembris, in regem ab Artoldo archipraesule Remensis ecclesiae consecratus.

(Sub quo Arnulfus comes, et Sithiensis Ecclesiae, quantum ad temporale, administrator, privilegium immunitatis confirmationisque bonorum a semetipso datorum, et deinceps donandorum; item de justitia quam debeamus habere, in omnibus locis nostris impetravit, secundum hanc formam quae hic verbotenus inseritur).


Exemplar privilegii impetrati.

(7 Januar. 962.) »In nomine sanctae et individuae [Col. 1265C] Trinitatis. Lotharius, divina ordinante Providentia, rex Francorum. Cum locis divino cultui mancipatis ob divinae servitutis amorem, opem congruam fecimus, imperialem profecto morem decenter implemus, et nobis ad remunerationis aeternae praemia capescenda profuturum firma credulitate confidimus. Idcirco notum esse volumus omnibus fidelibus, et nostris praesentibus scilicet et futuris, quia venerabilis Arnulfus, marchio abbasque ex monasterio coenobii Sithiu, quod est situm in pago Tarvanensi, constructum in honore sanctae Dei genitricis semperque virginis Mariae, et apostolorum Petri et Pauli, in quo corpora beatorum confessorum Audomari atque Bertini requiescunt, ubi etiam praesenti tempore praenominatus abbas, auctore Deo, [Col. 1265D] praeesse videtur; nostrae innotuit majestati qualiter jamdudum tempore praedecessores parentes nostri, reges videlicet Francorum eidem monasterio regalibus privilegiis talem concedissent auctoritatem, ut illud cum omnibus ad se pertinentibus, sub perpetua eorum defensionis maneret securitate. Sed pro firmitatis inditio, postulaverunt ut non solum, praedecessorum nostrorum regum morem sequentes, nostrae hujusmodi auctoritatis praeceptum erga ipsum monasterium, tuitionis gratia, fieri juberemus, sed etiam perficeremus ut omnes cellas et villas, seu caeteras possessiones praedicti monasterii quas in quibuslibet pagis et territoriis infra ditionem imperii nostri consistunt nullus praedecessorum nostrorum divideret, aut in alios usus converteret et ut [Col. 1266A] familia ejusdem monasterii nullis quibuslibet hominibus foderum daret; et ut ea quae a fidelibus recenti tempore concessa sunt, nostra quoque auctoritate firmaremus, humiliter petierunt. Quorum petitionibus libenter acquievimus: et ita in omnibus concedimus, atque per hoc praeceptum confirmamus, fiscum videlicet Morke, cum omnibus appenditiis, quem is inclitus marchisus Arnulfus, noster fidelissimus, eidem loco sancto tradiderat, consentiente, imo rogante Athala ejusdem conjuge nobilissima, tempore quo ipsa feminarum prima tentavit ingredi sancta ipsius monasterii limina; villam etiam Arcas dictam, quam isdem quoque victui fratrum adauxit, in qua et alodem Everardi illustris, ejusdem loci advocati, quem post suum [Col. 1266B] obitum ipsis tradidit fratribus suscipiendum; monasterium quoque sancti Michaelis, Wachimvillare dictum, cum appenditiis suis; Petresse quoque ecclesiam, praefati marchisi traditione donatam: haec omnia eidem loco sancto confirmamus regali auctoritate. Proinde hos nostros regales apices fieri jussimus, per quos successores nostros admonemus ut sicut praedicto monasterio concessimus, ita illi ratum et stabile permanere permittant; ut nullam divisionem in monasteriis aut cellis vel villis seu caeteris possessionibus faciant aut facere permittant, aut in alios usus retorqueant. Sed et hoc sancimus atque decernimus, ut nullus judex publicus, aut quislibet ex judiciaria potestate, in ecclesias aut caeteras possessiones memorati monasterii, quas [Col. 1266C] nunc possidet, vel quae deinceps voluerit divina potestas augeri, ad causas judiciario more audiendas, vel freda aut bannos exigendos, aut mansiones vel paratas faciendas, aut foderum exigendum, aut fidejussores tollendos, aut homines ipsius monasterii distringuendos, nec ullas redibitiones aut illicitas occasiones requirendas, ullo unquam tempore ingredi audeat vel ea quae memorata sunt penitus exactare praesumat; sed liceat memorato abbati Arnulfo, suisque successoribus, res praedicti monasterii, cum omnibus fredis et bannis sive concessis sub nostra defensione quieto ordine possidere; quatenus ipsos servos Dei, pro nobis ac pro stabilitate totius regni nostri a Deo nobis concessi, jugiter Dei misericordiam exorare delectet. [Col. 1266D] Et ut haec auctoritas nostris futurisque temporibus, Deo protegente, valeat inconvulsa permanere, manu propria eam firmavimus, et annuli nostri impressione assignari jussimus.

»Actum VII Idus Januarii, regnante domno Lothario, anno VIII, indictione VI.

»Actum Leuduni feliciter.«

Sic signatum inferius:

»Signum Lotharii gloriosissimi Francorum regis.

»Otto cancellarius recognovit.«

Anno post hoc quinto signum crucis, nescio qua causa exigente, subito in vestimentis insignitum videbatur humanis. Erat autem color acsi ex aliquo [Col. 1267A] pinguedinis liquore vestis, in qua apparebat per loca, in crucis modum videretur infecta; sed non erat nosce ex qua acciderat causa. Unde timentis regionis hujus populi, ne aliquod flagellum super eos immineret irritati Domini, ad orationis studium frequentius accurrunt, templaque requietionis summorum patronorum Audomari atque Bertini exeniis quibus poterant invisebant. Vuicfridus etiam, Tarvanensis civitatis episcopus, totius episcopii sui populum sub hac tempestate obnixius Dominum supplicaturum, ad Sithiu jussit adventare monasterium. Igitur XI Kalendas Februarii, statuto jejunio, replentur plateae innumerabili populo; adest autem et episcopus ipse, et elevantes sanctissimi patris Audomari corpus ad inferius monasterium cum flentium [Col. 1267B] populorum deportant multitudine. Facta autem inibi oratione, relevantes ejusdem sancti corpus sanctissimique Bertini, piissimi suorum in necessitatibus protectoris, una eum sanctis Richario et Walarico ad superius deferunt monasterium, calle repetito. Cumque venissent in interstitio quodam duorum monasteriorum, episcopo sermonem faciente ad populum, Rodulfus, quem supra memoravi, terram quamdam haereditatis suae nuncupatam [(115) 1Kb] . . . . . . . . . conjuge et filiis consentientibus, sancto Bertino tradidit possidendam. Uxor vero ejus binas aureas lunulas promptissima eidem sancto concessit voluntate; post hoc, sanctorum corpora ad sancti Audomari monasterium sunt delata; atque, in introitu ecclesiae, ad hominis staturam [Col. 1267C] trabibus superelevata, sub ea populorum in ecclesia subintrabant agmina. Igitur, quia jam nox incumbebat, abbas Regenoldus, prospiciens jam non esse reditus, illic cum sanctorum corporibus nocte illa est pernoctatus. In crastino obsequente, utroque monasteriorum conventu ad propria requietionis loca sunt referta. Post haec Rikelinus quidam tunc puerulus hic monachus est oblatus; cum quo pater ipsius, nomine Vualdo, ecclesiam quamdam haereditatis suae, in villa Granai dicta sacro huic loco tradidit, quam et per praecariam, in sua et filii alterius vitam emeliorandam recepit.



LXXX. Quod locus hic a Domino coepit flagellari.

His temporibus, nescio utrum peccatis exigentibus, an secundum quod legitur scriptum: »Quem diligit [Col. 1267D] Dominus corripit; flagellat autem omnem filium quem recipit;« locus hic lacrymabiliter elefantiae a Deo lepra coepit flagellari. Quo morbo, quod lacrymosum est, domnus etiam abbas Regenoldus percussus, loci hujus regimen, prout poterat, anno fere integro post haec regebat, secrete in cella conversans, a fratrum conventu semotus. Tandem comite Arnulfo, morbi hujus causa, locum hunc, visitatione soluta, vitante, compulsus est monasterio exire, et in loco supra jam a me memorato, Vuachimvillare dictum, secedere. Ante autem regimen animarum sibi commissarum, ipso comite jubente, fratribusque [Col. 1268A] in unum, ob hoc ipsum, collectis, cum eorum voluntate Adalolpho, superius jam nominato, et ejusdem monasterii monacho, commisit die solemni sacratissimae Coenae anno 941, nativitatis Dominicae, quae contigerat tunc II Iduum aprilis dies VII idus earumdem ventura paschali solemnitate. Ante haec quod supra memoria excidit, Wicfridus, Tarvennae civitatis praesul, a saeculo decessit, anno Domini 959, XIV Kalendas Novembris. David Corbeiae monachus, in episcopatu successit. Adalolphus autem satis sollicitus erat de commissa sibi congregatione, non tamen abbatis consecratus ordinatione; ingeniose siquidem comite factitante, quod post claruit in subsequenti opere, ut nepoti suo Hildebrando supradicto locum hunc facilius iterato posset condonare. [Col. 1268B] Quo in tempore comes isdem eumdem domnum Adalolphum cum exeniis ad regem trans mare direxit Anglorum. Quo jam trans mare delato, Odoldus supra memoratus, noster decanus, de partibus citra Rhenum positis, ubi vindemiare fuerat missus, cum vina VII vasorum est reversus. Advenerat autem hoc in tempore comes et abbas Arnulfus in hoc ipso Sithiu monasterio, et filius ejus Balduinus, juventutis flore honestissimus, cum conjuge nuperrime desponsata, nomine Mathilda, Saxonici generis aequali nobilitate conspicua. Quae in primo ejus in hoc monasterio ingressa, cortinam quamdam invisae magnitudinis, praecipuique operis, huic loco concessit, variorum colorum adornatam tabulis [qua usque utitur ecclesia ista pro velo quadragesimali]. Mittens [Col. 1268C] autem comes Arnulfus, praecepit vinum supra memoratum suscipi et suis usibus reservari. Dedit vero in recompensatione fratribus ejusdem monasterii ecclesiam quamdam Tetresse dictam, ne raptoris incurrisse videretur notam; quam tradidit II Kalendas Decembris, die festivitatis sancti Andraeae. Isti sunt testes: Balduinus, filius ejus, consentiens, Odoldus decanus, Hemfridus praepositus, Engelandus, Drothwinus, Grimbaldus monachi, Arnulfus, nepos ipsius comitis; Rodulfus, praetor urbanus; Evehardus, advocatus; Egelbodo fidei creditores. Folquinus, levita et monachus, subscripsit. Post hoc autem, adveniente nativitatis Christi die, praefatus comes Balduinus, morbo, quem medici variolam vocant, coepit aegrotare, tristemque nobis festum [Col. 1268D] sua reddidit incommoditate. Die autem kalendarum Januariarum, quo celebrantur octavae nativitatis Dominicae, quod lacrymosum est etiam dicere, cursum praesentis finivit vitae Erat autem videre cuncto populo utriusque sexus et diversae aetatis dolorem intolerabilem et pene antea invisum. Sepultus est autem in hoc ipso monasterio, in medio beati patris Bertini requietionis templo, anno nativitatis Christi 961, indictione IV, regnante Lothario rege anno VIII. Revertente autem domno Adalolpho de partibus quibus missus fuerat, iterum inquisitio et electio de abbate futuro coepit ventilari. Mittens autem comes [Col. 1269A] Arnulfus, direxit post Hildebrandum, supra memoratum abbatem et nepotem suum, et ei iterato hunc commendavit locum, quem et hactenus, miseratione Dei, regit, qui est annus supramemoratus Dominicae nativitatis 961.

Quod facile erat fieri quoniam a monachis coenobii hujus, ob vitae prolestatem, non modice amabatur. Et ita patet quod Adalolphus, jam dicti coenobii monachus, cessit voluntati comitis saepe dicti, cum vix anno unico administrasset. Et postmodum, Hildebrandi abbatis nostri reassumpti regiminis anno III. ejus avunculus Arnulphus, quondam comes Flandrarum et abbas, ut supra ostensum est, complevit officium vitae sepultus in Blandinio.

LXXXI. Explevi jam, auxiliante Domino, quae [Col. 1269B] jusseras, domne et beatissime, necnon et amantissime pater, Adalolphe, comprehendens in uno codice traditiones fidelium cum chartis earum, necnon et gesta abbatum ab ipso primo loci hujus structore domno Bertino abbate, usque ad ultimum, qui nunc praeest nostrae aetatis tempore. Frater autem in ipsa veritate, teste me, nihil hic aliud scripsisse quod in exemplariis antiquorum potui reperire, aut strenuis viris narrantibus agnoscere. Si qui autem me invidiose voluerint dilaniare, obsecro paternitatis suae refrenentur favore. Reliquas vero chartas per diversorum ministeriorum officio deputatas curavi separatim inscribere, ut quod unicuique ministerio distributum erat, faciliori inquisitione posset inquirens indagare. Subscripsi [Col. 1269C] etiam per ordinem fratrum nostrorum nomina, quos ego juvenculus et pene ultimus, recordor in hoc monasterio regulari vixisse vita.

Domnus abbas Hildebrandus, Odoldus decanus; Ingelandus, Vuinetmarus, Grimbaldus, domnus abbas Regenoldus, Grunwaldus, Benedictus, Rikelmus, Drotwinus, Hemfridus, Adalolphus, Rodvinus, Signinus, Galandus, Liodricus, Odarius, Erembaldus, Suavinus, Adalgisus, Vuluricus, Sigebaldus, Engelandus, Sigelmus, Aldgerus, Vuago, Folquinus, Idelbaldus, Adalsigae, Adalardus, Matfridus, Amarlandus, Heremarus, Grimbaldus, Heimericus, Everardus, Liuzo, Everoldus, Legenfridus, Tiozo, Vulfandus, Reingerus, Nidgrimus, Humfridus, Folcarus, Regenerus.



LXXXII. Dehinc sequuntur chartae testantes villas eleemosynae.
[Col. 1269D]

Hic etiam villulas ad eleemosynae ministerium a fidelibus contraditas, non meo parcens labori, sed monasterii prospiciens utilitati, cum chartis suis, scribere aggrediar: memini namque me hoc ipsum promisisse, cum Guntberti mentionem sub Fridogiso fecissem abbate. Igitur quae scribenda sunt pene omnia ipsius Guntberti et patris sui Goiberti sunt largitione tradita; construxerat autem isdem Goibertus in proprietate sua, sicut longe superius dixi, cellulam quamdam in honore Domini Salvatoris in loco nuncupante Stenetland; ad quam maximam [Col. 1270A] haereditatis suae partem delegaverat, et hanc eamdem cellam ad sanctum Bertinum pro parte filii sui Guntberti quem in eodem monasterio monachum fecerat, sub perpetua firmitate condonavit. Prima autem chartarum de villis, quas ad eamdem cellam tradidit nobiscum, habetur de Curmontium, quae in ordine scriptionis prima erit subsequentium.



LXXXIII. Traditio Goiberti de Curmontium, tempore Fridogisi abbatis.

(Aug. 831.) »Domno venerabili in Christo patri Fridogiso, abbati de monasterio Sithiu, ubi duo agii, Audomarus videlicet una cum beato Bertino, Christi Domini confessores, in corpore repausant. Ego, in Dei nomine, Goibertus, una cum filio meo [Col. 1270B] Guntberto, pariter traditores, per hanc epistolam traditionis donamus vobis spontanea voluntate quidquid habere vel dominare visi sumus in loco qui dicitur Curmontium, in pago Bononensi, super fluvium Edivinia: id est, mansum et casam capitalem superpositam, cum alia castitia, vel aedificia ibidem pertinentia, majora vel minora; una cum terris arabilibus, pratis, pascuis, concidis, communiis, perviis legitimis, et wadriscapis; omnia in omnibus, rem inexquisitam, totum ad integrum; et insuper mancipia X, his nominibus: Ellefridum, Odbertum, Gerwaldum, Vuerembaldum cum infantibus suis II, Hildewif cum infantibus suis II. Haec omnia superius denominata ad sepulcrum sancti Bertini legaliter coram testibus tradimus, ea scilicet conditione [Col. 1270C] quatenus post nos in eodem loco Domino famulantes hoc, ad specialem consolationem supra suum debitum habeant. Quod si quisquam de rectoribus praedicti monasterii hoc ab eis auferre, propter malivolentiam, vel inde debitum eorum supplere voluerit, tunc omnimodis, absque ulla contradictione, ad nostros legitimos haeredes revertere debeat, et ut ego Guntbertus, propter hoc donum, quandiu, Domino annuente, vixero, inter ipsos monachos plenissimum debitum habeam. Quod si contigerit, ut saepe evenit, ut, propter invidiam vel avaritiam praepositorum, de jam dicto monasterio egressus fuero, tunc, absque ulla contradictione, iterum haereditatem meam recipiam. Et ista haereditatula parva volumus ut ad ecclesiam Domini Salvatoris [Col. 1270D] in Steneland deserviat. Si quis vero, quod futurum esse non credimus, quod ullus de haeredibus vel prohaeredibus nostris, si ista cautio firma perduraverit, vel quaelibet opposita aut extranea persona, contra hanc traditionem nostram devotissimam venire praesumpserit, vel infringere tentaverit, iram ipsius Domini Salvatoris Dei omnipotentis incurrat, et sanctorum ejus; et insuper distringente fisco, auri uncias X, argento pondera XX, coactus, exsolvat, et quod repetit evindicare non valeat; sed praesens traditio omni tempore firmissima permaneat, cum stipulatione subnixa.

»Actum Sithiu monasterio, in mense Augusti [Col. 1271A] anno XVIII imperii Ludovici, piissimi Augusti.

»Ego Goibertus hanc traditionem a me factam recognosco.

»Signum Guntberti, filii sui, qui hanc traditionem pariter fecit firmavitque.

»Signum Gabrielis, signum Riquionis, signum Egedbodonis.

»Ego Vuinebertus, sacerdos et monachus, scripsi et subscripsi.«

LXXXIV. Dederunt et Steneland basilicam in honore Domini Salvatoris, et unde ipsa basilica dotata esse videtur, et aliam partem haereditatis, mansis, castitiis, mobilibus, immobilibus, ad integrum; praeter mancipia, quae ingenua dimittere cupiunt in eleemosyna patris Thiodberti et matris [Col. 1271B] Bertrudae et filii Guntberti, ut inde annuale celebrent in eleemosyna fratribus et pauperibus. Et ista basilica de curso [(116) 1Kb] cum clericis ac luminaria custodita sit, sicut coram Domino Salvatore, in die judicii, ratio sit ante tribunal Christi. Et illud parum in ipso Steneland et Ricolvengahem, quidquid ego et Hlotildis ac Heremarus delegaverunt usque ad bunaria LX, totum ad integrum pertinens et serviens ad basilicam Domini Salvatoris.

LXXXV. Anno nativitatis 826 hunc brevem fecit Goibertus, quando matrem suam Bertrudam duxit Romam et Gundbertum filium suum, et ibi eum sancto Petro obtulit; et papa Eugenius eum ibi clericavit et confirmavit.

(826) »Omnem substantiam nostram misimus in [Col. 1271C] manus bonorum hominum, tam in terris quam in mancipiis, peculiis, praesidiis, mobilibus, et immobilibus, omnia et ex omnibus, totum ad integrum: in eo tenore, ut, si mihi contigerit finis meus in itinere quo pergere dispono in partibus Romae, orationis causa, ut ita fecissent, sicut ego illis disposui, in eleemosyna mea et patris mei et matris et filii mei. In primis illam haereditatem in Embriaco, ad sanctum Audomarum. Et illam in Curmontis et in Humbaldingahem: illum puero, pro haereditate, Guntberto et mancipia XX, si revertitur in patriam; si non venerit, tunc illud in Curmontis ad sanctum Bertinum, ad opus fratrum, in mea eleemosyna, unde consolationem habeant extra debitum suum, et nullus abbas potestatem habeat illis abstrahere; ut [Col. 1271D] offerant pro me et filio et patre meo vel matre, et missas vel psalmos celebrent. Et Everwinus et Lothwinus illas res provideant quidquid laborare possunt ad opus fratrum; post finem illorum, ille cui decanus jusserit. Et vaccas X, berbicas L, porcos XV, boves IV. Et illud in Humbaldingahem datur Jedonae propinquo meo. Si ille puer revertitur, habeat tunc illud in Hethenesberg, illam haereditatem quam ibidem comparavit, per totum habeat Jejodo; sin autem, tunc vendantur in meis propinquis et detur pretium presbyteris ut missas canant pro nobis et servis Dei et ancillis, ut offerant pro nobis. Et in [Col. 1272A] Tathingahem iillum (sic) mariscum, et in Ganape, nepoti meo Heremaro; et in Muldelhem ad sanctum Audomarum, pro loco illius pueri, et mancipia VI; et illum alodem in Aganesberga, et in Selis illum pratum, et in Vostringe illum bunarium per omnia vendantur, et detur pretium in eleemosyna nostra. Reliqua omnia tradantur ad sanctum Bertinum in nostra eleemosyna.«



LXXXVI. Charta Goiberti de dote basilicae Domini Salvatoris in Steneland.

(8 Nov. 828.) »Si aliquid de rebus nostris locis sanctorum vel in substantia pauperum conferimus, hoc nobis procul dubio in aeterna beatitudine retribuere confidimus. Idcirco enim, in Dei nomine, Goibertus, dono ad basilicam quae est constructa in [Col. 1272B] loco nuncupante Sanctum Salvatoris, sive Steneland, in honore Domini Dei nostri et Salvatoris Jesu Christi, nec non et sanctae Dei genitricis Mariae et sancti Petri apostoli, necnon et aliorum multorum sanctorum, donatumque in perpetuum esse volo, in loco nuncupante super Ennena, Araca, mansum I, et bunaria II; et inter Henrikingahem et Lonastingahem bunaria XIII, et jornalia III et dimidium; et in alio loco, cujus vocabulum est Hiddigareta, et Marisca, bunaria XIV. Sunt simul bunaria XXX, cum perviis et wadriscapis, et mancipiis VI, his nominibus: Erkembaldum, Morellum, Evonem, Ostorbertum, Foleboldum, Winebardum, cum peculiari eorum. Haec omnia, sicut superius dictum est, in praesenti ad ipsum locum sanctum jam ante dictum, [Col. 1272C] ut custodes ejusdem ecclesiae hoc habeant, teneant atque possideant, vel quidquid exinde facere voluerint libere in omnibus, Christo eidem regente, Ecclesiae perfruantur arbitrio. Si quis vero, quod minime esse credo, si ego ipse, aut aliquis de haeredibus aut prohaeredibus meis, qui contra hanc epistolam traditionis aliquam calumniam generare praesumpserit, in primis iram Dei omnipotentis incurrat, et insuper inferat, distringente fisco, auri libras C, argenti pondera CCC, coactus, exsolvat; et quod repetit nihil revindicare valeat, sed haec traditio firma permaneat, cum stipulatione subnixa.

»Actum in eadem basilica ante altare.

»Data VI Idus Novembris, anno XV domni Ludovici imperatoris.

[Col. 1272D] »Signum Goiberti, qui hanc traditionem fieri rogavit.

»Signum Guntberti, filii ejus consentientis. Signum Heremari, nepotis ejus, consentientis. Signum Vurascolfi. Signum Witolfi.

»Ratlandus, presbyter, scripsit et subscripsit.«



LXXXVII. De morte Guiberti.

(838). Anno Domini 838, incarnationis Domini, XVI Kalendas Maii, IV ferias, hebdomada II Paschae, quando in monasterio sancti Audomari in monte Goibertus infirmatus fuit, suadente filio suo Guntberto, dimisit XV mancipia ingenua ad basilicam [Col. 1273A] Domini Salvatoris in Steneland, sub sensu luminario, ad denarios IV. Anno eodem post haec, in mense Novembrio, cum infirmatus sensisset appropinquare diem obitus sui, descripsit ipse propria manu, in tabulis ceratis quae exterius celatae erant barbulis crassi piscis, et subtus deauratae erant, qualiter suas res manu tertii sui disponerent, IV Nonas Novembris, II feria, isto modo: »In Humbaldingahem et Embreka, et Hettesnamont, ad opus Guntberti filii mei. In Ostringa bunarium I ipsi Guntberto. In Ganape, Trudlindae. In Winingahem, Bertrudae; excepto manso quem ad ecclesiam in Steneland tradidi. In Middelhem, ad sanctum Audomarum. In Anineshem, Folbaldo, et illud pratum quod habui in Selem. In Fraxerias, in Frandris, totam haereditatem [Col. 1273B] nepoti meo. Ad Sanctum Salvatorem, petrariam illam quam habui juxta Scammis; mancipia quoque XV ad eamdem ecclesiam dimittere volo ad denarios IV.« Jussit quoque recitari coram se et amicis suis ipsum brevem, II nonas Novembris. Pridie ante obitum suum, dimisit quoque IV mancipia ad Steneland ingenua. Sequenti quoque die, priusquam obiret, claves basilicae ipsius omniumque aliarum officinarum in manus filii sui Guntberti tradidit et commendavit, dicens: »His omnibus, fili, te superstitem confirmo, quatenus et Dei hanc domum meamque ac antecessorum meorum etiam et tuam eleemosynam, dum advixeris, congrua cura custodias.« Quibus dictis, requievit in Domino anima et corpore, ac obiit Nonis Novembris, IV feria vesperascente. [Col. 1273C] Postera die portantes corpus Guiberti ad monasterium Sithiu sepelierunt in basilica sancti Bertini, coram altare Domini Salvatoris et crucifixi.



LXXXVIII. Privilegium Adalardi abbatis de cella Domini Salvatoris in Steneland.

(27 Mart. 857.) »Quaecunque rectores Ecclesiarum Deum timentibus et amantibus ad vota annuerint, in his procul dubio Dei se voluntatem implere non dubitant. Idcirco ego, in Dei nomine, Adalardus, abbas monasterii sancti Petri, vocabulo Sithiu, ubi sancti Domini Audomarus Bertinusque requiescunt, notum esse volo sanctae Ecclesiae Deicolis praesentibus atque futuris, quia fidelis Dei ipsiusque sancti loci, et noster, Guntbertus, parvitatem nostram petiit, ut traditionem patris sui Goiberti ac suam de [Col. 1273D] cella Domini Salvatoris in Steneland, sive Sancti Salvatoris, nostro etiam testamento confirmaremus. Cujus voluntati et petitioni libentissime annuentes, ob suam patrisque sui praescripti circa praedictum sanctum coenobium devotionem et plurimam utilitatem, statuimus vice Dei et sanctorum ejus, ut sicut testamentum jam dictae traditionis resonat, absque ullius contrarietate res ipsae ad ipsorum predecessorumque suorum eleemosynam peragendam perpetualiter maneant; ipseque Guntbertus, quandiu, Christo annuente, vixerit, ipsarum procurationem et potestatem ad opus monasterii Sithiu habeat; qui, si citius vitam finierit, quem ipse probaverit vel elegerit in provisione suscipiat. Utque secundum [Col. 1274A] chartas traditionem sic inconvulsae maneant, eas nominatim exprimimus, scilicet: in ipso Steneland, in Ricolvingahem, in Hisdonne cum mancipiis, in Henrikingahem sive Milhem, et alio Henrikingahem, cum Trudbaldo et luminariis in ejus ministerio; in Ebresingahem, in Winingahem, in Curmontium, in Siningahem, et in Istem; in Hokingahem, in Hostede, in Lampanesse, in Simpiaco, in Burthem, in Reka, in Strate; in Hemmawic, terra Frawivi; in Kilciaco cum Odlando fabro, in Etesnasberg; in monasterio mansum hortumque; in Ariaco similiter; in Tarwana mansum; in Quentwico similiter, quolibet ingenio attractae, vel nostro adminiculo augmentatae, et quaeque in postmodum Dei clementia addiderit. Item in Kessiaco, Sperdia, Vuesarmio, [Col. 1274B] Vostringe, Tingiaco, Vuilere, Mellingasele, Loclesse, Loninstagahem, praecariam Landberti, Adalgeri, Hildberti; in Gruonoberg sylvam cum terra; in Dagmaringahem, tam ipso Guntberto vivente, quam post obitum ejus, inconvulsae maneant, sicut hodie illic pertinere noscuntur. Moneo etiam et contestor, per ipsum Dominum Salvatorem, omnes rectores hujus coenobii praesentes futurosque nec hoc nostrae auctoritatis testamentum malignitate qualibet infringere quantumlibet moliantur. At si quisquam fecerit, impreco contra eum Deum omnipotentem omnesque sanctos ejus ultores, una cum animabus Deo devotis, qui has illi res contulerunt. Ut autem hujus testamenti firmitas perfecte roboretur, manu propria subscripsimus, et reverentissimum episcopum nostrum [Col. 1274C] Humfridum subscriptione sua roborare rogavimus.

»Actum Aria monasterio, VI Kalendas Aprilis, anno incarnationis Domini 856, et bissextili ascensu I, indictione V, ac embolismo, sabbato ante medium quadragesimae, anno XVII, regnante domno Carolo, cum fratre Ludovico ac nepote Lothario.

»Ego Adalardus, abbas, propria manu firmavi.

»Ego Humeridus, episcopus, hoc testamentum propria manu firmavi.

»Ego ipse, in Dei nomine, Guntbertus, peccator, jubente domno abbate Adalardo et annuente precibus meis, una cum venerabili episcopo Humfrido, subscripsi.«



LXXXIX. Privilegium Caroli regis de cella Domini Salvatoris in Steneland.
[Col. 1274D]

(25 Julii 866.) »In nomine sanctae et individuae Trinitatis. Carolus, gratia Dei, rex. Debitores nos regia excellentia novimus, ut servorum Dei devotis constitutionibus et firmitatem et defensionem adhibeamus; idque nobis vitam et futuram beatitudinem profuturum non dubitamus. Noverint igitur omnes fideles sanctae Dei Ecclesiae et nostri praesentes atque futuri, quia venerabilis vir Humfridus, episcopus et abbas, nostram petiit sublimitatem de cellulis quibusdam in dioecesi sua, scilicet in loco nuncupato Sancti Salvatoris, sive Steneland, quam in honore Domini Dei Salvatoris Jesu Christi venerabilis matrona Bertruda, una cum filio Goiberto, in [Col. 1275A] dote sua statuit, Romam pergens, ibidemque vitam finiens, et nepoti Guntberto, filio Goiberti, qui adhuc superest, conservandam, et ad Dei servitium augmentandam deputari voluerunt. Sed et in alio loco, in insula super Agnionam, juxta monasterium Sancti Bertini, quam memoratus Gundbertus per ordinationem et adjutorium praescripti venerabilis episcopi, perque aliorum sui propinquorum et amicorum solatium, ad ipsius Domini Salvatoris famulatum optare contendit, adhuc pene omnibus necessariis expertem, ut ipsa loca sancta, cum rebus parvulis appendentibus, regio statuto et defensione roboraremus. Proinde, vice Dei, decernimus firmamusque, et per futura tempora etiam divina conjuratione constringimus, ut haec loca sancta ad honorem [Col. 1275B] Domini Salvatoris nostri Jesu Christi una gubernatione inseparabiliter haereant, et in eis Deo Salvatori famulantes optata quiete fruantur, nihil contrarietatis vel a praelatis Ecclesiae, vel a saeculari potentia sustinentes; resque a praefatis Bertruda, Goiberto, Guntberto, Deo Salvatori dicatae, vel undecunque augmentatae, et, Dei gratia, augmentandae, nil omnino praesentibus futurisque temporibus cuiquam personae vel dignitati exsolvant, ulla occasione, quamvis valde necessaria judicetur, nisi victum vestitumque ibidem Deo servientium, et luminaria cerae oleique relictis sanctis, et necessariis restaurationis, ac, pro facultate, cura pauperum hospitumque, et, omni studio praefatorum, annuam commemorationem in eleemosyna servis Dei [Col. 1275C] et pauperibus; et cum omni integritate et appenditiis suorum locorum, tam in terris quam in mancipiis, rebusque inexquisitis, sicut nunc possidentur, sine aliqua substractione vel diminutione, memoratus Dei fidelis et noster orator Guntbertus clericusque sancti Petri apostoli ab Eugenio papa tonsus, omni tempore vitae suae his sanctis locis custos, cum summa quiete, sine cujuslibet malevolentiae perturbatione maneant; et, post eum, quem in famulatu Domini Salvatoris a se enutritum probaverit dignum et optimum; et deinceps, omni tempore perpetualiter sancto conventu hoc conservetur. Successoresque nostros rogamus, per ipsum Dominum Salvatorem contestamur, ut hoc praeceptum nostrum nulla machinatione in aliquo convelli patiantur, [Col. 1275D] sed potius ipsi firmissime roborent. Ut autem haec praecellentiae nostrae confirmatio perpetuum in Dei nomine obtineat vigorem, annulo nostro subter eam jussimus sigillari.

»Data VIII kalendas Augusti, anno XXVII Caroli regis.

»Andater, notarius, ad vicem Gauzlini, recognovit et subscripsit.«



XC. Brevis de substantia et censu et dispensa Domini Salvatoris, quando Hilduinus abbas injuste Kalendis Septembris, a manibus Guntberti omnia abstulit, anno Domini 868.

De ministerio ecclesiastico Domini Salvatoris. Sunt [Col. 1276A] ibi capsae IV, auro argentoque paratae; cruces III; calix I, cum patena argentea; turibulum aeneum I. Pendunt ibi calices III; armillae IV in funibus, cloccarum auro argentoque paratae.

De vestitu. Pallei IV, palla linea I, corporalia II, cinctoria III, alba I, casulae II, stola I, succinctorium auro paratum I, dalmatica diaconalis I.

De libris. Missale I, lectionarium I, antiphonarium I, Omeliaria III, Regum I, Baptisterium I, Omeliae Gregorii, Epistolae Pauli, Genesis, Prophetarum.

Ad basilicam Domini Salvatoris, in porta, sunt de tera arabili bunaria LXV, de prato bunaria XX; de sylva saginacia, faginina, bunaria XX; de minuta bunarria XV. Sunt servientes inter viros et feminas XIX, qui inter omnes non habent nisi mansos VII per bumaria [Col. 1276B] XII. Sunt mancipia XIV: vaccarius habet bunaria IV; berbicarius bunaria III.

In Curmontium, inter terram cultam et incultam, bunaria L; mancipia VIII. Ad luminaria et fabricationem, et tecturam et emendationem ecclesiae, et incensum, inter Steneland et Winningahem, sunt bunaria inter terram et sylvam XX. In Triaco et terra Trudbaldi; in Henrikingahem et Reka; in marisco, quod ipse Goibertus ad altare tradidit, bunaria XXVI. In Kilciaco, quod datum est in eleemosyna Edebergae, pro quo in annuali ejus XII pauperes pascuntur. Item in Sethliaco et Campanias bunaria XVIII, quod datum est in eleemosyna Trudlindae pro qua in annuali ejus C pauperes pascuntur. In Quintuico mansum I. Item luminaria pro Goiberto et Guntberto, et Trudlinda et [Col. 1276C] Riquione, de quibus inter censum et luminare debet venire libra I, solidi V, ad eleemosynam faciendam et clericorum necessitatem. In Hammavinc marisco, mansum I quem dedit Adalardus abbas, unde venit solidi X. In Simpiaco, bunaria XII, quae tradidit Zoppo pro libris V argenti, unde deberent venit solidi III; Sedneversingahem, quod dedit Liodricus, bunarios XVIII, inde debent pensae III. Item sylva in Gruonoberg, cum terra in Dagmaringahem, quam concessit Adalardus abbas, unde veniunt solidi II. De luminaribus, de ministerio Trudbaldi, unde veniunt solidi VIII. De horto in insula solidi XV. Summa, librae II. De praecariis veniunt solidi II, denarii VI; de sale modiola X. Item quae annuatim ex [Col. 1276D] his rebus expendebantur ad luminaria, cera, oleum, pinguedo, et universae necessitates in sanctuario Dei. Clerici VIII pascebantur, vestiebantur nonis novembris, in annuale Goiberti, fratribus de farina nitida modia V; de farina ad dispensam famulis et pauperibus modia II; de cervisia modia III. De firmaticis pensam I. Ad pisces solidi V. De pinguedine sextarii. De melle sextarius magnus I. De [(117) 1Kb] uncia I. De cimino uncia I. Inter cinnamomum et gallingar et cariofilo uncia I. De vino modia VII aut VIII. Ad Montem modium I. De cera librae III. VI idus Novembris, in dedicatione ecclesiae, ad opus fratrum et hospitum, de farina nitida modii V; de cervisia modii [Col. 1277A] XV; inter hospites, et pauperes, de formaticis pensum II dimidium, frinsingas IV; ad pauperes CCCLXV, de farina grossa quantum necesse est; ad pisces solidi V, de vino modii VII, pullos XV. VI Kalendas Januarii fratribus de vino modius I; idibus Januarii similiter, XV Kalendas Martii similiter, et pauperes C; de farina grossa modii II; de cervisia modius I cum compasse. Nonis Martii modius I pauperibus, ut supra. In octavis Paschae vel in Pascha annotina modium I pauperibus, ut supra. IV nonas Maii modius I pauperibus, ut supra. VI idus Maii modius I pauperibus, ut supra. Idibus Julii modius I pauperibus, ut supra. VIII Idus Augusti modius I pauperibus, ut supra. Idibus Septembris modius. I pauperibus, ut supra. IV Nonas Octobris calices II [Col. 1277B] pauperibus, ut supra. Initio musti modius I. Odlandus faber habet in Kessiaco quantum Adalardus concessit de terra mala, bunarii L, mancipium nullum; Bernardus, advocatus, habet in Vostringe terram quam tradidit Goibertus bunaria L, mancipium nullum.

De vaccariis. Ratwinus habet, inter juniores et seniores, vaccas VII; cum vitulis lactantes II; vacuas III; juvencas triennales III. Debet pensas. Sunt inter totum capita XX. Berbicas [(118) 1Kb] Vodel habet oviculas lactantes L; vacuas XXIII; multones XIII; agnellos L. Sunt inter totum capita CXXXVI. In Curmontium Huobbes habet multones XIII; annales VIII; oviculas lactantes XXXVI; vacuas XIV, agnelli XXXVI. Sunt inter totum capita CVI: debet pensas XXX. In Steneland [Col. 1277C] sunt porci, inter majores et minores XXX; sunt boves II ad occidendum, pulli XII, anates III. Sunt ibi de spelta supra sementiam bennae XV; de baliarcho carradae XXX, de avena carradae XV, de hordeo carradae II, de feno carradae XXXV. Sunt inter boves et vaccas, et berbicas et porcos capita CCC. Post haec, ego Guntbertus, in mense Junio, anno sequenti, tabulas II marmoris purpurei valentes libras IV, dalmaticam subdiaconalem, armillam ad cloccam habentem argenti solidos V, quaterniones diversos Veteris Testamenti obtuli Domino Salvatori. Dedi item denarios VIII in Bononia ad materiamen altaris.

XCI. (27 Jul. 868). »Anno Domini 868 et anno [Col. 1278A] regni Caroli regis XXVIII [(119) 1Kb] , VI Kalendas Augusti, Guntberto Romam ire disponente, in Vuaebrante villa episcopali, in solario, in manus domni Humfridi episcopi, Unigmari comitis, Meionis, Odberti, dederunt Berhardus et Erkembaldus tertiimanus, vice Asbaldi patris sui, in Humbaldingahem et in Embrica, in pago Tarvennensi, quidquid ibidem Goibertus habuit et ut filio suo Guntberto condonarent, praecepit manutertiis; et Heremarus, post illos, Folkramno et Asbaldo reddidit, ut, si Guntbertus reverteretur, sicuti jussisset, facerent; si autem non reverteretur, sicut per missum suum mandaret manutertii facerent in sua et patris eleemosyna, sicut coram Deo rationem reddituri.

»Actum est anno episcopatus Humfridi episcopi [Col. 1278B] XIII, ipso etiam pariter Romam ire disponente.

»Signum Fardulfi, advocati. Signum Grimbaldi, senioris. Signum Bertlandi. Signum Brunsteni.

»In Dei nomine ego Guntbertus, peccator, presbyter, iturus Romam, ad Dominum meum sanctum Petrum, cui ab infantia traditus fui, ibidemque clericatus, rogans et contestans per Dominum ut haec perficiantur ita, propria manu scripsi, infirmus capite valde et oculis, et subscripsi.



XCII. De terra Humbertusin, in pago Belvacensi, sancto Bertino data.

»Notum sit omnibus fidelibus, quod temporibus Hugonis regis, patris Rodberti regis, et temporibus Abbatis Unalteri coenobii sancti Bertini habuit sanctus [Col. 1278C] Bertinus quamdam terram in pago Belvacensi, dictam Humbertusin, super fluviolum Tera, super quam praepositus erat quidam monachus Milo, nomine quidem, sancti Bertini, archidiaconus Ecclesiae Tarvanensis, qui, saeculari pompae nimis inserviens, et propter hoc eidem Dei fidelitatem negligens, accepta pecunia, Rainardo de Baledin ipsam terram dedit, ea scilicet conditione, ut omni anno, pro censu CC solidos Belvacensis monetae persolveret, quoad viveret. Hoc autem debitum quoad vixit, per quemdam Joannem, ejusdem terrae nostrae inhabitatorem, IX Septembris, in festivitate sancti Bertini, transmisit.«


Caetera desunt in codice.




ANNO DOMINI DCCCCLXVII.
GUNZO GRAMMATICUS DIACONUS NOVARIENSIS.




[Col. 1279]
NOTITIA HISTORICA IN GUNZONEM
(Histoire littéraire de la France, tom. VI, pag. 386.)



I.
[Col. 1279A]

Gunzon était un nom assez commun en France et les pays voisins au Xe siècle. On a déjà vu paraître un Gunzon, diacre de l'église de Novarre, dont il y a une lettre à Atton, évêque de Verceil. Orderic. Vital (l. III, p. 498) nous fait connaître un autre Gunzon, prêtre en Lorraine, sur qui s'opéra un miracle éclatant par l'intercession de saint Josse, après la découverte de son corps, en 977. On trouve aussi un troisième Gunzon (MAB. An. l. L, n. 3), abbé de Sainte-Colombe à Sens, sous le règne de Hugues Capet. Enfin un écrit du même siècle, sur des matières grammaticales (MART. amp. Coll. I, p. 294, 295), nous présente un quatrième Gunzon, qui en est l'auteur, et à qui pour cette raison nous avons cru pouvoir donner le titre de Grammairien.

Voilà, ce semble, et au premier coup d'oeil, quatre Gunzon différents l'un de l'autre. Mais, si l'on y regarde de plus près et que l'on approfondisse leur [Col. 1279B] histoire, il en résultera peut-être que ces quatre personnages, distingués en apparence par leurs caractères extérieurs, se réduisent réellement à deux. Il est hors de contestation que la diversité d'état et la variété de résidence ne sont pas seules des raisons suffisantes pour diviser ou multiplier les personnes en qui elles se rencontrent. C'est ce dont on a la preuve sans réplique en la personne de saint Jérôme et celle de Didier, prêtre d'Aquitaine.

Sur ce principe, il peut aisément se faire que Gunzon, diacre de l'église de Novarre, soit le même que Gunzon, prêtre en Lorraine, et que ce prêtre soit auteur de l'écrit dont on a parlé, et par conséquent le même que Gunzon le Grammairien. Il ne s'agit plus que de preuves pour montrer que ces divers caractères peuvent se trouver réunis dans la même personne.

D'abord on ne peut pas douter de celle qui se prend de la convenance des temps. C'était vers le milieu de [Col. 1279C] ce siecle que Gunzon exerçait le diaconat dans l'église de Novarre. Ce fut quelques années après que l'écrit en question fut composé; et le prêtre Gunzon vivait encore en 977, sans doute dans un âge avancé.

Autant les différentes époques qu'on vient d'indiquer conviennent à une même personne, autant lui convient aussi la variété de résidence. Gunzon le Grammairien nous apprend lui-même que le roi Otton Ier l'appela d'Italie dans ses Etats, dont la Lorraine faisait alors partie. Ce qu'il dit de l'utilité de cette transmigration, et les livres qu'il porta avec lui, nous donnent à connaître le véritable sujet de son changement de résidence. Il n'y a qu'à rappeler ici la soigneuse attention qu'avait Brunon, frère d'Otton, d'attirer à sa cour, des pays éloignés comme des autres, tous les savants dont il entendait parler. [Col. 1280A] On ne peut raisonnnablement douter que Gunzon n'ait été de ce nombre. De ce fait ainsi établi en résulte un autre, c'est-à-dire que ce Gunzon appelé d'Italie à la cour d'Otton est vraisemblablement le même que le diacre de Novarre, qui passait dès lors pour avoir tant d'érudition, que le savant Atton, évêque de Verceil, avait recours à ses lumières.

Cette vraisemblance reçoit une nouvelle force de ce que dit notre grammairien touchant ce qu'on mit en usage pour le tirer d'Italie. Le roi Otton, dit-il, fit souvent solliciter les princes régnants afin que je vinsse dans ses Etats. Mais comme je n'étais pas tellement sous leur domination ni d'ailleurs d'une condition si basse qu'on pût m'y contraindre, il prit le parti de m'en prier; et je lui promis de venir. De sorte, ajoute-t-il, que je sortis avec lui d'Italie, et que je suis effectivement venu. Toutes ces circonstances conviennent parfaitement à un ecclésiastique, et [Col. 1280B] supposent même que Gunzon n'était que régnicole à l'égard de l'Italie. Ceci est à remarquer pour notre dessein, comme on va le voir par la suite.

L'histoire ne nous instruit pas de tous les événements de la vie de Gunzon depuis qu'il eut passé à la cour d'Otton. Mais la vraisemblance doit suppléer à ce défaut. Il y a tout lieu de croire que Brunon, ayant tiré de ce savant diacre les secours littéraires qu'il s'était proposés, l'éleva au sacerdoce et lui donna quelque bénéfice en Lorraine, dont il était duc, quoique en même temps archevêque de Cologne. L'entreprise que fit ce prince de policer et civiliser les Lorrains demandait qu'il plaçât parmi eux des personnes capables de l'aider dans l'exécution de son dessein. Gunzon, qui avait du savoir et une bibliothèque riche pour le temps, était fort propre à y réussir. Suivant ce plan, qui est tout naturel et trace sur ce qui se passa alors, il ne doit point paraître extraordinaire que la même personne qui était revêtue [Col. 1280C] du diaconat en Italie soit élevée au sacerdoce en Lorraine. Pareille chose arrive communément, ou, pour mieux dire, se fait tous les jours.

Après avoir prouvé que Gunzon le Grammairien est le même que le diacre et le prêtre de même nom et du même temps, il n'est pas possible de montrer la même chose à l'égard de Gunzon ou Guncion, abbé de Sainte-Colombe à Sens. Le savant M. l'abbé le Beuf (t. II, p. 25, 116), à qui l'opinion contraire a paru probable, n'a pas fait attention à deux raisons presque invincibles, qui suffisent seules pour la renverser, ou plutôt qui ne permettent pas qu'on l'établisse. Il est constant, d'une part, que Gunzon le Grammairien ne fut jamais moine tel qu'était l'abbé de Sainte-Colombe. C'est ce qui est visible non-seulement par ce qu'on vient de rapporter des événements de sa vie, mais encore par divers endroits de [Col. 1281A] son propre ouvrage, dans lesquels, voulant montrer le mépris qu'il faisait du moine de Saint-Gal, contre lequel il écrit, il le désigne par cette dénomination humiliante: ce froqué, cucullatus, qui équivaut à cet autre: ce moine bourru. Ce n'est pas là assurément le langage d'un écrivain qui aurait été moine lui-même. D'ailleurs les temps ne conviennent point. La dispute de notre grammairien arriva, et son écrit, en conséquence, fut fait avant 960; au lieu que l'abbé de Sainte-Colombe, n'ayant commencé à se faire connaître que sous le régne de Hugues Capet, vers 988, vivait encore sous celui de Henri Ier, son PETIT-fils, au moins vers 1027, lorsqu'il y avait déjà longtemps que Gunzon le Grammairien n'était plus au monde. On n'en peut douter, puisqu'au temps de sa dispute il approchait déjà de la vieillesse.

Il y a quelques preuves que ce grammairien était Français de nation et né en France. On a vu plus haut qu'il se représente lui-même comme régnicole [Col. 1281B] à l'égard de l'Italie. Il y avait pu passer soit à la suite du roi Hugues ou de celle de Lothaire son fils, soit avec quelqu'un de ces autres Français qui y furent alors établis évêques. Il était d'ailleurs fort ordinaire alors de voir des Français se fixer au delà des Alpes, surtout en Lombardie. Ce trait de l'histoire de Gunzon, joint à ce qu'il dit de la nature de sa langue maternelle, qui avait une grande affinité avéc la latine, quae latinitati vicina est, fait voir que c'était la française. Il n'y avait alors en effet aucune langue à laquelle ce caractère convînt mieux qu'à celle-ci. L'on sait même qu'elle a été autrefois nommée romaine à raison en partie de ce qu'elle était venue de celle que les Gaulois, qui suivaient le droit romain, parlaient dans nos provinces; et cette langue de nos anciens Gaulois n'était autre que la latine. C'est sous cette dernière dénomination qu'Ademar de Chabanais (LAB. Bib. nov. t. II, p. 166) représente la langue française, lorsqu'il dit que les Normands convertis à la foi quittèrent la langue de [Col. 1281C] leur pays et s'accoutumèrent à parler celle de Neustrie, où ils se fixèrent en ce siècle. Il n'y a aucune apparence que la langue italienne de ce temps-là fût différente de la latine; et il n'y a jamais eu de grande affinité entre celle-ci et la tudesque ou allemande. De sorte que l'expression de Gunzon ne peut s'entendre que de la langue française.

Gunzon, il est vrai, semble dire dans la suite de son écrit qu'il était plutôt Italien que Français. C'est à l'endroit où, comparant la témérité de son adversaire à celle de Darès, qui osa attaquer Entelle de Sicile, il ajoute qu'un moine impudent a aussi osé attaquer Gunzon l'Italien. Mais il est à croire qu'il ne portait cette qualification qu'en raison du long séjour qu'il avait fait en Italie. On a mille exemples de pareille chose, surtout dans les siècles du moyen et bas âge. Ademar (LAB., ib., p. 205), qu on vient de citer, nous en fournit un connu d'ailleurs, en qualifiant saint Brunon, instituteur de l'ordre des Chartreux, [Col. 1281D] qui était de Cologne, Brunon le Remois, à cause de la longue résidence qu'il avait faite à Reims.

Gunzon, quittant l'Italie, en sortit à la suite du roi Otton. Mais il ne continua pas la même route: il prit la sienne par l'abbaye de Saint-Gal. Dans un entretien qu'il y eut avec Ekkehard, écolâtre de la maison, en présence des étudiants, il lui échappa une faute contre la grammaire. En tous les temps et dans tous les pays il se trouve des esprits pédantesques. Ekkehard releva cette faute d'une manière si impolie, pour ne pas dire si grossière, que Gunzon en fut vivement piqué et conçut dès lors le dessein de s'en venger. Il différa de le faire, et ne l'exécuta que dans l'ouvrage dont nous allons rendre compte. On joignit même à son égard l'insulte à l'impolitesse. Non-seulement on lui dit qu'une telle faute aurait mérité la punition d'un écolier, quoique celui qui l'avait commise fût déjà avancé en âge; on voulut [Col. 1282A] encore lui faire entendre qu'un homme capable d'en faire de semblables n'était rien moins que propre au dessein qu'on avait sur lui, et qu'ainsi on lui conseillait de s'en retourner d'où il était venu.

L'avis était trop humiliant et trop déplacé pour que Gunzon le suivît. Il continua sa route, et se rendit dans les Etats d'Otton. Il y porta avec lui environ cent volumes, entre lesquels il y avait des écrits de Platon, d'Aristote, de Cicéron et Martianus Capella, sur les arts libéraux. Ceci se passa en 957 ou environ, au retour de la seconde expédition d'Otton en Italie contre le roi Bérenger et Adalhert son fils. Ce que dit Gunzon de la déposition d'un abbé de Saint-Gal et de la mort violente de celui qui fut mis en sa place, de quoi il parle comme d'événements dont la mémoire était encore récente, en fait juger de la sorte. Il est clair qu'il fait allusion au sort de l'abbé Cralon, déposé en 953, et à celui d'Annon, son frère et son successeur, mis à mort l'an 954. Il est certain [Col. 1282B] d'ailleurs que ce fut avant qu'Otton parvînt à l'empire, et par conséquent avant la fin de l'année 960.

On ignore en quel endroit de France ou d'Italie Gunzon avait étudié; mais on voit par ce qui nous reste de ses écrits qu'il avait fait d'aussi bonnes études qu'on pouvait faire en son temps, et qu'il avait surtout une grande connaissance des belles-lettres. Il continua sans doute de les cultiver en son particulier, et peut-être même publiquement en les enseignant aux autres jusqu'à sa mort, dont l'année nous est inconnue, quoiqu'on sache qu'il vécut au moins jusqu'en 977, que s'opéra sur lui le miracle dont on a parlé.



II.

Dans la supposition, déjà établie et prouvée, que notre grammairien est le même que Gunzon, diacre de Novarre, il faut compter au nombre des productions de sa plume la lettre qu'il écrivit en cette qualité à Atton, évêque de Verceil. On nous l'a conservée [Col. 1282C] avec quelques-unes de ce prélat. Atton, qui avait une attention particulière à faire observer les canons dans tous les points, ayant consulté Gunzon sur l'affinité spirituelle par rapport au mariage, nommément entre le filleul et la fille du parrain, Gunzon se borna presque à lui transcrire le rescrit du pape Zacharie à Théodore, évêque de Pavie, sur le même sujet. C'est ce qui, avec un petit exorde et quelques lignes de sa façon à la fin du rescrit, forme sa réponse à Atton.

L'ouvrage principal de Gunzon dont nous ayons connaissance est une fort longue lettre aux moines de Richenou, laquelle, par sa prolixité et la variété des matières qui y sont discutées, mériterait mieux le nom de traité ou d'opuscule. Elle fut écrite à l'occasion et en conséquence de la faute contre la grammaire où était tombé l'auteur lors de son passage par Saint-Gal, et de la censure grossière qu'en fit Ekkehard. Elle suivit de près ce triste événement; et il paraît que Gunzon y mit la main dès qu'il fut arrivé [Col. 1282D] dans les Etats d'Otton. On en a ainsi la véritable date, qui est entre l'année 954 et 960, avant que ce prince, qui est toujours qualifié roi, fût reconnu pour empereur.

Gunzon y est tout occupé à se venger de la censure peu mesurée qu'on avait faite de sa faute, et de l'insulte injurieuse qu'il avait reçue à cette occasion. Pour prendre une juste idée de son écrit, il faut le regarder tout à la fois et comme une satire des plus vives et des plus piquantes, et comme un riche morceau d'érudition, eu égard au siècle qui l'a produit. C'est, à proprement parler, un tissu d'injures, mais d'injures, quoique souvent grossières, toujours accompagnées de quelque trait d'érudition. En général il y a de l'esprit, mais il n'y a point de cet esprit fin, délicat, enjoué qui donne tout le prix à ces sortes de piéces. La passion y est trop marquée, et presque tout y est dit avec autant d'arrogance et de présomption que de mépris et de grossièreté. [Col. 1283A] Il y a même du puéril. Telle est la camparaison maligne qu'il établit entre Ekkehard, son censeur, et Achan, dont il est parlé dans Josué, comparaison sur laquelle il insiste néanmoins avec une certaine complaisance. Gunzon, sachant ce qu'il savait, pouvait se venger avec plus d'avantage en se vengeant avec plus de noblesse.

La faute de Gunzon consistait à avoir employé un accusatif où il fallait un ablatif. En conséquence, il entreprend de faire voir que, pour avoir fait cette faute dans le discours familier, il n'était pas moins bien instruit et de la grammaire et des belles-lettres. Après avoir prouvé, par un grand étalage de littérature tirée des anciens orateurs, poëtes et historiens, que les meilleurs auteurs de la latinité ont quelquefois employé un cas pour un autre tant en prose qu'en vers, il montre qu'on doit avoir moins d'égard à la lettre qu'au sens dans le discours. Il passe ensuite à discourir sur presque toutes les [Col. 1283B] sciences alors en usage, principalement sur les arts libéraux. Quoiqu'il l'exécute avec une ostentation trop marquée, toujours accompagnée d'injures et d'un mépris souverain pour son censeur, il faut avouer qu'il le fait en homme qui possède bien sa matière pour le temps. Il y parle non-seulement en grammairien, mais encore en physicien et en astronome. Au sujet de l'astronomie, il blâme avec raison Ekkehard de ce qu'il improuvait qu'on en fîit un objet d'étude. En traitant cette matière, il propose une question fort pertinente, savoir si, lorsque Josué arrêta [Col. 1284A] le cours du soleil, les autres astres et les planètes, s'arrêtèrent aussi. Il n'oublie pas la musique, dont il fait un fort bel éloge en peu de mots. Une marque sensible qu'il avait quelque goût et du discernement, c'est le peu de cas qu'il faisait de la poésie de son siècle. Il doutait tout de bon qu'il se trouvât alors quelqu'un capable de faire une pièce de vers qui méritât à juste titre le nom de poëme.

Enfin, après avoir dit bien des injures, il en vient au précepte de prier pour ses ennemis. C'est ce qu'il fait lui-même par une prière à Dieu en trente-deux vers hexamètres, qui montrent qu'il s'était appliqué à la versification avec plus de fruit que presque tous les poëtes de son temps. C'est par là qu'il finit son écrit, qui serait véritablement estimable s'il était dégagé des injures, des traits de mépris et des airs de vanité, de présomption et d'une fade suffisance dont il est bouffi. Du reste, l'érudition y est semée à pleine main. On y compte les citations de plus de [Col. 1284B] vingt auteurs: Homère, Platon, Aristote, Térence, Cicéron, Salluste, Stace, Horace, Virgile, Cinna, Ovide, Perse, Juvénal, Lucain, Servius, Porphyre, Priscien, Donat, Boëce, Fabius Planciades, Fulgentius. Entre les Pères de l'Eglise on ne trouve de cités que saint Jérôme et saint Grégoire le Grand.

Cet ouvrage était demeuré enseveli dans l'obscurité jusqu'à l'année 1724. Alors dom Marténe et dom Durand le donnèrent au public sur un manuscrit de l'abbaye de Saint-Amand, peut-être l'unique qui s'en trouve aujourd'hui.




[Col. 1283]
GUNZONIS EPISTOLA AD ATTONEM VERCELLENSEM EPISCOPUM.

(Vide inter Attonis epistolas, supra, tomo CXXXIV, col. 111.)




[Col. 1283]
EJUSDEM GUNZONIS EPISTOLA AD AUGIENSES FRATRES. Invehit in monachum S. Galli, qui quod grammaticaliter in casu quodam errasset, ipsum contemptui habuerat, ostenditque se et in grammatica et in aliis liberalibus studiis eruditum.
(Marten. Ampl. Collect. tom. I, col. 293.)

[Col. 1283C] Sacrae congregationi in Augia constitutae, GUNZO purae devotionis obsequium.

Humanae perversitatis injuriam cuilibet illatam non populari judicio committendam puto, verum illorum quorum interest: quatenus non modo ponderatio quaeratur culpae, sed etiam comparatio regulae. Non enim una eademque res bona, licet aeque omnibus conceditur. Siquidem nuptiae, laicis concessae, sacris ordinibus denegantur. In vitiis quoque naturae quaedam aliquibus conceduntur, aliquibus minime. Nam gestantibus gladios permittitur [Col. 1283D] ut hostes reipublicae sine culpa prosternant. Non enim, ut ait Apostolus, sine causa gladios portant; ab hoc tamen permissu clericatus ordo longe videtur distare. Quapropter quaedam licent laico quae non licent clerico, praesertim monacho, cujus [Col. 1284C] regula quanto est strictior, tanto est transgressio damnabilior. Hinc de sacris ordinibus legitur, quanto gradus altior, tanto casus gravior, cui sententiae distichon quoque concinit Juvenalis:

Omne animi vitium tanto conspectius in se
Crimen habet, quanto major qui peccat habetur.

Verum ne mora praefatiunculae intelligentia vestra suspendatur, secundum artis praecepta benevolos, attentos docilesque vos expeto in querela injuriae a quodam cucullato in S. Galli coenobio mihi illatae. Cucullatum dico, quia absolute hominem vulpeculae [Col. 1284D] fraudibus corruptum non rite fateri possum, de qualibus Persius:

Astutam vapido servas sub pectore vulpem.

Monachum quis dixerit, in quo nihil dignum hoc nomine reperitur? Non enim cuculla justificat, [Col. 1285A] quem fraternum odium maculat. O diram sortem! qua humana natura, relicta rationabilitatis dignitate, ad ferinam se conformat vitam, sicut scriptum est: Homo cum in honore esset, non intellexit; comparatus est jumentis insipientibus, et similis factus est illis. Inde est quod in Evangelio Herodem Dominus vulpem appellat, Ite, inquiens, dicite vulpi illi. Et Psalmista: Partes, inquit, vulpium erunt. Canes, porcos, ut: Nolite sanctum dare canibus, neque mittatis margaritas vestras ante porcos. Tauros, vitulos, ut: Circumdederunt me vituli multi, tauri pingues obsederunt me. Nequam homines in divinis voluminibus appellatos invenimus eatenus, ut non solum nominibus animalium, verum etiam rebus insensibilibus comparentur. Scriptum quippe est: [Col. 1285B] Ecce gentes quasi stilla situlae, et quasi momentum staterae reputatae sunt. Item: Omnes gentes quasi non sint, sic sunt coram eo, et quasi momentum et inane reputatae sunt ei. Ex quo liquido colligitur eos inter gentes computari, qui sine operibus Christiano nomine se insigniri gloriantur. Ergo ultroneitate arbitrii sibi concessa abutentes aut irrationabilibus animalibus comparantur, aut in nihilum rediguntur, quorum exitus unus est. Ne putetis me doctrinaliter velle loqui, excitare tamen mentes vestras volo, quo et cucullati lasciviam et me non qualem putavit cognoscatis. Narrationis itaque ordo ab hoc loco creditur ordinandus.

Quod fateor vestras forsan pervenit ad aures.

Venerabilis rex Otto saepe apud Italiae principes [Col. 1285C] quibusdam moliminibus egit, quatenus ad haec regna evocarer. Sed enim quia non alicui ita subjiciebar, neque tam humilis fortunae habebar, ut cogi possem, versis ad me precum indiciis, promissionem ceu pignus veniendi accepit. Eoque factum est ut eo ab Italia redeunte, una venerim, negotio, ut vera fatear, ultra proprias vires suscepto. Quo non charitate impellimur? Quo non fraterna delectatione provocamur? Cordium scrutator Deus scit non eo me venisse ut alicui nocerem, verum quo multis prodessem. Neque processi veluti Britannus spiculis hirsutus reprehensionis, sed munere charitatis. Sciunt me revera fari, qui munia litterarum non mihi penitus abesse didicerunt. Munia litterarum dico, [Col. 1285D] non insidiari fraude, sed ex dilectione velle prodesse. Per abrupta igitur montium ac praecipitia vallium, perventum est tandem ad S. Galli monasterium. Porro adeo fatigatus eram, ut carerem pene officio manuum montano frigore perustarum, quatenus neque imponi, neque deponi equo possem, nisi alienis manibus deportarer. Advenienti tamen mihi spes erat securae quietis in loco monachicae habitationis. Videbam frequentes capitum inclinationes, per inter scapularia compositos jacere cucullos, incessus lenes, raros sermones, nihil mali suspicabar, nisi quia Juvenalis sententia latenter [Col. 1286A] mordebar, qua falsos philosophos culpat his verbis:

Rarus sermo illis, sed magna libido tacendi.

Quis hoc de monacho dictum crederet? Unde gentili homini cognitio cucullatae perversitatis? Ignorans vitam laetabar, atque exspectabam si forte inter raros susurros philosophici studii scintilla micaret. Nihil inde, sed fraudis molimina parabantur. Aderat siquidem pusio, interque principes morabatur, quem frequenter aspiciebat magister qualis qualis in hircos oculis reflexis, atque inter aspectus ringebat, quod delicias suas potentibus adhaerere cerneret, ut reor interesse non putans quidquam castitatem turturis et obscenitatem perdicis. Hic cum egrederetur et ingrederetur, committebat discipulo [Col. 1286B] quas parabat fraudes.

Nox erat, et somnus curas marcore premebat,
Jusque sibi in saturo poscebat ventre Liaeus.
Cum fortuna fuit in sermonibus frivolis unius casus mutatione offenderim, ponendo videlicet accusativum pro ablativo. Tunc denique palam factum est, quod per totum diem magister improbabilis eruditionis docuerit discipulum in laudibus obsecutionis. Adfuit tamen quem supra pusionem dixi, culpans tam grave facinus mutationis unius casus, asserens me senem scholaribus dignum flagellis, et hoc lascivulis versibus, quasi in hoc sapiens mihi cucullatio videretur. Verumtamen quis ignorat versus lascivientis monachi? Otio vacans, os aperit, et poema emittit, ignorans oeconomiam carminis, purpureum [Col. 1286C] pannum qui bene splendeat unum et alterum inserere, mores aetates personare, observare dignitates in poesi nescit. Porrigit tantum labra et ejactat poema; quod Persius non mentem intrare dicit, sed lumbum:

. . . . . . . cum carmina lumbum
Intrant, et tremulo scalpuntur ubi intima versu.

Item ex persona qui molli pronuntiatione gaudent, inquit,

Quidnam igitur? tenerum et laxa cervice legendum,
Torva Mimalloneis implerunt cornua bombis,
Et raptum vitulo caput ablatura superbo
Bassaris.
Horatius de Lucilio inquit:

Nam fuit hoc vitiosus in hora saepe ducentos,
[Col. 1286D] Ut magnum, versus dictabat stans pede in uno.

Fateor me juvenem hoc vitio tactum. Pudet, non tamen ceu quidam monachus ovina sine moribus pelle tegebar. Ne putetis me haec proloqui ut poematis studium in contemptum ducere velim. Ecclesiasticos etiam viros poemate usos invenio; sed miror si nostro tempore queat veri poematis scriptor inveniri. Si quidem Cinna [(1) 1Kb] librum suum Smyrnam X annis elimavit, Horatius in nonum annum carmina sine publica ostentione producenda praecepit. Hinc Juvenalis de scriptore poematis ait:

Magnae mentis opus, nec de lodice paranda.
[Col. 1287A] Persius quoque.

Non ego laudari metuam, si forte quid aptius exit,
Quando haec rara avis est. . . . .
Statius quoque librum suum alloquens inquit:

O mihi bis senos Thebaei vigilata per annos
Vive precor, nec tu divinam Aeneida tenta.
Eamdem tamen Aeneidem, quam Statius appellat, in extremo vitae positus poeta inemendatam Vulcano committere voluit. Non parum videbatur illis, ut reor, operam dare carminibus. Nunc vero quis ructat et optima poemata jactat, quae tamen scurra vicatim producat, secundum Persium:

Nec pluteum caedit, nec demorsos sapit ungues.
Vult medio terram finique reponere merdam,
Quam lasciva sibi modicum victura fatiscat.
Perpendite, quaeso, tandem quid prudens vir ille de [Col. 1287B] quo sermo est in reprehensione unius casus profecerit, aut quid magni de se ostenderit. Porro silemsis per casuum mutationes non solum apud versidicos, verum apud sine metris scribentes frequenter invenitur. Virgilius accusativum pro genitivo aut ablativo miranter posuit.

Sed Latagum saxo atque ingenti fragmine montis
Occupat os faciemque adversam. . . .
Pro eo quod est occupat Latagum ore aut Latagi os. Quae figura apud Latinos rarissime, apud Homerum frequens invenitur, ut est illud Ecrousen Achille ton poda, id est percussit Achillem pedem. Dicenda igitur quaedam de mutatione casuum, ne ignoscere sibi stultus monachus videatur. Apud Terentium genitivus pro nominativo, ut hoc villi edormiscam [Col. 1287C] pro hoc villum. Apud Virgilium, ut Quodcunque hoc regni pro regnum. Dativus pro genitivo, ut immitis Achilli pro Achillis. Ablativus pro accusativo, ut it clamor coelo pro in coelum. Dativus pro ablativo apud Juvenalem:

Penelope melius levius torquetis Arachnae.
Persius vocativum pro nominativo posuit.

Censorem tuum vel quid trabeate salutas.
pro trabeatus. Rursus ut nominativus pro vocativo inveniatur, superfluum puto inquisitum, cum divina volumina plena exemplis inveniantur. Virgilius tamen inquit:

Corniger Hesperidum fluvius regnator aquarum
[Col. 1287D] pro fluvio. Si quis autem hoc pleniter scire desiderat, libros Prisciani de constructione legat. Animadvertite, quaeso, insaniam miseri homuncionis, qui in tam vili re integrum pene expenderit diem. Num saltem unam quaestiunculam quam proponeret habuit? Audiat iterum accusativum pro dativo in Psalmis: Quasi proximum et quasi fratrem nostrum sic complacebam, pro proximo et fratri. Vult fortasse complangebam. Esto. In prosa apud Sallustium ablativum pro genitivo. Dubitavit acie pars pro aciei. Item dativum pro genitivo, ad bellum Persi Macedonicum pro Persis. In Evangelio quoque accusativum pro nominativo secundum artigraphos invenimus. Jesum quem quaeris, non est hic, pro Jesus. Et: Sermonem quem audistis, non est meus, pro [Col. 1288A] sermo. Et in Psalmis Lapidem quem reprobaverunt aedificantes pro lapis. Haec et mille talia scriptores artium vitio dantur, ut Donatus: Urbem quam statuo vestra est. Sed quis tam excerebratus, ut putet verba sacri eloquii stringi regulis Donati aut Prisciani? Legitur in divina historia: Moysi huic, qui nos eduxit de terra Aegypti, nescimus quid acciderit ei. Quis modo sic loquitur? Nescimus quid acciderit Moysi huic ei? Et in Psalmis: Misit Moysen servum suum, Aaaron quem elegit ipsum. Licet quidam ex superfluo sibi velint, Virgilius hanc constructionem posuit ubi ait:

Olli subridens hominum sator atque deorum
Oscula libavit natae.
Sed quia Servio aspera visa est, olli adverbium [Col. 1288B] temporis esse voluit, id est tunc. Nullus, inquit, dicit, oscula libavit illi natae. Pronomen enim non cum pronomine, sed loco nominis debet poni. Cum igitur ita sese divinarum series habeat Scripturarum, quis tam perditus est, ut tales elocutiones aut reprehendere audeat ut mutare? Falso putavit S. Galli monachus me remotum a scientia grammaticae artis, licet aliquando retarder usu nostrae vulgaris linguae, quae latinitati vicina est. Excedimus quoque aliquando aut negligentia aut humana imperfectione, de qua Priscianus: Nihil, inquit, in humanis inventionibus ex omni parte perfectum inveniri credo. Negligentia peccamus, sicut, de Homero Horatius ait:

. . . Quandoque bonus dormitat Homerus,
[Col. 1288C] id est negligenter scribit. Qua Virgilium etiam notare possumus, ubi ait: Stratus humi bos. Pessimus versus est habens in fine monosyllabum nomen, nisi forte sit minorum animalium, ut in Horatio:

Parturiunt montes, nascetur ridiculus mus.
Praeterea Servius majores nostros vitia dicit non in dictu esse voluisse, sed in significatione, ut est illud in Sallustio: Quam quisque pessime fecit, tam maxime tutus est. Legitur in arte, quod tam, magis, maxime, minus, minime, positivo tantum junguntur. Ergo sensui et significationi haec Sallustii sententia convenit, et non dicto. Cui rei Aristoteles in libro Peri Ermenias congruit his verbis: Sunt ergo ea quae sunt in voce earum quae sunt in anima passionum [Col. 1288D] notae. Omnis nota alicujus rei nota est. Prius ergo res est quam nota. Res ergo prius ponderanda est quam nota. Solent praeterea diversae res una eademque nota signari, ut puta leo Christum significat et diabolum. Quis demens dixerit eo loci ubi legitur: Vicit leo de tribu Juda, diabolum monstrari? aut Christum ubi legitur: Libera me de ore leonis? Patet profecto quia non verba tantum examinanda sunt quantum significatio. Quod in Moyse quoque comprobatur, qui omni sapientia Aegyptiorum imbutus, quos liberalium repertores artium fuisse constat, Domino se ad Pharaonem mittenti dixisse legitur: Obsecro, Domine, non sum eloquens ab heri et nudius tertius, et ex quo coepisti loqui ad servum tuum impeditioris et tardioris linguae sum. Fatebatur [Col. 1289A] utique se in sermone tardum, quem in philosophia nullus rite valet dicere imperitum, teste protomartyre Stephano, qui in Actibus apostolorum de eo ita loquitur: Erat Moyses eruditus omni sapientia Aegyptiorum. Quapropter si de verborum significationumque vi plura audire cupitis, etiam ea quae sequuntur aequo animo considerare debetis. Boetius vir eruditissimus in libro Peri Ermenias secundae editionis audite quid dicat: Adminiculari quis debet obscuris sensibus, patientia atque consensu, quod ad sententiam dicentis spectat, et si sermonum ratio se ita non habeat. Sufficiunt haec ad confutandam stultitiam fratris; an plura requiritis? Ni fallor, vera quoque me dicere probant verba ex corruptis composita, vel in compendium ducta, in quibus [Col. 1289B] brevi prolatu multa monstrantur, ut in nomine Verna, quod aiunt ex tribus corruptis compositum, quae sunt bonus, haereditarius, natus. Ex prima itaque parte nihil habetur nisi littera alterius loco posita, v videlicet pro b; ideoque quidam propriam litteram servantes Bernam dicunt. Eodem etiam modo unum verbum quamvis incompositum plura in se retinet, quale est illud Lucani:

Omnia majorum vertamus busta, licebit.

Dicunt in hoc verbo tres debere intelligi partes orationis, conjunctionem, nomen, et substantivum verbum, ut sit licebit, si licentia erit, quatenus si affirmativa sit conjunctio, non dubitativa. Praeterea si in dicto tantum et non in significatione oratio [Col. 1289C] constat, nihil in figmento fabularum nisi nudum accipitur mendacium; superflua putabuntur omnia quae ex his ad veritatis intelligentiam a prudentibus traduntur. Mythologiarum liber ille [(2) 1Kb] Fulgentii nihili habebitur. Divinarum Scripturarum mystici intellectus ceu supervacui contemnentur. Quid ergo erit inter Judaeum et Christianum sublata allegoria? Subauditiones insuper tam in divina quam in humana scriptura superfluae habebuntur. Delirus videbitur Terentius, dicendo:

Egone illam? Quae illum? Quae me non?
Imperfectus etiam poeta, ubi ait:

Jam coelum terramque meo sine numine venti
Miscere, et tantas audetis tollere moles?
Quos ego! . . .
[Col. 1289D] In Evangelio etiam mutila videbitur sententia, ubi legitur: Quia si cognovisses et tu. Patenter igitur monstratur prudentiam non tantum in verbis quantum in significatione constare, teste Apostolo, qui de se loquitur: Etsi imperitus sermone, sed non imperitus scientia. Notissimus quoque orator eloquentiam [Col. 1290A] sine sapientia obesse fatetur. Sapientiam sine eloquentia prodesse, nunquam nocere. Possem multa ex divinis humanisque libris exempla subjicere, sed nolo epistolae tenorem exemplorum copiis onerare. Verumtamen quia uniuscujusque rei exitus propriam habet causam, nihil enim, ut in libro Job legitur, in terra sine causa fit, volo animadvertatis quam putem in S. Galli monacho causam iniquae reprehensionis. Aestimo illum ingressum aliquando hortum viri prudentis, in quo degustavit refanum canino stercori innatum, quae est causa putidi ructaminis, id est malivolae reprehensionis. Adhibete quapropter viridariis vestris claustra, seras, custodes, ne olera vestra bene olentia turpi ructamine vitientur. Corrumpunt, ut inquit Apostolus, mores [Col. 1290B] bonos colloquia mala. Non tamen mirum videri debet si non metuit quis minoribus obligari, qui majoribus vitiis obnoxius habetur. Nonne hic de quo loquimur unus est ex illis qui proprium nuper abbatem pepulerunt [(3) 1Kb] , subrogatumque pro eo in exitium merserunt? Hoc ideo dicitur quia nisi is qui successit hortatibus perversorum minime cessisset, adhuc fortasse viveret. Notum est quod cum bonis operibus vita aliquando protenditur, et cum malis breviatur, sicut per quemdam sapientem dicitur: Noli esse justus multum, ne moriaris in tempore non tuo. In Job quoque de iniquo viro legitur: Antequam dies ejus impleantur peribit. Et Psalmista: Viri, inquit, sanguinum et dolosi non dimidiabunt dies suos. In divina etiam lege frequenter invenitur: [Col. 1290C] Si quis hoc vel illud fecerit, moriatur. Ergo non faciendo vivat. Quapropter mortiferum consilium dantem ex studio et accipientem uno modo obligatos tenet. Haud igitur miremini si fratrem verberat qui patrem necat. Laetor quia nihil tale de vobis audio. Ab impiis, ut scriptum est, egreditur impietas; siquidem jugiter armata est Pallas, id est sapientia, ubique munita. Si tamen diligenter advertitis, hospes noster necessitate peccavit. Quid hospitibus ferre posset in secessibus cuculli sui per totum diem quaesivit, in quibus nihil aliud quam fraudes quas absconderat invenit. Malus homo de malo thesauro profert mala. Quod ergo habuit erogavit; ne miremini me cucullum dicere, cucullam namque religionis dico, cucullum turpitudinis. Hinc Juvenalis [Col. 1290D] de scorto:

Illa jubet juvenem sumpto properare cucullo.
Dignum nempe aestimo ex qualitate personae caeterorum accidentium qualitates aestimari. Scriptum quippe est: Omnia munda mundis. Si hoc recipitur, [Col. 1291A] restat e contrario ut omnia immunda sint immundis. Ideoque in divina lege cautum erat ut quaecunque immunda tetigissent, immunda forent. Verumtamen quia ab ecclesiastico, ut videbatur, viro injuriam tuleram, graviter ferebam, quoniam si inimicus maledixisset mihi, sustinuissem utique; et si is qui oderat me super me magna locutus fuisset, abscondissem me forsitan ab eo. Indignabar quapropter vindictam quaerens motu humanae fragilitatis; verumtamen sciebam illum de quo sermo est in suo conclavi cornutum, ut locus mihi nullus defensionis haberetur; novitius siquidem eram, neque vera dicenti mihi fides adhiberetur, etiamsi contendere vellem; retardabar quoque praecepto Sapientis quo dicitur: Ne respondeas stulto juxta stultitiam suam, [Col. 1291B] ne efficiaris ei similis. Sed quia tempus est loquendi et tempus tacendi, respondeo nunc, monente eodem Sapiente: Responde stulto juxta stultitiam suam. ne sibi sapiens esse videatur. Haec mecum sollicita intentione perquirens scrutabar accidentia personae, quae fraudi convenirent; deprehendi tandem in ejus vultu colorem vilis metalli, quo solent pretiosa vitiari. Persius:

Ne qua sub aerato mendosum tinniat auro.
Calamistratos capillos, nitidum ultra quam oporteret cucullum, pedes calceamentorum adhaerentes pedibus [(4) 1Kb] , ne follere possint: quibus indiciis B. Hieronymus sponsum monstrari docet, inquiens: Sunt quidam mei ordinis clerici quibus cura est de vestibus si bene oleant, si ungulae in digitis radient, [Col. 1291C] si capilli nitida compositione complaceant, si per laxa pelle non folleat. Hos tales cum videris, magis sponsos aestima quam clericos. Hinc ipse generalem sententiam proferens, inquit. Nec affectatae sordes, nec exquisitae munditiae conveniunt Christiano. His igitur perspectis, curiose rimari coepi utrum proprii quoque nominis nota factis consentiret. Quidni? [(5) 1Kb] Achar namque vocabatur, quasi ex praesagio furis nomen acceperit. Notum quippe est quod in excidio Jerichontinae urbis Achar furto auream sustulerit regulam, certique ponderis siclos cum coccineo pallio. Igitur quia conveniunt nomina, perscrutari liquet quomodo duorum congruunt facta. Primus Achar, qui anathema interpretatur, regulam auream sublegit, secundus iste Achar regulam bene [Col. 1291D] vivendi contempsit, regula namque ad hoc adhibetur ut rectitudo servetur. Quisquis etenim regulam bene vivendi spernit, auream furto normam subtrahit. In sacra namque Scriptura aurum plerumque ad splendorem sapientiae refertur. Hinc B. Gregorius: Aurum, inquit, Deo offerimus, si in conspectu illius luce sapientiae resplendemus. Quod furari convincitur quisquis acceptum a Deo ingenium vertit in usum pravae operationis. Ducentos quoque siclos idem Achar furatus dicitur, per quos gemina virtus [Col. 1292A] charitatis non immerito figuratur. Centenarius namque perfectus est numerus, non tantum quia decade solidatur, quantum quia divinis voluminibus sacratus invenitur, sicut in Evangelio ubi legitur: Aliud cecidit in terram bonam, et ortum fecit fructum centuplum. Siclus namque ponderis species est, et omnia charitate ponderantur, sicut scriptum est: In his duobus mandatis tota lex pendet et prophetae. Qui sicli bene argenti fuisse dicuntur: argentum quippe in divinis voluminibus ad eloquii claritatem refertur, teste Psalmista qui ait: Eloquia Domini, eloquia casta, argentum igne examinatum. Verumtamen quia a reprobis charitas et animo et verbis contemnitur, merito Achar et verbis ut in argento, et mente ut in auro furtum fecisse narratur; [Col. 1292B] in auro, sicut scriptum est: Qui odit fratrem suum, homicida est; in argento, ut est illud: Qui dixerit fratri suo Fatue, reus erit gehennae ignis. Praeterea quia sunt quidam qui non solum se fratribus impertiri nolunt, sed exteriora quoque denegant, idcirco Achar cum aurea regula, atque ducentis siclis argenti, coccineum quoque pallium abstulisse memoratur. Coccus etenim ignei coloris est, et charitas ardere perhibetur, sicut in Evangelio legitur: Nonne cor nostrum ardens erat in nobis, cum loqueretur in via, et aperiret nobis Scripturas? Quid igitur decernitis? Nonne videtis quia in omnibus in quibus circumcisus Achar peccavit, cucullatus Achar culpabilis invenitur? Auream regulam sublegit, quando adversus fratrem malevolentiam [Col. 1292C] mente concepit; ducentos argenti siclos abstulit, in eo quod malevolentiam mente conceptam verborum indiciis patefecit: coccineum quoque pallium furtim rapuit, quando jura hospitalitatis in usum vertit pravae redargutionis. Si palingenesiam vel metempsycosim Pythagorae stulte quis accipere vellet, animam circumcisi Achar corpori istius nullatenus inesse dubitaret. Curtavit ille furto rempublicam, rempublicam multo magis iste curtare voluit, quando accepto itinere, me removere tentavit. Sciet forsitan et ipse quantum damnum reipublicae inferre voluit, cum postquam veni, quid utile egerim cognoverit. Amalec in via mihi occurrit, coeptumque iter intercludere voluit, cujus memoriam de terris se Dominus ablaturum comminando promisit. Amalec [Col. 1292D] quippe lambens populus interpretatur, cui merito comparantur qui litterarum superficiem lingunt, et ad gustus dulcedinem non perveniunt: quos hypocritis comparandos nullus fidelis dubitat, qui dum ficte Deum quaerunt, invenire non merentur, quos mundanae litteraturae scriptores servili conditioni deputant, ut est illud Juvenalis:

Nos colaphum incutimus lambenti crustula servo
Mirandum tamen est cur miserrimus inviderit bonum aliis, quod profuturum sibi noluit. Proh dolor! [Col. 1293A] diabolum imitatus est, qui bonum quod perdidit homini invidit. Humana facie tales belluina mente monstrantur, de quibus in Evangelio Dominus loquitur: In vestimentis ovium veniunt, intrinsecus autem sunt tupi rapaces. Utinam vellet is de quo loquor mecum in conspectu vestro conversari, quorum prudentiam ab antiquo spectatam audio! Nota sunt mihi Achar furta, nota ficti monachi fraudulentia; quam mala incude spicula ejus producantur non ignoro, quam invalida manu jaculentur expertus sum. Noverit Horatium pro me minantem. In malos asperrimus parata tollo cornua qualis Sicambe spretus infido gener, aut acer hostis Bupalo. An si quis atro dente me petiverit, inultus ut flebo puer? Dares Siculum attentavit Entellum lascivus [Col. 1293B] monachus Gunzonem Italicum.

Noverit incauto Entellus conanime lapsus,
Qua vi perculerit prostratum pene Dareta.

Causam querelae audivistis, quid etiam contra studium litteratoriae professionis hostis nescio aut hospes egerit oportet audiatis. Adveniens deferebam pene centum librorum volumina, arma scilicet pacis, quae vertit invidus hostis in studium furoris; inter quae erat Martiani in VII liberalibus disciplinis succincta veritas; quam contemnendam putant qui fabulae solummodo delectationibus oblectantur, qui non integre capitur, si veritatis qualitas ignoratur. Deportabatur quoque Platonis in Timaeo vix intellecta profunditas, Aristoteles in libro Peri Ermenias, aut nostris vix temporibus tentata aut non [Col. 1293C] perspecta obscuritas, Ciceronis Aristotelisque non contemnenda Topicoporum dignitas. In quibus aliisque cum me interrogandum putarem, nequaquam vilium rerum motu, sed desuper immissi impetus gravitate sollicitabar. Quis putaret se reprehendendum in unius casus mutatione, cui Deus plura concesserit? Non putabam Achar furem vivere, neque transitum animarum secundum Pythagoram in diversa corpora fieri; quae si reciperem, animam hominis corpori ipsius monachi inviderem. Sordibus quis foedatus porcum uniit, fraudibus gaudens, merito anima vulpeculae vivificatur. Ne putetis me odio loqui. Absit ut odio habeam quod humana effigies viventem hominem monstrat. Nam licet accidentem homini nequitiam odio habeam, diligo tamen [Col. 1293D] substantiam, quamvis ipsa quoque malitia contra votum se possidentis mihi profuerit. Nam et multorum fraudes patefecit, teste Marone, qui ait:

Accipe nunc Danaum insidias et crimine ab uno
Disce omnes.
Atque multorum ignorantiam nudavit, apertissimo autem indicio se apud indoctos nutritum monstravit, qui pronuntiatione unius casus animi conceptiones deprehensas putavit. Saepe audivimus vilia quaeque ornatis dici verbis, econtra digna prolatu vili sermone notari, veluti si nomen diaboli aureis litteris quis scribat, Dei autem atramento. Praeterea quid de his hominibus dicendum est qui sine litteris vivunt? Nonne quidam acumine [Col. 1294A] ingenii quibusdam litteratis praeferuntur. Ulixes vigore ingenii omnibus qui Ilium oppugnavere praelatus est, adeo ut armis Achillis solus inventus sit dignus. Legimus quoque prudentiam Adae, qua omnibus creaturis nomina imposuerit, non tamen quod grammaticam sciverit, nisi forte S. Galli monachus ita velit primum hominem creatum ut omnium scientiam noverit artium, quam peccando amiserit. Quod si ita est, omnes homines scientiam naturaliter omnium habemus artium; corruptum sed enim in primo homine arbitrium legimus, non scientiam artium interclusam: viderit qui potest; nos tamen in re dubia ne controversemur, vilium rerum quapropter controversiam pertinaci cucullato relinquamus, quem putabam velle stipulari a me fundamenta [Col. 1294B] totius orationis: I. Quomodo ita se habeant, ut neque vocales, neque semivocales, neque mutae certis spatiis limitentur, sed confundi sic videantur, ut cuilibet stulto casu positae potius quam ratione habeantur. 2. Cur digamma post Latinas acceptum litteras non post v, veluti x, sed post c collocetur. 3. Liberales disciplinae secundum proprian vim an pro captu sese percipientium pernoscantur. Nam dubitant quidam utrum uti sunt praeceptae sint. 4. Donatus an Priscianus orationis partes ordinaverit. 5. Quis horum diffinitiones eisdem partibus et accidentibus eis dignius attribuerit: magnum siquidem laborem expenderunt antiqui in ordinandis et determinandis rebus.

De grammatica. Putat fortasse tumidus monachus [Col. 1294C] grammaticam ceu vile quiddam cucullo suo contineri; non tamen ita est, semel tergum ejus aspexit, et festinans ut faciem ei cerneret, impactione pedis cecidit, et vix ad sessionis ejus partes pervenit, ex quo et superbit. Haec femina aliter grammaticis, aliter Aristoteli cedit. Huic suadet per obliquos casus non posse nomina dici, illis etiam in obliquis posse nuncupari. Haec figuratas elocutiones aliquando sic commemorat, ut cui gener subjici debeant ostendat. Multa praeterea servat, in quibus stultorum temeritas errat. Habeant tamen hanc quibus contigit saltem in somnis vidisse Minervam, dummodo de ea quae subsequitur nihil praesumant. Nam reluctatur et fugit, quibusdam etiam tergi visum negat. Quibus tamen se videndam [Col. 1294D] praebet, non una eademque facie apparet. Alio etenim huic, alio illi vultu monstratur.

De dialectica. Quod ostenditur ex eo quod Aristoteli genus, speciem, differentiam, proprium et accidens, subsistere denegavit, quae Platoni subsistentia persuasit. Aristoteli an Platoni magis credendum putatis? Magna est utriusque auctoritas, quatenus vix audeat quis alterum alteri dignitate praeferre. Haec ita aliquando ambiguitate obfuscatur, ut quae res, cui generi subponi debeat difficile possit inveniri. Verbi gratia, si quis ita proponat: Cum omnia, quaecunque sunt, aut substantia aut accidens habeantur, quid de differentia dicendum est quae neque substantia, neque accidens dici potest? Substantia dici nequit, quia non [Col. 1295A] praedicatur in eo quod quid sit. Accidens idcirco vocari non potest, quia substantiam informat. Quod enim substantiam constituit in substantia praedicatur. Est autem haec tam subtilis prudentiae, ut x et VIIII modorum conclusionibus omnem pene logicen philosophiam concludi existimet. Quae Aristoteli adeo obsecuta creditur, ut ei nutrix credatur. Scit sophistica stultos cavillatione decipere, monstrat tamen qualiter ipsa cavillatio possit evitari. Falsa veris quando vult sic farcinat, ut uno eodemque tempore, eodemque loco rite convenire videantur. Esse etiam et non esse arcana quadam ratione simul concurrere fingit. Propositionum suarum quadraturam eo modo dispositam autumat, quatenus obliquorum laterum recursus aliquando [Col. 1295B] sine coactione redeat, aliquando coactione operiat. Huic non satis est ut dicatur malum esse quod est, sed quia bonum non est. Verba secundum se nomina esse putat. Nam et qui dicit auditum constituit, et qui audit quiescit, ipsaque non nisi in instanti tempore judicat dici posse. Ubique se vertit ad singulos, ac veluti ludens venena mordacitatis, quae venena monstrata cuti vitam non intercludunt. Quam bonus Deus, qui invidum cucullatum talibus privavit, quibus in fraudes possit valentior inveniri! Bene est. Caret enim maledicto, de quo per quemdam sapientem dicitur: Qui sophistice loquitur, Deo odibilis est, etc. Grator itaque huic, quod hac macula caret, licet non sponte. Vellet forsitan miserior esse quam sit, sed bonitate [Col. 1295C] Dei temperatur, neque intelligit. Sedens in conclavi monasterii cornutum se putat secundum proverbium Aristotelis quo ait:

Limax in suo conclavi cornupeta sibi videtur,
Seque putat cursu timidis contendere damis.

Unciolam tota cum vix expendere, quo coena valeat sese impertire sodalis. Ne imputetis vitio quod saepe idem repeto. Siquidem utor Juvenalis exemplo, quod de Crispino ait:

Ecce iterum Crispinus et est mihi saepe vocandus
Ad partes. . . . .

Et Cicero in Verrinis saepe Verrem repetit. Verumtamen quia in liberalibus disciplinis multa inquisitu digna reperiuntur, paucis ex grammatica et dialectica praelibatis, rhetoricae potentiam breviter [Col. 1295D] in medium deducere tentabo.

Eloquiis haec se promittit solvere mentes
Quas velit, ut laetis convertere tristia possit
Tristibus, et doctae medicari famine linguae.

De rhetorica. Hujus materia tribus generibus divisa causam constitutionis informat. In hac multa inquisitu digna reperiuntur, aut quia nunc in usu non est, aut quia apud auctores diverso modo variabilis invenitur. Nam fuere quidam qui unum tantum genus hujus artis esse vellent; quidam, ut dixi, tria. Constitutiones vero plures tres esse voluerunt, cum partibus qualitatis. Pauci autem quatuor esse dixerunt. Totius artis summam multi quinquepertitam esse voluerunt. Verumtamen Cicero [Col. 1296A] in duobus libris tantum de inventione tractat. Causarum partes alii quatuor affirmant, Cicero vero duas addit, confirmationem videlicet et reprehensionem. In probabili quoque narratione, in qua ab aliis VII introducuntur, in quibus rei veritas solet inveniri, Cicero numerum variat, in quibus omnibus quanta necessitas inquisitionis habeatur palam ostenditur. Haec femina prudenti transgressione a genere in genera, a constitutione in constitutionem transitum facit. Nam Virgilio cum de Turno loqueretur, a qualitate in finem transmeabilem motum permisit. Haec in principio alterius vultus, alterius in medio, in extremo alterius se monstrare contendit. In progressu autem et in fine mutabilitates suas astutius prodit. Quae loquens nunquam sine [Col. 1296B] strepitu graditur, nisi forte aliquando tacens loqui videatur. Alumnam hanc Ciceronis nullus dubitaverit. Nam praesidio illius vallatus, conjuratores in rempublicam deprehendit. An aliud subvenit ei nisi haec, quando Catilinam de senatu ejecit gravitate sermonum et sententiarum, quibus Roma patrem patriae Ciceronem libera dixit? Haec uno ductu diversos pingit colores, reditque ad proprium cubile quinquepertitis semitis, quatenus flexus viarum suarum brevi reductione colligat, circaque epilogum praesumptionem requirat. Excipit hanc quam sapientissimi regis sororem ferunt subtilitate vultus et sapientiae dignitate. Dicunt Hebraei Salomonem minutis formatum corporis lineamentis. Quod ex verbis quoque filii ejus colligitur, quibus [Col. 1296C] ait: Minimus digitus meus grossior est dorso patris mei. Ex quo potest aliud colligi, in eo videlicet quod in tenui corpore Salomonis larga sapientia fuit, datur intelligi, quod in pingui vix queat subtilitas sapientiae inveniri. Hinc Persius:

. . . . Nugaris cum tibi calve
Pinguis aqualicalus propenso sexquipede exstet.

Statius quoque virtutum corporis enumerans de Tideo inquit:

Major in exiguo regnavit corpore virtus.

Haec quasi per digressionem, ad proposita recurram. Hanc ideo viraginem corpore tenuem memoravi, quia abstracta a rebus corporeis in natura sui nulla corporalitate crassatur. Vindicat sibi quapropter collegium divinitatis, non tamen ut accidens [Col. 1296D] haberi in Deo velit, sed substantiam. Unum namque in Trinitate personarum Patris, et Filii, et Spiritus sancti substantia est. Ergo Trinitas in unitate, et unitas in Trinitate substantia est. In creaturis quoque secundum philosophos potest numerus quoquo modo substantia videri, nisi forte neget quis numerum esse. Aiunt prudentes Unum et Est idem esse, ut tandiu sit aliquid quandiu unum est: et cum desierit unum esse, jam non sit. Est substantiam monstrat, atque idcirco a sapientibus substantivum vocatur. Ergo et Unum quod idem habet, quod est, substantiae non irrationabiliter deputari potest, quamvis numerus omnis generi quantitatis assignetur. Haec de qua loquor [Col. 1297A] ita se in minoribus conformat, quatenus in majoribus mas velit haberi, ut jure quis eam Cenea aut Tyresiam credat, id est utriusque sexus capacem. Praeterea componit aliquando mirabile praestigium, quando sine judicio verborum aliquibus animi secreta pandit. Ex quo etiam stultus arguitur, qui in brevi sermone prudentiam sanae mentis se deprehendere posse arbitratur.

Ecce iterum Crispinus et est mihi saepe vocandus
Ad partes.

Haec virago cuncta intra se eatenus contineri putat, ut recedens nihil post se relinquat. Quapropter cum tantae dignitatis sit, gravatur praesumptione quorumdam, quod de se plus quam oportet praesumant. Nam difficile est infinitum finito [Col. 1297B] limitari. Quod qui conatur haud injuria insanus creditur. Siquidem multa huic insunt, quibus variabilis potentia difficulter deprehenditur. Aliquando propriae magnitudinis figuram sic supergreditur, ut giganteae quantitati similis aestimetur. Aliquando ita infra se decidit, ut pigmaeae virgini non immerito assimilari possit. Tanto moderamine quandoque licet sese cohaereret, quo nihil majus, nihil minus in ea possit inveniri. Porro si quando pertusa ad compita venit, dominam se haberi poposcit, ruris magistram, moderatricem siderum atque dispensatricem sonorum, suo putat parcere magisterio. Nam si Platonis Timaeo creditur, mirabili hac compositione mundi anima conformatur, de qua Virgilius:

[Col. 1297C] Principio coelum ac terras camposque liquentes,
Lucentemque globum lunae, Titaniaque astra
Spiritus intus alit, totosque infusa per artus
Mens agitat molem, et magno se corpore miscet.

In hac quoque ut aliis multa egent inquisitione quae stulti quasi inutilia et non necessaria contemnunt. Debuit tamen saltem ordo inquiri, cur a Boetio in primo loco quadruvii liberalium disciplinarum haec posita sit, a Martiano autem secundo. Ideo forsitan nullus requirit quia aut casu hoc factum putat, aut Martianum in artibus nihil boni contulisse existimat. Meo tamen judicio utriusque divisionis aestimatio aut insano aut illitterato debetur. Sequitur hanc, quam praemisi, agrestis femina adeo masculae et infatigabilis virtutis, [Col. 1297D] ut coelo non ignota putetur, quae in medio mundanarum rerum eo modo sibi statuit domicilium, ut media extremaque possideat, cui merito carnem illud Virgilii conveniat.

Ingrediturque solo et caput inter nubila condit.

Quo te metiatur solum et certis lineis dispertiatur polum, quae sine corpulentia corpus sibi assumit, longitudinem sine latitudine sibi inesse struit, quod neque in araneae filo reperitur. Junctis longitudini et latitudini arcana quadam potentia altitudinem subtrahit; quod corporalibus incongruum videtur: sed sibi theoremata haec digne deberi fatetur; linearum compositiones ita compaginat, ut aliquando rectis sibi angulis conveniant, aliquando obtusis, mistis [Col. 1298A] aliquando, sicque fit ut non aequa sibi semper mansura consocientur, sed dispari quantitate. Quondam etiam stantibus suppendiculares copulantur, et hoc non simpliciter. Possunt tamen inveniri quae nulla societate aliis copulari queant, non immerito alogas dicunt, quae in qualitate, quantitate, sectione positioneque consistunt. Haec planetarum circulos, zonarum gyros, zodiaci atque lactei connexionem circuli, propriis lineis complectitur, et quaecunque linearum ductis absolvuntur, suo juri attribuit. Patenter itaque monstratur quia sine hujus lineamentis nulla corporalis dimensio possit ostendi, quandoquidem qualiter corpus limitetur, incorporaliter ingenii sui potentia patefacere conetur. Non injuria quis hanc apostolorum dixerit: In omnem terram exivit [Col. 1298B] sonus eorum. Procedit dehinc quae Astrea vocatur, tanti acuminis femina, ut nunquam interpolatione noctis fuscetur, nunquam caliginem sentiat, nunquam nubium contractu furvescat; quae cum sanctas animas ad coelum evehit corporibus solutas, monet uti despiciant quam densis tenebris tegerentur, donec corporibus inhaeserunt. Eliae non immerito quis contubernalem dixerit, cui currum ex innocuo perspicuoque aetheris elemento paravit. Ligneo siquidem curru sublatus dicitur; porro est ignis exurens, est solummodo splendens. Haec quanto elatior terris est, tanto mortalibus minus cognita, quae in solo domicilium possidens, quasdam planetarum miro coactu impellit, nunc eas prae se agens, modo retrogradari compellens, modo stationi connectens [Col. 1298C] ipsumque domicilii sui circulum a luna secundum Platoni suasit, tertium Mercurii, Veneris quartum; Ciceroni vero et aliis longe aliter ordinis distantiam persuadendam putavit, ut secundus a luna Mercurii, tertius Veneris, quartus Solis, quintus Martii, sextus Jovis, septimus Saturni circus haberetur; quid igitur? Reprehendimus Platonem? Minime. Ciceronem ergo et alios? Absit. Haec tanta rapiditate coelestem sphaeram movet, quo et planetarum cursus cum ea rotet, et mirabili quadam ratione naturae eorum occursus celeritatem ejus retardet. Mensem lunaris accensionis aliter constare, aliter peragrationis zodiaci fatetur, eo modo quo XII menses lunaris accensionis XIII sint zodiacteae peragrationis. Per hanc invenitur quomodo a Capricorno in Cancrum ascendendo [Col. 1298D] pauciores dies explicet sol quam a Cancro in Capricornum descendendo. Oritur quoque magna inter philosophos de coelestibus corporibus quaestio, utrum animata sint an inanimata; et Plato quidem non solum animata, sed et rationabilia et immortalia putat. Aristoteles inanimata et immortalia. Ex quo secundum opinionem Platonis contrarium quiddam conficitur diffinitioni Porphyrii, qui differentias substantiales et divisivas affirmat generum, et constitutivas specierum. Sed irrationalis et immortalis differentiae secundum Platonem nullam speciem conformant. Licet Aristotelis opinio a Porphyrii diffininitione non dissentiat, Salomon tamen Platoni videtur favisse, ubi ait: Oritur sol et occidit, ad locum suum revertitur; gyrat per meridiem et flectitur [Col. 1299A] ad Aquilonem. Lustrans universa per circuitum vadit spiritus, et in circulos suos revertitur. Quae sententia ita solvi potest; quod ideo sol spiritus dicatur, quia calore ejus omnia nascentia vivificantur et crescunt. Inde est quod quidam gentilium naturam hoc modo diffiniendam putarent: Natura est ignis artifex, quadam via vadens in res sensibiles procreandas; sed quia hoc non adeo probabile est, sententia Apostoli, cum in uno modo ecclesiastici doctores conveniunt, consideranda est, qua dicitur: Scimus quia omnis creatura ingemiscit et parturit usque adhuc. Et paulo post: Quia et ipsa creatura liberabitur a servitute corruptionis in libertatem gloriae filiorum Dei. Nonne rectius in talibus deceret monachum occupari quae ad eruditionem pertinent Christianae religionis, [Col. 1299B] quam inservire fraudibus? Vile putat in liberalibus studiis immorari, planetarum absidas, positionem, discursus per zodiacum, circulorum inter se replicationem inquisitum ire nihili pendit. Saltem ea quae in divinis libris ex ipsis artibus inveniuntur considerare deberet, ut est illud in divina historia, quando Josue soli et lunae stationem indixit, utrum reliquae quinque planetae et intima mundi orbita stationi servierint, an proprios cursus servaverint. Quod si ita est, diaphoniam passa est coelestis illa harmoniae suavitas, mutilatis duobus nervis, eo praesertim quo primum tetrachordum terminantur, et secundum auspicium sumit. Si autem ultima sphaera simul cum planetis subsistit, superae dulcedo musicae conticuit. Forsitan inde est quod in Job legitur: Concentum [Col. 1299C] coeli quiescere quis facit? In qua quaestione tot emergunt, ut Lerneus anguis Herculeis iterum viribus compensari videatur.

De musica. Verumtamen quia musicae mentionem intuli, de inquisitu ejus pauca narrabo, quae tanta dignitate viget, ut Deo assistere jure credatur. Cujus rei exempla ita se frequenter offerunt, ut modo dictu supervacua putentur. Haec cum tanta majestate polleat, ut divino conspectui famuletur, in coelestibus corporibus ita sibi monarchiam vindicat, quod in his jugiter concentum struat, et Pythagorici dignitatem silentii non amittat, eoque fit ut personet et taciturnitatis modum servet; sicque in circulorum varietatibus sese moderatur, quatenus contra legem humanae modulationis, juxta quorumdam opinionem [Col. 1299D] laxioribus gyris acutos, brevibus graviores impertiatur sonos. Nascitur quoque perplexa quaestio in eo quod quinque planetae aliquando solari radio impelluntur, quandoque stationi deputantur. Statio motu caret, sonus autem sine motu esse non potest: stantibus ergo aliquibus planetis, non integratur jugis harmoniae concentus. Quapropter inquirendum est, quantum humanae scientiae conceditur quomodo coelestes planetarum motus et impositam sibi legem continue servent sonoritatis, et injunctam sibi quandoque necessitatem nequaquam praetereant stationis, inter quae de mundi etiam sphaera inquiritur utrum sonitu impellatur an silentio agitetur. Dicunt omne quod in motu est locum mutare, omne autem [Col. 1300A] corporale mutatione loci sonum efficere; coelestis autem orbita locum non mutat, quatenus in sese rotatur, nullum ergo sua volubilitate sonum reddit, et tamen ingenti strepitu dicitur agitari, sicut paulo ante exemplo Job coeli concentum praemisi. Sed potest forsitan illud de planetis tantummodo accipi. De his tamen viderit quicunque ille est, quantum sibi divina gratia ministraverit, dummodo in terrestris cognitione sonoritatis aliquantulum mihi liceat immorari; in hac namque multa reperiuntur quae frequenti indagine digna judicantur. In hac generaliter ipsius requirendae sunt partes, quas Virgilius VII esse monstrat, inquiens:

Obloquitur numerus septem discrimina vocum;
in cujus brevitate carminis totius harmoniae gravitas [Col. 1300B] continetur. Quaeritur etiam in hac quid infinitate terminet vocum, quis motus sit audiendi, quot symphoniae et quae prima dici queat; qualiter Plato consonantiam dici putet, quae voces stantes quaeve sint mobiles, utrum insuper partientibus numeris consonantiae possint reperiri; namque illud praetereundum videtur, utrum acumen et gravitas ex quibus voces consistunt in qualitate melius constare aut quantitate dicantur; continuae autem disgregatae voces harmoniae melius conveniant, utrum omne judicium sonorum auribus dandum sit an rationi, ratio metrorum quantum in musica valeat, hemitonii diversitas qualiter constet, quomodo ex supradictis quindecim troporum varietas conformetur. Haec strictim commemoravi, non quo artium prima [Col. 1300C] ponerem, sed ut stultitiam indocti monachi reprehenderem, cui cum scientia artium abesset liberalium, maluit fraude grammaticellus videri, quam scientiam artium saltem extrinsecus adipisci. Est enim ars intrinsecus, est et extrinsecus. Infelix, quia intrinsecus fortasse artes acquirere non potuit, quare non saltem extrinsecus acquisivit? Esto, sapientem se putavit, num tandem quid alii sentirent inquirere debuit? In rebus enim diversorum hominum diversa est opinio. Inde est illud Terentii: Quot homines, tot sententiae. De quo et Persius inquit:

Mille hominum species et rerum discolor usus.
Putat se fortasse omnia scire, quod summae dementiae [Col. 1300D] nullus ignorat. Nescit in hoc quid Cicero dicat: Unum vix pauci possunt, utrumque nemo. Et Maro:

. . . Non omnia possumus omnes.
Contemnit testimonia gentilium scriptorum, saltem Apostoli sententiam ad memoriam reducat, qua dicitur: Alius judicat sic, alius sic; alius diem inter diem, alius omnem diem. Item: Unusquisque in suo sensu abundat. Nonne igitur debuit diligenter inquisivisse an saltem parva intelligentia Scripturarum mihi inesset? Nimia jactantia elatus est, ut inter suos sapiens videri posset, veluti Cinero poeticus inter suos ultra hominem videri voluit. Rana in limo non dubitat se magnitudini vaccae comparari, eoque modo monachus uno casu vult doctus haberi; [Col. 1301A] sed dum sapiens videri voluit, stultum se monstravit, juxta illud Horatii:

Dum vitant stulti vitia, in contraria currunt,
Est fortasse is de quo loquor tantum grammaticus, sed notum est non posse quemlibet unius liberalis artis scientiam integre percipere, nisi studuerit omnibus aliquam opellam dare. Cyclicae namque dicuntur, atque ita in se recurrunt, ut modo trium sonorum connexae reperiantur; non enim Achar ille sub lege positus, cujus anima secundum Ovidii dogma Achar iste vivificatur, ad radicem montis stetit, aut vocem loquentis Domini audivit; in eremo natus sub murmure crevit, servatque adhuc anima ejus ferinum morem, quo in eremo ille a Moyse decidit, et Josue non bene cohaesit. Ille in activa vita persistere [Col. 1301B] noluit, et ad contemplativam nequaquam pervenit; in itinere ergo defecit ac tepidus substitit. Jam illum fortasse humani generis aemulus suo cauterio inussit. Utinam aut calidus aut frigidus esset, nam melius fuerat ei, secundum Apostolum, viam veritatis non agnoscere, quam post agnitionem retrorsum converti! Hortarer vos ad exhibendam huic opem medicinae, sed vereor inveteratus sit morbus:

Elleborum frustra cum jam cutis aegra tumebit,
Poscentes videas, venienti occurrere morbo.
PERSIUS. Haec vobis communicanda putavi, quibus et vanitatem stulti monachi, et me non per omnia qualem putavit cognoscatis. Nam sunt quidam stulti qui ad mensuram sui alios metiri volunt, veluti miserrimus [Col. 1301C] iste qui comparatione sui cum a pusionibus laudaretur, nihil alios aestimavit. Ergo in ipsa sui aestimatione deficiat, atque prudentium judicio tabescat, nisi palam monstraverit qualem se in conclavi monasterii monstrare voluit. Nobis tamen, quibus praecipitur ut pro inimicis oremus, procurandum est quatenus divinis mandatis obsequamur. Dignum [Col. 1302A] quapropter putavi epilogum hujus epistolae precibus terminari.


Conditor omnipotens rerum, qui cuncta gubernas,
Quique soluta ligas, et sparsa reducis in aequum.
Nec sinis in solido positum dissolvier unquam.
Cui nihil quod pereat, nihil est quod fine fatiscat
Cuncta tibi vivunt, famulari cuncta laborant.
Nil sub te moritur, vitae cum limina servas.
Quidquid adesse decet, nihil est quod constat abesse.
Da, Pater omnipotens, veniam, da, posco, regressum.
Qui cecidere suo demersi crimine, cede
Consurgant tenero sub nomine fonte renati.
Non illos extrema dies transmittat averno.
[Col. 1302B] Portitor ille Charon limosa haud evehat unda.
Sors procul abscedat, Minois cesset et urna
Quos tribuit Christus medicabile pignus in unda.
Sentiat Ixion solitae vertiginis ictum.
Saxa rotent alii, jecur hic increscat opimum
Vulturis in rabiem, solvantur viscera siti
Vicina Eridani, cui non conceditur unda.
Ille cibos vacuis exspectet hiatibus amplos
Quem furtale malum prohibet contingere mensas.
Caetera poenarum vulgus gentile coarctent,
More rapit pecudum quod per diversa libido,
Dummodo qui sese Christi sub jure fatentur,
Effugiant laqueos inimicaque tela draconis,
Protecti clypeo et non deficiente lorica.
Inter quos si forte meam quis rodere vitam
[Col. 1302C] Expetit, invidiae maculis noxaque remota,
Evolet alta petens liber, tricasque refutet,
Seque Deo extremo socians examine laetus
Dextra petat, quo praeclara jam laude beatus,
Gaudia percipiat lucrati pecunia nummi.
Euge feratque simul Domini sine fine beatum.




ANNO DOMINI DCCCCLXXIX.
RICHARDUS ABBAS FLORIACENSIS.




[Col. 1301]
NOTITIA HISTORICA IN RICHARDUM.
(Gall. Christ. tom. VII, pag. 1546.)

[Col. 1301D] Richardus, prius Patriciacensis cellae praepositus, ut censet Mabillonius, Vulfardum facetum episcopum mox excepit. Percipiacum mansum a Guntrude matrona anno 964 in gratiam Letaldi obtinuit. Huic Lotharius rex tria dedit praecepta, quorum duo priora anno regni XIII, indictione X; postremum anno XXI, Christi 974, forte post alterum Floriaci incendium: [Col. 1302D] »Bis enim voracibus flammis, inquit Aimoinus, absumitur coenobium, secundo anno 974 flagrat incendio. At procurante venerabili Dei cultore Richardo in pristinum statum intra trium spatium annorum revocatur.« Eodem Lotharii regis anno XXI, VI Idus Septemb., indictione III, ab ineunte mense ducta, Adelelmus miles nobilissimus sancto [Col. 1303A] Benedicto dedit insignem crucem argenteam, velut nostri Salvatoris qualiter pro nostris reatibus in ea impietate Judaeorum appensus fuit insculptam. »Quin etiam ad illuminationem ejusdemque vivificae venerandaeque crucis do, inquit, quoddam juris mei praedium in pago Senonico situm, vocabulo Villaris dictum, cum ecclesia honori beatae Mariae dicata, etc., pro remedio animae meae et senioris mei inclyti Francorum ducis Hugonis, quin et progenitore meo Roberto et genitrice mea nomine Berta, et pro Burchardo seu et aliis parentibus meis. Actum Parisiis in nobilium conventu publico.« Subscribunt cum Adelelmo Hugo dux Francorum, Odo comes, Adela comittissa, Milocomes filius ejus, et alii. Non parvi est momenti haec charta ad dignoscendas principes ejus aevi familias. Interfuit Richardus [Col. 1304A] funeri abbatis Miciocensis Annonis anno 972 ex Letaldo. Willelmus Sanctionis filius, Burdigalensium comes ac totius Vasconicae dux cum fratre suo Gumbaldo episcopo Vasatensi anno 978, audita fama religiosae vitae Floriacensium, monasterium Squire seu de Regula situm ad Garumnam eis regendum restituit. Herbertum Soliacensem toparcham, qui monasterii praedia invaserat, divinae vindictae nequicquam admonuit Richardus. Hanc ille mox expertus, Floriaci sepelitur. Haec aliaque de Richardo scribit Aimoinus, cui Tortarius in historia translationis sancti Mauri martyris Floriacum succinit, Richardum magnum, decus abbatum et lampadem clarissimam Patrum appellans. Excessit e vita an. 979, XIV Kalendas Martii.




[Col. 1303]
CONSUETUDINES ET JURA ECCLESIAE DE REGULA AUCTORE RICHARDO ABBATE.
(Apud Labb. Bibliotheca nova mss., tom. II, pag. 744.)

[Col. 1303B] Statutum est quod nullus praepositorum vel priorum intra villam vel extra audeat dare domos, terras, vineas vel possessiones aliquas sine censu. Si vero hoc aliquis facere praesumpserit, non est tenendum, quia hoc sub anathemate dantis et accipientis fuit inhibitum.

Statutum est etiam quod si quis possessiones quas tenet in feudo de Ecclesia, vendere voluerit cum assensu prioris vel praepositi, faciat: et prior ipse, si voluerit emat: alioquin cui voluerit, vendat, salvo jure Ecclesiae, scilicet de unoquoque solido nummum unum.

Statutum est iterum quod de unaquaque domo intra villam et extra habeat Ecclesia duos homines vel feminas cum sarculis unoquoque anno ad segetes [Col. 1303C] purgandas: et dabitur unicuique in Quadragesima una libra servientalis, et alio tempore in mane una torta de furno et vinum, et in nocte una libra: et in festivitate apostolorum Petri et Pauli unum fasciculum herbae de unaquaque domo priori deferre tenentur et ad vincula S. Petri unum panem talem qui sufficiat homini in mensa: et de unaquaque domo unum hominem ad vindemias colligendas.

Statutum est etiam quod omnes homines qui morantur in villa vel in dominio prioris intus et foris justitiam debent priori et clavigero.

Statutum est quod quicunque segetes ad molendina detulerint, vel vinum ad vendendum in conductu prioris sint, ut nullus burgensium audeat eos inquietare, ex quo de domibus exientes usque ad [Col. 1303D] propria redeant: quod si hoc facere praesumpserit, gadium solvent: similiter et in manu prioris sicut eodem pacto molendina

Statutum est similiter quod omnes burgenses si vinum emerint et postea vendiderint, obolum domino de unaquaque saumata dabunt. Praeterea prior habet [Col. 1304B] bannum salis imo mense in villa, et nullus burgensium audebit vendere et emere nisi cum assensu prioris: qui vero haec infregerit, cum damno LXVI solidorum emendabit.

Statutum est quod omnes sutores unoquoque anno in festo S. Martini reddant optimos solutares, similiter omnes pelliparii debent priori bonam pelliciam unoquoque anno in ramis Palmarum, et in festivitate apostolorum Petri et Pauli, et in vincula B. Petri: nec miles nec Burgensis vel aliquis hominum erit liber in his tribus diebus quin persolvant de his quae vendiderint vel emerint tributa priori et monachis.

Omni tempore statutum est forum in villa Regulae, in die Sabbati dominus de Girunda tenet in hoc [Col. 1304C] foro, in feodum de priore justitiam mercati. Nec debet alia die Sabbati aliquid ultra rivos emere. Quod si factum fuerit, ad dominum Girundae pertinet justitia; et ipse die Sabbati manu levabit ille dominus Girundae usque ad octo dies. Quod si tunc non solverit, justitia pertinet ad priorem vel clavigerum. Item prior vel claviger poterunt manulevare. Praefatus vero dominus Girundae securum conductum dabit venientibus ad forum, in eundo vel redeundo. Carnifices etiam sunt securi ab ea hora qua porcum, vaccam, vel caetera ad officium suum pertinentia acceperint, ita quod non pignorentur, sine consilio prioris vel clavigeri.

Eamdem securitatem habent hi qui veniunt ad molendina: qui autem hoc vel illud infregerint sex [Col. 1304D] solidos solvent. Noster vero molendinarius de unoquoque molendino unam coucam unoquoque die, si voluerit accipiet ad molendum. Nullus molendinarius quaerat bladum per villam: si factum fuerit, sex sol. solvet. Unoquoque die Veneris solvent molendinarii clavigero quartam frumenti quod lucrati [Col. 1305A] fuerint sub sacramento. Statutum est quod claviger accipiat de unoquoque porco obolum et de porco ultra 20 den. lumbos habebit claviger; de vacca habebit duos denarios: de bacone tantumdem; et non alibi vendentur carnes nisi in consuetis locis, vel pisces. Diebus etiam Dominicis 3 feria et 5 manu levabit carnes claviger, tiliam porci vel apri pro 4 den.; fructum vaccae pro tribus denariis; quarterium arietis pro uno. Quicunque vendiderit carnes, eamdem servabit consuetudinem.

Item si extraneus portaverit sturionem, denarium habebit claviger; et si ibidem fractus fuerit sturio, nerbilium et budellum habebit claviger, nec minus habebit denarium.

[Col. 1305B] Item si duo vel tres socii fuerint in porco vel vacca, vel ariete de unoquoque manulevabit, prout dictum est superius, etiamsi unus vendiderit pro omnibus. Similiter si extraneus saumonem portaverit, obolum dabit. Si extraneus portaverit duodenam lampredarum denarium dabit; si sex, obolum. Si duodecim colagos portaverit per aquam, unum dabit; si sex, obolum; si cum asino portaverit, tres denarios; si cum equo vel equa, mulo vel mula 4 den. dabit; si cum collo duodena colagorum vel lampredarum, denarium dabit. De sturione et salmone primo captis in Beta, medietatem piscatores dabunt: et tunc accipient illi duo piscatores duos panes servientales et duas mensuras vini: et deinceps de omnibus piscibus ibidem [Col. 1305C] captis decimam sub sacramento.

Si balaena feratur per mare frustum habebit claviger; si per terras feratur vel alii quilibet pisces, fiat sicut superius scriptum est de colagis vel lampredis.

Item de his quae venduntur in foro; de porco qui venditur ultra 20 denarios accipiet claviger unum denarium; et si minus, obolum: de capra similiter; de vacca similiter; de bove denarium. De ove sicut de porco; de asino sicut de bove; de equo et mulo quatuor denarios; de cifis et saleriis, de carra bestiae quatuor cifos et totidem salerios; de collo onusto duos. Die Sabbati nemo vendat intra vel extra aliquid, quin reddat clavigero consuetos redditus.

[Col. 1305D] Statutum est etiam quod si quis porcum extra villam emerit et infra octo dies vendiderit, denarium dabit: de nomeriis et cultris et fosseriis, sarculis, falcibus, toseriis, vasoriis et caeteris ferramentis quae venduntur in foro, semel in anno ab unoquoque venditore unum accipit claviger. De retumbis et cifis vitreis, de caepis et aliis unoquoque Sabbato et Dominica, exceptis illis de Papeyran unam cordam et de scaloriis unam garbam. Habitantes in terra de Papeyran liberi sunt in omnibus quae nascuntur in eadem terra: si extra terram illam aliquid acquisierint, non sunt liberi.

Item accipit claviger de vendentibus sal die Sabbati in foro de unoquoque unam palmatam, et in [Col. 1306A] Dominica similiter. Et ut breviter concludam: quocunque modo vel quacunque die extranei aliquid portaverint, vel cum aliqua re transitum fecerint, jus suum recipiet claviger: sic sal, equi, porci, oves, boves, bladum et caetera: et in foro manulevabit claviger quidquid voluerit per octo dies.

Item habebit claviger de his omnibus qui vendunt saginum omni quintodecimo die Sabbati unam obolatam. In festo beati Petri accipit claviger unam corrigiam de unoquoque mercenario.

Item Passapont recepit nomine nostro de ligassa lini unum paladuir in foro, et plenam manum lanae, juxta quod ibi fuerit; de mercenariis quintodecimo die obolum: de his qui deferunt vasa vitrea, unam lampadem; de fasciculo ciforum, unum. Pro his [Col. 1306B] tenetur Passapont et ejus successores in dormitorio facere luminare, et in camera prioris, dum ipse praesens fuerit. De nattis unam habebit claviger semel in anno; et sic de caeteris quae venduntur.

Statutum est quod ille quem prior in jus vocaverit, statim coram eo cum fidejussoribus se praesentet, nisi jam manum ad comedendum lavaverit, vel ad lavandum caput jam se paraverit. Si vero post vesperas eum vocaverit in crastinum coram eo cum fidejussoribus appareat. Ille vero qui die assignata usque ad horam sextam coram priore non comparuerit, tanquam convictus judicabitur. Quod si praesens prior non fuerit, clavigero se praesentet.

Item de unaquaque saumata lignorum dabitur domui [Col. 1306C] nostrae unum lignum per omnes portas de his qui sunt extranei.

Statutum est etiam quod prior tempore vindemiarum per omnes portas villae diriget nuntios suos ad quorum conspectum decimae vini et quarta fidiliter reddantur, prout in scriptis eorum continebitur. Et debent deferre illi quorum sunt vineae ad torcular prioris sine ipsius adjutorio. Item de omnibus obliariis qui fabbas excolunt, dabitur conventui coquus vel alter serviens onustus de fabbis. Tempore vero suo de agresta per vineas arripient servientes coquinae: similiter de oleribus a Natali usque ad Quadragesimam et in Quadragesima de porris similiter.

Statutum est praeterea quod omnes bailivi ad hoc [Col. 1306D] sunt constituti, ut census bailiarum nobis absque difficultate reddi faciant: videlicet frumenti, avenae et denariorum. Quod si in festo B. Martini ad praefatos census subditos suos non compulerint, bailivi debent pignorare; sed ad priorem pertinet justitia.

Praeterea statutum est quod claviger per totam villam accipiat asinos ad deferendum bladum suum.

Item cum comes procurationem suam accipiet claviger per totam villam manulevabit porcos et capiet gallinas per domos.

Sciendum praeterea quod per omnes bailias nostras accipimus ab unoquoque villano unam gallinam, [Col. 1307A] duos fasces paleae, et unum panem et traceam boum in vigilia Natalis Domini.

Item omnes bailivi nostri et foris debent procurationem priori semel in anno praeter homines de Pins.

Item omnes villani de bailliis nostris debent procurationem priori semel in anno.

Boneta de Bordes et successores sui debent priori procurationem apud Burdegalam cum his omnibus quos secum habebit; et equos similiter procurabit, et hoc semel in anno.

Milites de Bordes solvunt procurationem plenam priori et sociis suis, et omnibus quos secum adducet; et supervenientes similiter procurabunt: et debent commodare priori unum equum, cum sturiones [Col. 1307B] ad sanctum Benedictum miserit. Quod si in via equus decesserit, prior equi pretium eis restituet.

De jure prioris est et Ecclesiae de Regula, ut lites, discordias, causas et judicia per judices quos voluerit, et undecunque voluerit intus vel extra terminet: si qui vero adventitius vel naturalis sine haerede legitimo decesserit, res ejus, si solutus fuerit ad priorem pertinent; si conjugatus, medietas.

Homines de Lavizon Willelmus Textor, Petrus Ogau, Willermus Garsias et Vitalis Juliani debent portare priorem per mare cum sociis suis ubicunque voluerit, et reducere similiter, et debent deferre similiter bladium per mare quacunque parte [Col. 1307C] domus nostra habuerit, et nocte qua redierint, habebunt de cellario portatores isti panem et vinum.

Praepositus de Lobanaeg debet procurare priorem et socios suos semel in anno: et omnes illi qui sunt de praepositura illa: aliam tantum debent procurationem priori et sociis suis semel in anno, praepositus sanctae Aurelianae cum participibus suis, debent procurationem priori semel in anno, et in mutatione cujusque prioris 14 solidos Burdegalenses nomine sportulae, et Aiquilinus de Fonte sex denarios sportulae.

Amaneus de Lobengs et sui debent facere hominium priori pro mota sua et pro feodo Regulae et pro justitia fori et pro his quae tenet ab eo intra et extra: [Col. 1307D] et praeterea pro his omnibus faciunt solemnem in die Paschae toti conventui de Regula.

Item Arnaldus Bernardi de Taurignac facit hominium priori pro devalata pedagii Mariae de Gerunda et praeterea pro communitate casati cum participibus suis annuatim in vincula B. Petri 5 solidos Burdegalenses.

Item Helias de Barela debet solvere conventui de Regula annuatim 24 panes et 12 lampredas et unam saumatam vini in ramis Palmarum.

Item dominus de Culed Maviron debet facere hominium priori pro feodo quem tenet in villa de Regula. Dominus de Landerro et sanctae Basilicae debet facere hominium priori pro his quae tenet in [Col. 1308A] foro Regulae, et in Salargiis, et pro feodis domorum quae sunt in eadem villa et pro his omnibus quae tenet a rivo qui dicitur Merdanus usque ad Regulam.

Item Donatus Garsiae vel Berned et ejus successores debent assistere priori in judiciis pro feodo quem tenet infra Regulam.

Item homines de Taurignac et homines de sancto Michaele, et de Guarzac, si forte prior propriam guerram habuerit, debent venire in ejus auxilium pro feodis quae tenent intra villam.

Item si prior proprium bellum habuerit pro exhaeredatione terrae, medietatem expensarum facient burgenses, aliam medietatem prior. Pro tali bello tenentur se praesentare dominus Gerundae et dominus [Col. 1308B] de Taurignac et dominus del Berned.

Item si aliquis miles feodetarius prioris contra priorem, quod absit, in aliquo deliquerit, per nuntium suum ipsum in jus vocabit, et in manu prioris de querelis, quod justum fuerit, exsequetur. Quod si in ejus manum jure parere noluerit, feodum prior occupabit.

Statutum est praeterea quod si Judaeus transitum fecerit per villam, 4 denarios solvat clavigero. De equo Hispaniae, 4 denarios; de traca (forte ut postea carga) coriorum boum, ovium vel caprarum, 4 denarios. De uno corio unum denarium: de carga stagni vel metalli, 4 denarios. Quicunque vendiderit equum in foro quatuor denarios: extraneus ubique. Constitutum est praeterea et jurejurando firmatum [Col. 1308C] quod neque prior, neque claviger aliquem vel aliquam supercurrat, dum ille vel illa fidejussorem priori gratum dare poterit.

Item nemo cultellum, ensem, lanceam, spiculum, securim, besogium, neque gladium in contentione trahat: quod si traxerit et non percusserit et traxisse convictus fuerit, sex solidos priori sine intermissione dabit. Si vero percusserit et sanguinem effuderit, 66 solidos similiter dabit priori, et damnum percusso ex integro restituet. Aut si hoc totum facere non poterit, uno membro curtabitur. Si percussus mortuus fuerit, ille qui percussit exhaeredabitur, et haereditas tota et possessio pertinebit ad priorem.

Item nemo extra villam vel infra aliquem capere [Col. 1308D] praesumat sine assensu domini prioris vel Clavigeri, sed si casu contigerit, quod ante praesentiam prioris vel clavigeri cum capto se praesentet, si tamen tempus fuerit opportunum. Quod si id facere neglexerit, 6 solidos dabit priori. Item si contigerit quod aliquis aliquem ante praesentiam Domini percusserit, absque dubio damnum restituet et priori satisfaciet.

Item de mensuris cujuscunque modi sint, ut de conchis, de virgis, de cubitis, de canis quibus panni venduntur, et de libris et de rasoriis quibus sal et segetes raduntur, firmiter fuit constitutum omnia esse aequalia et justa. Quod si penes aliquem aliquod istorum falsum inventum fuerit, 6 solidos [Col. 1309A] priori solvet. Quod si aliquis reclamaverit et probaverit se in hujusmodi mensuris fuisse deceptum, deceptor damnum restituet et priori sex solidos solvet.

Similiter de hortis in villa constitutis et circumjacentibus, et de vineis statutum est et jurejurando firmatum quod nemo audeat in hortum vel vineam alterius intrare, nec aliquid rapere, neque olera, neque portum, neque fructus si fuerint sibi.

Similiter de vineis neque agrestam, neque racemos, neque paxellos, neque aliquid earum. Quod si aliquis fecerit et de facto comprobatus fuerit, damnum restituet, et priori sex solidos solvet, et si dare non possit, auriculam perdet

Item statutum est ne aliquis sine assensu prioris [Col. 1309B] in expeditione eat, nec prece, nec pretio aliquorum ductus castellum ingrediatur ad defendendum, vel foras ad expugnandum. Quod si fecerit et vulnus intulerit, 66 solidos priori dabit, et percusso damnum restituet. Si occiderit hominem, omnia confiscantur priori. Si quis autem superbiae facibus accensus negligenter de villa exierit profugus ea occasione, quod dicit burgenses vel ipsum priorem [Col. 1310A] sibi injurias irrogare, et nolit juxta statuta villae judicio injurias persequi, post primam et secundam admonitionem prioris per se vel per suos factam, ille talis omnibus diebus vitae suae ex tunc exsul et profugus non reversurus abeat, et omnis ejus haereditas priori incurratur.

Demum statutum est quod quicunque intus vel extra aliquem vel aliquam interfecerit, sine misericordia incurratur Domino.

De minimis autem querelis, ut est de percussione sive sanguinis effusione facta et de illatis contumeliis, de capillis ruptis et de aliis hujusmodi, ut consuetum est et statutum teneatur.

Item si quis virginem corruperit vi: si mulier fuerit vilior eo, dabit ei maritum consilio amicorum [Col. 1310B] suorum, vel accipiet eam in uxorem. Quod si mulier fuerit nobilior, ad arbitrium prioris et amicorum mulieris, mulieri satisfaciet et 66 solidos priori solvet.

Item si aliquis quamlibet aliam stupratus fuerit, 6 solidos dabit priori et mulieri satisfaciet. Si quis conjugatam rapuerit et cum ea fugerit, ut de homicidio stabilimentum villae servetur.




ANNO DOMINI DCCCCLXXIX.
ADALBERTUS METENSIS SCHOLASTICUS.




[Col. 1309]
NOTITIA HISTORICA IN ADALBERTUM.
(Fabric. Biblioth. med. et inf. lat.)

[Col. 1309] Adalbertus, levita, sive monachus et sacerdos, scripsit Flores ex Moratibus B. Gregorii papae in Job, eosque dedicavit Herimanno presbytero. Prologum ad Herimannum edidit Edmundus Martene tom. I Anecdot., quem testatur depromptum ex codice annorum circiter 600.




[Col. 1309]
INCIPIT PROLOGUS ADALBERTI LEVITAE AD HERIMANNUM PRESBYTERUM In quo promittit subnectendum ei opusculum excerptum »quasi lilia candentia a Moralibus quae B. Gregorius Spiritu sancto afflatus luculentissimo sermone disseruit [(1) 2Kb] .«
(Apud Marten., Anecdot. tom. I, pag. 84.)
(G)*

[Col. 1309C] Dilectissimo in Christo ac venerabili Patri HARIMANO presbytero ADALBERTUS humillimus levitarum sempiternam in Domino felicitatem.

[Col. 1310C] Mecum saepius retracto, reverende Pater. creberrima circa me benignitatis charitatisque vestrae impensa beneficia, nec non etiam suavia atque satis [Col. 1311A] admodum mihi delectabilia exhortationum vestrarum colloquia. Inter caetera tamen paternitatis vestrae solamina, illa non minus haeserunt animo quae de beatissimi Gregorii papae libris frequenter mirantes sive congaudentes pariterque timentes vicaria relatione contulimus. Inter eosdem nempe libros Moralia in beato Job edita, dulcedine dictorum allecti, subinde revolventes, quaedam tuo jussu teque praesente prima ex parte tibi excerpsi: unde tuo tam provocatus studio, quam etiam fultus consilio, quod prius sub arcano pectoris mei latebat, tali sum ordine conatus perficere, videlicet ut triginta quinque libros memorabilis papae Gregorii diligentia qua possem transcurrerem, et quaeque in eisdem libris de quibuslibet rebus magis necessaria [Col. 1311B] reperissem, codice sub uno aggregata colligerem, atque singulas sententias capitulis praenotarem. Quod quidem non ut debui, sed prout potui opere perpetravi. Non temerario si quidem, ut mihi videtur, ausu id tentavi peragere, sed revera eo magis studio, ut tam ego quam et mei, si forte sunt similes, quos non multum vacat legere, aut etiam si vacat, desidia non sinit multa legendo percurrere, aut si studium adsit, forsitan copia, ut plerisque in locis assolet, deest librorum; hoc nostrum, si tamen libuerit excerptionis opusculum compendio percurrere queant, et fastidium prolixitatis pati omni modo nesciant. Sed etiam hoc scire legentes volo, quia praeter capitula vel in quibusdam locis congruentiam inchoationis in exordio sententiarum, [Col. 1311C] nihil ex proprio inserui, excepto duntaxat quod ea quae male scriptorum vitio depravata reperi, prout potui emendare sategi [al. satagui]. Interim hoc opusculum ob respirandi gratiam lectoris, in quatuor [Col. 1312A] decrevi distinguere libris; et quia ibidem humani generis vita multimoda varietate distinguitur, ejus libuit vocabulum appellare Speculum. Minores denique sententias, quarum ubertate in sensu et sonoritate seu in verbis usquequaque delectatus sum, quae aut duas aut tres, aut paulo amplius protenduntur in lineas, nec tamen adeo prolixae sunt, ut capitulis indigeant, seorsum in alio codice collegi. Harum tantum capita (discernendi causa) rubro placuit inchoari colore. Ecce per prata cucurri amoenissima, ac florum diversitate vernantia, omnique jucunditate plenissima; quibus tanta sum aviditate illectus, cum sint cuncta fragrantia, cuncta redolentia, ut penitus omnia concupiverim. Sed quia universa concupita exili praeditus industria mecum [Col. 1312B] ferre non valui, sedit animo ut flores quos pulchriores inspexi habere colores, et perplurima praevidi habere medicamina, decerpere studerem, quatenus peritum quemque ac divinae voluntatis aemulum tam decorositas florum illiceat, quam et remedium salutare ad amorem suum pellat sive accendat. Si quis autem veneno invidiae in praecordiis serpente fuerit maculatus, ac dente malevolo maluerit derogare ac deridere quam congratulari sive emendare hoc nostrum qualecunque opusculum, cavendum est ei ne simul cum antiquo hoste, illa, quod absit, sententia vulneretur. Invidia diaboli mors introivit in orbem terrarum. Imitantur autem illum qui sunt ex parte ejus. En offerro inter magna et pretiosa divitum munera hoc parvitatis meae munusculum, et hoc [Col. 1312C] supplex exoro, ut si nequeo gratiam obtinere cum potentibus, merear saltem partem habere cum muliere illa paupercula, quae quondam prompto animo in gazophylacio duo legitur intulisse minuta.




Volume back matter





[Col. 1313]
INDEX IN RATHERIUM. Numeri Arabici (crassioribus ciffris in textu expressi) designant opera, Romani vero prolegomena operibus praemissa. [1Kb]


[Col. 1313] A

    Abbas quis, et ejus qualitates, 165, 166. Quinam falsi abbates, 166. Abbates debent obedire regulae, et peccant si contra constitutum regulae quidlibet disponant, aut praecipiant, 183.
    Abbatia Maguzani Veronensis dioecesis dispositioni episcopi subjecta, 399. Ejus coenobium incensum ab Hungaris, 399. Abbas ipsius incorrigibilis a Ratherio expulsus, 400. Clerici ibidem substituti, et qua lege, 400.
    Abortus procuratio reprobatur, 54.
    Abstinentia, nisi sit triformis, est ad perfectionem inutilis, 580. Quando est triformis, ibid. Lege abstinentiae non prohibentur necessaria, sed superflua, noxia et inhonesta, 580. V. Jejunium, Quadragesima.
    Acedia V. Negligentia, Tepidi.
    Acolythorum classes duae in cathedrali Veronensi, quorum alii dicti de secretario, alii cantores, 471, not.
    Actionarii dicti qui res alienas agunt, 123.
    Adelaides imperatrix Ottonis I uxor, ad quam Ratherii epistola, 568.
    Adolescentia quam proclivis ad lapsus, 63. Monita pro adolescentibus, 62 et seqq., 67.
    Adulatio in criminibus quam perniciosa, 591.
    Adulatores, genus pessimum, quam noxii principibus atque potentibus, 592. Mali adulatorum effectus, 591.
    Adulterii mala, 55. Adulterium dictum etiam omne illegale conjugium, 375 not. Adulterium commissum a conjugato, etiamsi nullius thorum violet, cum in semetipso Dei violat templum, 51.
    Adventus tempore festivitatibus exceptis abstinendum a carnibus et uxore, 420.
    Adverbialia dictae rationes quibus conclusio probata fuerat, 213.
    Advocatus Ecclesiae rex, 137.
    Agapitus II, cui primum inscripta creditur Ratherii epistola quae ad Joannem Pontificem data legitur, 535.
    Agonisticum opusculum, 10, 11, 193.
    Aldegundis (S.), cui S. Ursmarus commendavit neptem in monasterio Melbodiensi, 201.
    Alexandri papae decretum, 231, 538, 550, 556.
    Allevaticius dictus filius expositus, qui collectus fuerit et allevatus, 61.
    Alnense monasterium in institutione addictum abbatiae Laubiensi, subinde vero ad Leodicensis episcopatus jus pertinuit, et cur, LXXXIX. Huic monasterio praefectus Ratherius, ibid.
    Altare sit coopertum linteis mundis, nec super ipsum ponantur nisi capsae et reliquiae, aut quatuor Evangelia, et buxida cum corpore Domini, 414. Nulla femina ad altare accedat, ibid. Christus sacerdos altare simul exstat et hostia, 606.
    Ambrosius (S.) laudatus, 62, 70, 587. Duo sermones S. Ambrosio tributi, alter posterioris multo auctoris, et quadam voce interpolatus; alter, qui duas voces habet posterius insertas, 421 not.
    Ambrosius Ottonis I cancellarius, ad quem Ratherii epistola, 561. Subscripsit privilegio ejusdem imperatoris dato pro ipso Ratherio et ecclesia Veronensi, 462. Ad eum directum fuit opusculum Discordiae, 495 not. Eidem traditum quoque videtur exemplar alterius libri inscripti Qualitatis conjectura, ibid. Nonnulla de eodem Ambrosio notata, 561 not.
    Amicitia vera stare non potest sine concordia voluntatum, 485. Amicitiae lex est ne ab amico petamus, nisi honesta, 36.
    Amor Dei sine intermissione petendus, 336. In Dei amore nulla nobis imponitur mensura; in nostro vero seu proximi ea ponitur conditio, ut sic diligamus proximos ut nosmetipsos, id est ut praeter alia quales nos existere debuissemus, tales et illos desideremus existere, 635. V. Charitas.
    Anapaestum dictum, cum argumentum in alium retorquetur, 396 not.
    [Col. 1314] Anastasii (S.) Fides seu Symbolum. V. Fides. Calumnia in Athanasium detecta, 98.
    Antevicinia lucis, id est lucis initia, 190.
    Antheri papae decretum allegatum, 231, 348.
    Anthropomorphitarum haeresis apud quosdam Vicentinos renata, et qua occasione, 593. In nonnullos Veronenses etiam irrepsit, 594. A Ratherio refellitur, ibid.
    Antiocheni canones laudati, 329, 339.
    Apostolorum canones allegati, 349, 439. Dubium inspersum num sint apocryphi, 349, 439, 491.
    Aqua omni Dominica ante missam benedicenda, 416. Exorcismi et benedictiones salis et aquae memoriter tenendae, 419.
    Aquileiensis marchia, XCIV.
    Aquisgrani palatium, 218.
    Arator citatus, 30.
    Arena dictum amphitheatrum Veronae, 393. Erat locus munitus ad custodiam urbis, ibid.
    Arnoldus Bajoariae et Carinthiae dux contra Hugonem a Veronensibus accitus et receptus, XLI. Victo mox ejus exercitu, redit in Germaniam, XLII.
    Arnostus magnae dignitatis Veronae, 384 not.
    Arsenoquita dictus, qui cum masculo concumbit, 487.
    Artifices quomodo laborare debent, 14. Orationem cum manuum operibus jungant, ibid.
    Augustinus (S.) laudatus, 16, 17, 21, 25, 28, 38, 39, 43, 48, 62, 63, 79, 109, 127, 157, 169, 170, 178, 181, 183, 184, 186, 194, 226, 232, 233, 347, 388, 399, 439, 477, 491, 501, 535, 548, 587.
    Avaro tam deest quod habet, quam quod non habet, 45. Contra divites avaros, 43. Eorum angustiae. V. Divites.

B
    Baculares dicti apparitores, 129, 376 not.
    Bajoariae ducatus Carinthiam complectebatur, CI. Quando hi ducatus distincti, CII. Rursum uniti, CIII. Iterum sejuncti, CIII. Veronensis marchia non semper Bajoariae duci subjecta, CII.
    Bajoarii in episcopali domo hospites, dum ad imperatorem pergunt, aut ab eo redeunt, 564 not. Quantum damni eidem domo intulerint, ibid.
    Baldricus episcopus Ultrajectinus adfuit electioni Ratherii ad episcopatum Leodicensem, 218 not. Avunculus alterius Baldrici episcopi Leodicensis, 219. Dictus Baldricus major, 224.
    Baldricus Leodicensis sedis invasor, 224. Filius fratris Baldrici Ultrajectini, 219. Vi publica comitum Regineri et Ruodvolti in ea sede locatus, 219. Tempus statuitur, LXXXII, num. 59.
    Balnei usus ante communionem praesertim diebus solemnioribus, 523 not.
    Balsemades locus dioecesis Veronensis, ubi Otto I signavit privilegium concessum Ratherio et ecclesiae Veronensi, 462 not.
    Baptisma generale quod diceretur, 421 not. Ejus legitimum tempus in vigilia Paschae et Pentecostes, 410, 421 not. Praeter hos dies non licebat baptizare nisi propter periculum mortis, 410, 416. Baptisma infantum non negligendum, 415. Pueri morientes sine baptismo infernum adeunt, 122. Transmissi morti aeternae, 163, 164. Baptismatis sacramento omnia peccata delentur, etiamsi nulla praecesserit poenitentia, 296.
    Baptisterii seu fontis sacri benedictio paschali tempore, 122. Sacrum chrisma si desit, non fit ejusmodibenedictio, 122. Fons baptisterit sit lapideus, 416.
    Barba pro avunculo, 269.
    Barbirasium pro tonsione barbae, 155, 367.
    Bausiare pro decipere, 394 not.
    Bausiator pro deceptore fraudulento, 359 not., 563.
    Bavaria. V. Bajoariae.
    Benedicti (S.) regula, 29, 283. Scripturae nomine allegata, 226 not.
    Beneficium militare ab episcopo gratis collatum clericis ex sua paupertatula, 413. Explicatur, CXVI, 443 not. Reditus [Col. 1315] Ecclesiae dati militibus in beneficium, 305 not.
    Beneficium sua institutione ecclesiasticum quando militaris beneficii naturam induebat, vel e contra, 493 not.
    Berengarius episcopus Virdunensis interfuit promotioni Ratherii ad sedem Leodicensem, 218 not.
    Berengarius marchio Eporediae Ratherium comprehendit, 540. Manasse favente Italiam obtinuit, LVII. Rege Lothario Ugonis filio in ea summam potestatem exercebat, LVIII. Post Lotharii mortem ipse et filius ejus Adalbertus regio honore donati, LXIX. Quandiu duravit horum regnum, LXX. Iidem qui ab Ottone I regno Italico fuerant privati, certis conditionibus restituti, XCIII, num., 68. Hac occasione mutatio in regnum Italicum inducta explicatur, ibid.
    Bibere pro potu substantive acceptum, 147.
    Bigami nequeunt fieri clerici, 509.
    Boetius laudatus, 28, 31, 223, 226, 227.
    Breviculum pro indiculo rerum quarumlibet, 383.
    Bromius, 129, 143.
    Bruno (S.) Ottonis I frater, ad quem Ratherius misit libros Praeloquiorum, 529. Cujus servitium is expetivit, 530. Sapientes in suo palatio aluit, et inter hos Ratherium, LXXV. Dux Lotharingiae quando creatus, LXXVI. Ejus interventu Ratherius promotus ad sedem Leodicensem, 218. Idque non humanis rationibus, sed ob publicum Ecclesiae bonum, LXXVI. Idem S. Bruno creatus archiepiscopus Coloniensis, eodemque die consecratus, quo Ratherius ad sedem Leodicensem promotus fuit, 228 not., LXXV. Fuit Ratherii ordinator, ibid. Cur cessit violentiae eorum qui subinde Ratherium ab ea sede excluserunt, LXXXI, LXXXIII.
    Bucco comes Veronae, 384 not., 564. Ipsius tuitioni Juditha dux inclyta commendavit Ratherium, 392 not. Prius infensus episcopo, postea eidem favit, 394, 560 not.
    Buxida pro pyxide cum corpore Domini ad viaticum pro infirmis, 414 not

C
    Cacabatus, id est niger ut cacabus, 291, not.
    Caelibatus laudes, 59. Caelibes quantum Dei gratia egeant, ib. Humilitus cum caelibatu jungenda, ib. Caelibatus diaconorum, 164. Presbyter aut diaconus uxorem legitimam habere non potest, 427. Clericis omnibus caelibatus praescriptus, et in omnibus incontinentia reprehensa, ac nuptiae interdictae omnibus. V. Clericorum incontinentia.
    Calcaria sperones rustice dicta, 415.
    Calceradigum species retributionis vel stipendii, 473, not.
    Calixti papae decretum citatum, 231.
    Camera stipularis ritus Saxonici pilei genus ex stipulis seu paleis, 316.
    Canicula, ludi species, 143.
    Canones apostolorum. V. Apostolorum. Canonum contemptus quam late pateret, 345, not. Unde ortus, ibid., 366, 369. Praesertim in Italia, 367. Canonibus sanctis qui non obtemperat, Christo rebellat, 442.
    Canonum et decretorum codices conservati in archivis ecclesiarum, 448.
    Canonica lex observanda ecclesiasticumque judicium faciendum juxta legem canonicam, 441. Quid si negligatur jus nobis a Deo per sanctos Patres indictum, ibid.
    Canonici a canonibus ne devient, 164. Dicti alicubi Ordinarii, V. Ordinarii. Aliquando dicti Cardinales. V. Cardinales. Quidam affectabant vocari Canonici, 480.
    Cantare missam quandoque acceptum pro recitare, 415, not.
    Canticum pro cantu, 419. Nocturnum et diurnum canticum a clericis discendum, 419.
    Capitula clericorum quaenam vocarentur in visitationibus parochiarum ruralium, LXV.
    Cardinales, dicti canonici, 445, not., 447.
    Carinthiae ducatus. V. Bajoariae.
    Cassiodorus allegatus, 153.
    Cathedralis appellata nomine ecclesiae matris, 421, not.
    Catullus nunquam antea lectus a Ratherio, 639.
    Cauma pro ustione, 310, not.
    Causa pro rebus, seu fundis, ac redditibus ecclesiarum, 492.
    Causidicus qualis esse debet, 24.
    Centigamus, 347.
    Ceroferarius ex minoribus ordinibus qualis, 164.
    Chalcedonensis canon laudatus, 340.
    Charitas, sine qua nec in fide, nec in spe confidendum, 642. Bona opera perpetuo praemio et remuneratione donanda non sunt, nisi illa quae ex charitate procedunt, ibid. Charitatem habenti caeterae addentur virtutes; non habenti, caeterae computantur pro nihilo, 469. V. Amor. Charitatis praerogativa et necessitas, 171. Charitate exstinguuntur quaelibet peccata, 272.
    [Col. 1316] Chrismatis confectio et chrismandi potestas ad episcopum pertinens, 339, 443. Si desit chrisma ab episcopo consecratum, non benedicitur fons baptismalis, 122. Chrisma sub sera sit custoditum, 418.
    Christiani qui damnantur, quanto gravius punientur, 590. Christianus non est, licet dicatur talis, qui Christo contrarius est, 442. Quinam Christiani a Christo dicti sint vocati, quinam electi, 625.
    Christus Dei Filius non adoptione, sed natura, 630. Christus Deus hominem indutus per unitatem personae in duabus naturis, 311. Ex duabus et in duabus naturis non duo, sed unus est Dominus Jesus Christus, verus ut Pater et Spiritus per omnia Deus, cumque illis non tres, sed unus vivens in saecula Deus, 630. Filius solus de Patre sine matre aeternaliter, de matre sine patre natus temporaliter, 102. Quando voluit, sua Patrisque voluntate ita exivit a Patre, et venit in mundum, ut neque Patrem, neque ipsum relinqueret coelum, ib. Per corpus, quod tota simul Trinitas in utero matris virginis ex substantia ejusdem matris semper virginis operata est, visibilis hominibus factus, ibid. Cum Verbum caro factum est, non Deus in hominem est conversus, sed manente incommutabilis deitatis substantia, ita Verbum sibi hominem univit, ut sicut ex corpore et anima rationali unus est homo, ita ex homine et Deo unus sit Jesus Christus, non compositus, sed ineffabiliter perexsistens natus, ibid.
    Christus cur immolatus, 411. Cum Christus dicitur passus, mortuus et sepultus, tertiaque die resurrexisse et ascendisse coelos, neque Christo divisio, neque passibilitas ascribitur; sed sicut homo, qui utique caro et anima est, interfectus dicitur ab aliquo, cum utique anima rationalis mortem non recipiat; ita Deus in homine, quem assumpsit, ea omnia impassibiliter pertulit, 103. Christus quinta feria post vesperam est traditus, sexta crucifixus, septima quievit in sepulcro, octava resurrexit, et inter duorum dierum partem, sive integritatem noctium triduo facto a corde, id est interioribus terrae, ad apostolos rediit, 410. De ejus ascensione in coelum, 624.
    Chronographia, opus Ratherii deperditum, XIV, num. 20. In quo contemporalium sibi descripsit vitam, 376, 447.
    Cicero laudatus, 30, 36, 112.
    Cineratus, 290 not.
    Circus, dictus etiam arena pro amphitheatro, 393.
    Clemens papa allegatus, 124, 339.
    Clerici aliud praeter Deum non ambiant, 164. Clericorum ordines, ibid. Gradus clericorum varii, 471. Tres clericorum classes distinguuntur, quorum alii dicti cardinales, alii titularii, alii de plebibus, seu clerici ecclesiarum ruralium, 447 not. Subdiaconi et acolythi alii dicti de secretario, alii cantores, 471 not. Qui clericatu initiatur saeculo rennutiat, et se consecrat Deo, 424. Debet vivere lege canonica et episcopo subjici, ibid. Clericus ideo vocatur, quia est de sorte Domini, id est ad partem pertinet Dei, 425. Clericis quae interdicta, 416 et seqq. Usuras percipere, conductores agere, ibid. Induere vestes saeculares, 417. Vetita etiam venatio aucupium, aleae ludus, etc., 349, 311, 415. Vetitum quoque agere negotia et causas saeculares, 349. Gestare arma, ibid., 350, 351. Adire convivia nuptialia, 418 not.
    Clerici solo barbirasio et verticis nudo cum aliquantula vestium dissimilitudine, et ex iis quae ab iisdem aguntur in ecclesiasticis officiis, a ritu discrepant laico, 367. Cur a laicis contempti, ibid. Tam rari erant boni clerici, ut, indignis omnibus repulsis, vix possent inveniri qui illis sufficeremur, 453. Nonnulli pejores multo quam populares seu laici, 456. Quosnam episcopos desiderarent corrupti ejus temporis clerici, quos aversarentur, 506. Clericorum incontinentia reprehensa, 347, 427. Quam late pateret, CXXIII, num. 96, 97, 444, 450. Adeo publice grassabatur et ex consuetudine inoleverat, ut mulieres in Nicaeno prohibitas habere non solum crederetur licere, sed fieri oportere, credereturque a quibusdam neminem hoc facere devitantem posse carere scelere pessimo, 486. Quidam etiam inibant nuptias, quae reprehenduntur, 424 et seqq. Et initae a quibusdam publice, seu nuptu publico, 639. Clericus qui uxorem duxerat post sacram ordinationem, 350. Lex nulla altaris ministris indulget conjugia, 455. Clericorum duorum nuptiae a patribus item clericis procuratae reprehensae ex illegalitate duplici, 423, 424, not. Ab altero publice initae, ab altero occulte, 426. Rejicitur excusatio parentum ideo procurantium has nuptias, quia in comparatione mali melius fore censebant, si filii uni conjungerentur, quam si vagarentur per plures, 425. Ne filiae a parentibus nuptui tradantur clericis, sed laicis, 428. De conjugiis eorum qui nati erant ex clericis, 427. Clericorum duorum concertatio, quorum alter lorica, alter amica utebatur, 349. Clerici Veronenses choro addicti nolebant cantare Symbolum S. Athanasii, 365, not., 447. Pluries Ratherio episcopo jurarunt fidelitatem, 493. A [Col. 1317] eodem non promovebantur, nisi aut in civitate, aut in aliquo monasterio, aut apud aliquem sapientem litteris erudirentur, et idonei essent ecclesiasticae dignitati, 419.
    Cleronomi appellati, qui laudibus Deo canendis erant addicti, 365 not.
    Climax Syrmatis, opusculum Ratherii, 203.
    Clinicus pro homine membris contracto et paralytico, 454.
    Coena (in) Domini lotio pedum pauperum facta, 606. Poenitentium publicorum reconciliatio. V. Poenitentes. De communione in die Coenae Domini. V. Eucharistia.
    Coloniensis synodus episcoporum in translatione Ratherii ad sedem Leodicensem, 218 not. In ea expensum num haec translatio contraria esset sacris canonibus, ib. not. Judicium Praesulum dicta sententia pro Ratherio edita, 207.
    Columbani (B) liber, ex quo similitudo quaedam excerpta, 489.
    Comitatum adire sine licentia episcopi clericis vetitum, 507 not.
    Comites Veronenses. V. Bucco, Milo, Nanno.
    Commaclae castrum, Italice Commachio, 95.
    Commendati quinam appellati, 32 not., 34 not., 35.
    Communio corporis et sanguinis Domini quater aut ter in anno percipienda. V. Eucharistia. Communio sanctorum, ob quam inter caetera illis qui non possunt jejunare propter infirmitatem, proficit jejunium quod generalis facit Ecclesia, 421.
    Communitas regularis praetextu penuriae violata, et proprietatis vitium eo nomine inductum, 266 not.
    Componere pro luere aut expiare delictum pretio aut transactione, 35 not.
    Compositio pro solutione mulctae aut redemptione poenae, 387 not.
    Computus ecclesiasticus minor quid complectebatur, 419. Discendus a clericis, si possibile est, ibid.
    Concentor, usitatius compilator dictus, qui ex aliorum textibus opus compingit, 188.
    Concilium generale Romae cogendum ex episcopis, qui cum Ottone I ad apostolicam sedem erant migraturi, sperabat Ratherius, 439, 440. Eo is volebat proficisci ob solutionem cujusdam quaestionis, ibid. Coactum fuit anno 967, not. 440. Conciliorum omissio, 150.
    Confessionis necessitas, Salutem non consequeris, nisi te peccasse confitearis, 453. Peccatores mortui resurgunt per confessionem, poenitentiam et Dei misericordiam, 603. Post peccatum velocissima sit confessio et poenitentia, 258. Quid prodest confessio, nisi sequatur illorum, quae confiteris, relictio? 255. Non revertendum ad crimina, 628. Confessionis formula, 251. Conditiones confessionis, 628. Confessio peccatorum, 603. Etiam in articulo mortis, 73. Confessio in Quadragesima et in periculo mortis, 255. Ad confessionem plebs invitanda feria quarta ante Quadragesimam, 417.
    Congium, mensura vini minor modio, 342.
    Conjugium bonum, 51. Quodnam sit inculpabile, ibid. Quodnam veniale, 52. De ducentibus uxorem propter dotem, 54. Quatenus conjuges sint duo in carne una, 55, 56. Conjugalis concubitus ob intentionem generandi inculpabilis, 52. Quando honestus, quando venialis vel mortalis, 53. Ob solam voluptatem non caret culpa, sed propter nuptias est venialis. Ut conjugati certis temporibus ab uxoribus abstineant, admonendi, 427. Quibus diebus, 420. Cum ipsarum consensu, 55. Consensu parili, 623. Conjugium est indissolubile, 51, 55, 56. Vivente viro mulieri nubere alteri non dimittitur, 544.
    Conradus dux, qui contra Ottonem regem agebat, 219. Alias dictus etiam Conon frater Warnerii, 251. Dux Lotharingiae ab Ottone institutus, dein ob rebellionem depositus, LXXVI. Quando reconciliatus cum eodem, pro quo etiam dimicans obiit, LXXIV.
    Conradus, qui Hornae ordines exercuit ecclesiasticos, 521.
    Consiliarii quinam esse debent, 35. Qui eligendi, 36. Qui vitandi, ibid. Nihil magis officit iis qui praesunt quam fraus et perfidia consiliariorum, 397.
    Constantinopolitani concilii canon laudatus, 329.
    Constantinus, apostolicae sedis invasor, condemnatus, 331, 451.
    Consuetudo praedecessorum contraria canonibus reprobata, 343, 447, 481, 487, 488. Lex potius quam consuetudo tenenda, 375. Peccata ex consuetudine quasi usualiter adeo usurpantur, ut neque trahantur in culpam, 450. Etsi corruptela disciplinae canonicae eo deveniat, ut deponendos legaliter nemo deponat, damnandos nemo condemnet, nullus tamen reus damnationem poterit evadere, 450, 451.
    Contractus tres, commutationis, libellarii, et precariae, [Col. 1318] quibus bona ab ecclesiis perperam fuerunt distracta, 390. not. Recisi ab Ottone imperatore, 460. Et ab aliis imperatoribus, ibid., not. Contractus libellarii annos novem et viginti non excedant, et cur, 514, not.
    Conversi dicti poenitentes, 304.
    Conversio a Deo, et unde obduratio, 433. Conversio non est difficilis aut tarda apud Deum, cui ipsa justitiae placet inchoatio, 76. Conversio non differenda, 178. Recentiora citius quam vetustiora vulnera usus docet curari, 642. Peccatores, dum sani sunt, converti velocissime festinent, ne si dum possunt, non volunt, dum voluerint, non possint, 578, 579. Senes ad conversionem excitantur, 72, et seqq. De conversione in articulo mortis, 73. Quocunque tempore quis convertatur, et a diabolo transeat. ad Christum, paschalem veraciter agit solemnitatem, 613. Impedimenta conversionis diversa a diabolo injecta, 261. Non sufficit malum deserere, sed et bonum faciendum ab eo, qui convertitur, 603. Cessans a peccato ex. gr. fornicationis ob infirmitatem vel senium, non desinit esse fornicator, si quousque potest non desinit fornicari, et fornicationem relictam jejuniis, eleemosynis, et lacrymosis gemitibus non studet mundare, 433. De relabentibus post conversionem, 431.
    Cor quid significet, 132. Recitare ex corde pro memoriter, 419 not.
    Correctio praesertim a praelatis et superioribus neglecta quantum sit crimen. Vide Negligentia.
    Credere Deo, et credere in Deum quid differant. V. Fides.
    Credulitas pro fide. 469.
    Creperum pro dubio, 196, c. 269.
    Crux super oblata in missae sacrificio quomodo facienda 415.
    Cumba pro cymba, 354.
    Cuphia parvi galeri species, 310 not.
    Curatura ab Italis dicta vectigal e mercatis publicis exactum, 26 not.
    Cursus pro horis canonicis dictus, 414.
    Cyprianus (S.) laudatus, 58.

D
    Daemones per suam naturam possunt facere mira multa, si a Deo permittantur, 20. Cur Deus permittat, ibid. Daemonum praestigia aliquos decipientia, 20. Daemon animas invadit statim, ubi eas Deus justo judicio deserit, 579. Adversus daemonem fortiter pugnandum, ibid.
    Decalogi praecepta, 169, 170 et seqq.
    Decimae ecclesiarum et plebium aliis assignatae, 563 not. Datae quandoque diaconis et quandoque ex causa ablatae, ibid.
    Decimani, 342.
    Depretio pro vilius aestimare, deprimere, 44.
    Desperatio abigenda, 159, 262, 335, 431, 578, 590, 622. Etiam in articulo mortis, 73. Remedium contra desperationem oratio, 262. Dolor de peccatis, 335. De se desperandum, non vero de misericordia Dei, 264, 432. Cur Ratherius probaturus non esse desperandum de quolibet, quandiu vivit, saepe usus sit illo textu: Nescit homo, utrum amore, an odio dignus sit, etc, 431 et seqq., 453.
    Deus melius mirando et credendo, quam cogitando, ratiocinando vel loquendo profertur, 81. De Deo nihil proprium dici ab hominibus potest, 593. Dei ineffabilis potestas, et natura, quam finire omnium qui fuerunt, sunt, aut erunt, non valuerunt, valent, valebunt loquendo sermones, 595. Explicari potest non quid sit Deus, sed quid non sit, 597. Deus immutabilis, in se mutabilia continet, 116. Dei potestas, 82. Deo idem est posse quod velle, 96. Deus nihil non potest nisi quod posse non vult, 159. Omnis creatura sive visibilis, sive invisibilis, sive corporea, sive incorporea nihil omnino esset, si non esset Deus omnia utique animans, 594. Quidquid movetur, per ipsum movetur, adeo ut homicidiae ipsi, fures, adulteri ipsum a Deo habeant, quo pessime abutuntur, motum, cum a se ipsis malae motionis habeant vitium, 595.
    Deus omnia novit, antequam fiant, 175. Dei praescientia, 591. In ejus praescientia, seu tutius scientia jam est, quod absque dubio futurum est, 256. Deus incircumscriptus, ubique totus, nusquam minor, nusquam major, 595. Dei praesentia cogitanda, 642. Dei perfectiones indicatae, et quaedam recensitae, 498. Refellitur eorum error, qui Deo corpus tribuebant, 593 Deus quaedam permittit, licet nolit, 119. Quatenus omnia sint a Deo, 134. Peccata non sunt a Deo, 135. Adeo Deo displicent mala, ut nulla placeant ei mixta malis bona, 368. Non putemus Deo placere ea bona, quae malorum sequentium vicissitudine fuerint compensata, ibid. Deus novit multa bona facere etiam per iniquos, cum convertit ad adjutorium, quod paratum est ad nocendum, 314. Ad quoslibet usus voluerit etiam ea quae non diligit, sibi servire compellit, 135. Quo sensu intelligenda quaedam [Col. 1319] loca, quibus Deus dicitur Indurare cor, tradere in reprobum sensum, etc., ibid. Deus animas justo judicio deserit, si ipsae eum prius deseruerint, 579. Quamvis innumeras se deserentes minime deserit, sed hoc magis ex misericordia, quam ex justitia, ibid. Deus cur dicatur zelotes, 57.
    Diaconi quales esse debeant, et caelibatus ab iisdem custodiendus, 164.
    Dies Coenae Domini quomodo colebatur, 583.
    Dies Dominica cur ita appelletur, 410. Si dies Dominica est Domini dies, utique non est dies nostra, et uti dies Domini cum reverentia est honoranda, 411. Omnis dies Dominica est paschalis, quia resurrectione Domini decorata, 412. Alios dies Dominus fecit imperio suo, Dominicum fecit sanguine suo, et dedicavit pretio suo, ibid. Reprehenditur qui nuptias perfecit nocte Dominica, 426.
    Diebus festis abstinendum ab opere servili et a peccatis, 411. Quomodo observandi, 411. Diebus iisdem olim vetita opera servilia a vespera in vesperam, 417 not. Ratherius cum excommunicatione interdixit, ut Dominica die ab opere servili cessaretur; idque cum obtinere non potuisset, portas civitatis obserari contra venientia plaustra praecepit, 564. Porcarii et alii pastores vel Dominica die ad missam veniant, 418.
    Dihorno, 506 not.
    Disciplinae canones varii, cum non omnia omnibus locis atque temporibus congruant, 441. Consuetudines ecclesiarum diversae, 81.
    Discipuli quomodo se gerere debent, 38. Discipulorum ingeniorumque diversitas, ibid.
    Divites terrenorum bonorum vicissitudines considerent, 40. Ne otiositati studeant, 41. Divitum sollicitudines et cruciatus, 42, 46. Duo divitum species, malorum et bonorum, 43. Qui sint boni, ibid, 46. Qui mali, 43. Tria divitum malorum genera, 46. Ratherius malebat sufficiens esse quam dives, 385. Divites, quorum humilitas multorum pauperum mansuetudinem vincit, 48.
    Divitiarum recta dispensatio quae, 41. V. Eleemosyna.
    Dolose et simulate agere quam detestandum, 78.
    Domini quomodo se gerant erga servos, 36. Qua discretione uti debent, ibid. Quomodo illos corrigant, ibid.
    Dos trium vineae camporum, 425.
    Druogo episcopus Osnabrugensis adfuit electioni Ratherii ad episcopatum Leodicensem, 218 not.
    Duces Forojulienses sub Longobardis jus suum extra Forum Julium non extendebant, XCV.
    Duces nostri quinam a Ratherio appellati, 553 not., 554.

E
    Ecclesia catholica est una, 81. In ea misti sunt mali cum bonis, et salvandi cum damnandis, 363. Licet multi mali sint in Ecclesia, non tamen illud tempus praeteriit, quod ipse Dominus ita eidem loquens imposuit: Ecce ego vobiscum sum usque ad consummationem saeculi, 451. Ecclesiae advocati sunt reges, 137.
    Ecclesiae redditus ad jus pertinent sacerdotum, seu episcoporum, 105, 503, 504. Quomodo intelligenda illa: Quidquid Ecclesiae confertur, sanctum est sanctorum Domini, ibid. Ecclesiae redditus in quatuor partes dividendi ex sacris canonibus, 145, 419, 504. Per abusum dati in beneficium militibus, seu nobilibus viris, 305 not. Eorumdem reddituum aequa distributio episcoporum dispositioni a canonibus commissa, 339, 491, CXXVIII, num. 101. Id episcoporum munus late probatur, 342 et seqq. Quando et quatenus hoc officium exsequi non dedeceat episcopos, 344. Praecipua norma distributionis ex charitate sumenda, 341. Minus aequa distributio a Ratherio notata in redditibus Veronensis ecclesiae, 492. Quippe qui fere cedebant solis presbyteris atque diaconibus, 342. At juxta aliarum ecclesiarum consuetudinem divisi singulis prout cuique opus erat, ibid. Minus aequa distributio quot mala pepererit, CXXVII. Aequior distributio facienda per modios et sextaria, non per vineas et campos, 470, CLI, num. 122. Ex divisione per campos ortae praebendae, quae certis presbyteris et diaconibus competunt, CXXVI.
    Ecclesiae collata in Dei cultum quam utilia sint conferentibus, 470. Ecclesiae res auferre sacrilegium est, 92. Bona Ecclesiae non alienanda, nec commutanda, 417. A nonnullis per potestatem occupata, 385, 390, 398. Quibus contractibus perperam distracta. V. Contractus. Quidquid acquisivit presbyter seu clericus ex bonis Ecclesiae, cedit eidem Ecclesiae, 267, 416. Quae antea habuit clericus, pro libitu disponere potest, 266. Lege canonica vetitum de Ecclesiae bonis dare aliquid consanguineis, 388.
    Ecclesia Veronae nuncupata S. Maria Consolatrix, 471, 511. Alibi autem sine Mariae nomine dicta Ista S. Consolatrix, [Col. 1320] 475. Ecclesiae Veronenses passim aut incendio paganorum, aut incuria pseudo-episcoporum aut penitus dirutae, aut magna ex parte destructae, 504. Ecclesiarum archivi continebant canones et decreta, 369. Ecclesiarum consuetudines diversae, 81.
    Ecclesiastica potestas, 81, 82.
    Egesippus allegatus, 138.
    Eleemosyna eroganda, 41, 42. Non facienda ex alieno, 14, 126, 587. Nec ex eo quod ab aliquo datum fuit in alium usum, etiam pium, 501 et seqq. Eleemosyna a divitibus facienda dum vivunt, 41. Quatenus etiam pauperes eleemosynam facere queant, 48, 588, 610. Eleemosyna quibus facienda, 126. Praecipue sanctis et pauperibus spiritu, 502. His potius tribuenda, qui dum acceperint erubescunt, 548. Divitibus et nobilibus in egestatem devolutis potissimum danda, 131, 548. Qualiter facienda, 129. Qui plus indiget, plus accipiat, 587. Tribuamus potius bono quam malo, si possint discerni; si non, sequamur dicentem: Ne eligas cui miserearis, ibid. Quid de valentibus opere manuum sibi victum acquirere, 503. Vitanda inanis gloria, 587. Nam eleemosyna facta ob inanem gloriam, vitiosa est, 130. Eleemosynae pro peccatis erogatae meritum, 130 Non tamen sufficit ad mundanda graviora peccata, 128. Eleemosynae species, si proximum recto consilio, sive arguendo, sive obsecrando, sive increpando in viam Domini dirigamus, 587.
    Episcopi a Deo instituti ut Reges, at multo praestantiores quam reges, et cur, 104. Vae episcopis qui a Deo missi non sunt, 105. Episcopi quam sint venerandi, 80, 82. Etiamsi negligentes, 86. Aut mali, 87. Cur etiam mali sunt venerandi, 262, 263. Non injuriandi, 82, 84. Mos osculandi pedes episcoporum, 379. Dii et angeli appellati, 80. Quanta eorum spiritualis potestas, 81. Quanta dignitas, 84, 110. Spiritus sanctus etiam peccatori saepe adest episcopo, 87. Sal dicti episcopi, et cur, 88. Quid erga reges episcopi debeant, 105. Regum erga episcopos officia, ibid. Episcopi quatenus judicandi, 106, 113.
    Episcopus Graece, superintendens dicitur latine, 364. Episcopus qualis esse debeat, 139 et seqq. Episcopi onus et pondus, 141. Officia, 109. De negligentibus officium pascendi, 143. Ne gregem dimittant in tempestate et necessitate communi, 110, 151. Oblocutiones ab episcopo ferendae, 158. Episcopi zelus, ubi maxima est contradictio, 151. Non metuendum ab episcopo in tribulationibus, ibid., 152. Tres episcoporum species, in tempestatibus fugientium, cadentium, et obtinentium victoriam, 151. Episcopus debet et activam et contemplativam vitam gerere, 639. Episcoporum quorumdam vitia, 143 et seqq. 366 Episcoporum mala vita quantum officio eorum praejudicet, 364. Ex eorum culpa ortus contemptus canonum. 366. Ex corruptione latius grassante nemo fere inventus idoneus qui eligeretur, ibid. Episcopus ludens ad tabulas illusus, 155. Episcopus ex monachis assumptus habitum monasticum retineat, 156. Eo induebatur Ratherius adhuc episcopus, 221. Quomodo episcopus e monachis assumptus vivere debet, 156. Episcopus e sua sede pulsus, si recuperare sedem nequit, alium episcopatum vacantem posse consequi canonice conceditur, 206. Translationes ejusmodi quatenus probatae, LXXI, 212, 218 not., 231, 348. Antiqua translationum exempla, 311. Episcopus qua ratione electus, 207, 218. Concessione regis, 207 Consensu clericorum, qui legibus requirebatur, ibid. Populi assensu conjuncto, 348. Professio facta ab ordinato, quod semper obediet canonicis praeceptis, 208. Ritus instituendi episcopum traditione baculi pastoralis ante altare, 209 not. Concio eodem die habita, 210. Electio ab archiepiscopo et coepiscopis subscripta, 210 not. Acclamationes et sonus campanarum, etc., ibid. Documenta ordinum collatorum, consecrationum aliorumque actorum, in quibus est chrismatis usus, ab episcopo subscripta fuisse videntur, 443 not. Episcopi per abusum electi non virtutum merito, sed titulo nobilitatis terrenae, 159. Vel suffragio et officiis saecularibus, ibid. Nobiles scholis tradi videbantur magis ambitu episcopandi quam cupiditate Domino serviendi, 362. Ex his quidam sine examine promoti ad sacerdotium, 350, 362. De illis qui sine congruis dotibus episcopi facti sunt, 142.
    Erimbertus verborum contortor, legum distortor, 387. 426 not.
    Erminus (S.), 202.
    Eucharistia, in qua est caro Redemptoris, 87. Dicta sacramentum corporis et sanguinis Domini, 252. De praesentia corporis Christi in Eucharistia, 257 not., 258 not, 360. Transsubstantiatio vini in verum sanguinem, et panis in carnem Christi explicata, 523. Corpus et sanguis Christi conficitur in missa, 602. Divini Agni corpus et sanguis communicaturis propinatur, 607, 609, 610. Eucharistia [Col. 1321] quomodo sumenda, 257, 258. Ante ejus perceptionem mundandum cordis hospitium, custodiendum post perceptionem, 259. Excludenda omnis malevola intentio, 361. Discrimen inter sumentes digne vel indigne, 361. De communicantibus indigne, 413. Illum indigne Eucharistiam percipere sancti doctores definiunt, qui eo tempore praesumpserit communicare, quod deberet poenitentiam agere, 355. Indigne communicanti quod debuerat fore salvatio, est factum damnatio, 360. Id fit non sua natura, sed vitio accipientis, 361.
    Eucharistiae administrandae formula, 612 not., 616. Eucharistia servata in buxida seu pyxide pro infirmis, 414. Nullus eam tradat laico vel feminae deferendam infirmo, 415. Quater in anno percipienda, in Natali Domini, in Coena Domini, in Pascha et Pentecoste, 417. Alias ter tantum in anno percipienda dicebatur, omisso die Coenae Domini, ibid., not. Die Coenae servato jejunio usque ad nonam, ut diebus caeteris, corporis et sanguinis Christi percipiebatur sacramentum, 583. De quaestione, num praestet Eucharistiam frequentius, an raro sumere, 527 not. Osculum sacerdoti communionem praebenti datum, 600.
    Eugenii papae decretum laudatur, 341, 504.
    Eulogiae diebus festis post missam distribuendae, 417. Quid eulogiarum nomine intelligatur, ibid. not.
    Evaristi papae decretum, 345
    Everacli Leodicensis ad Ratherium epistola, 569. Hunc laudat invitatque ad redeundum in patriam, 570.
    Excommunicatio ab episcopo in archiepiscopum lata cujus generis fuerit, 235 not. Quorum excommunicatio soleret contemni, 363. Non communicandum cum excommunicatis, 417. Cum excommunicatis communicans est excommunicatus, 439.
    Exempla malorum ad defensionem vel excusationem non prosunt, 89.
    Exorcistae, 164.

F
    Factitii dicti, qui noviter facti sunt divites, 61.
    Factura pro veneficio, 170.
    Fano pro manipulo vel mappula in celebratione missae adhibita, 414 not.
    Fello pro perfido, 292, 386.
    Feminae quomodo se gerant, 51. Sanctae feminae martyres, ibid. Nulla femina ad altare accedat, nec calicem tangat, 414.
    Fidei professio facta a Ratherio, 101.
    Fidei mysteria non valent comprehendi, sunt autem credenda, non discutienda, 524. Credamus quae de Deo nondum intelligimus, ut credendo videre et intelligere valeamus, 65. Fides et credulitas Dei promiscue acceptae, 409. Quid differat inter credere Deo, et credere in Deum, 600, 626, 631 not. Fides tres, seu tria symbola fidei, scilicet Symbolum apostolorum, illud quod in missa canitur, et S. Athanasii memoriter tenenda, 409, 410, 419. Fides, quam dicimus S. Athanasii, 103. Aliter vocata descriptio beati Athanasii, 447.
    Filiorum officia, 60. Quam foedum sit filium divitem sinere patrem mendicare, 61. Filios natos exponere quam sit culpabile, 53.
    Fillones qui appellati, 375 not.
    Folbertus episcopus Cameracensis adfuit electioni Ratherii ad episcopatum Leodicensem, 218 not.
    Follis diabolus Latiali rusticitate appellatus, et cur, 313 not.
    Forojuliensis marchia. V. Marchia.
    Forojuliensium ducum jurisdictio sub Francis quae fuerit, XCV.
    Fortitudo quid sit, 79.
    Franciloquus sermo, 15.
    Fulcuini locus de Ratherio expensus, CV. Alius locus, in quo nihil corrigendum, LXXIX. Explicatur, LXXX, LXXXII et seqq.

G
    Galerus Hungaricus, 147.
    Gangrensis canon laudatus, 340.
    Gardae castrum munitissimum in dioecesi Veronensi, 393 not. Ottonis imperatoris praecepto episcopi et clerici ad ejus obsidionem excitati, quatenus se excusarint, 348. Quando id contigerit, CXIV.
    Gastaldus qui soleret vulgo appellari, 36 not.
    Gauseningi castrum in dioecesi Veronensi, XLII.
    Gelasii I papae decretum laudatum, 340.
    Giselpertus missus Nannonis comitis, 562 not.
    Graecae linguae studium saeculo quoque decimo excullum, XXXI.
    Gratia Dei quantum possit, 159, 262, 315, 642. Domini gratia peccatricem intus traxit per misericordiam, 65. Gratia Dei praeveniens, 433. Anticipans Dei gratia, 621. [Col. 1322] Cooperans Dei gratia, 622. Cooperatur gratia operantibus, 625. Gratuita Dei gratia, quae id quod miserando, inspirat miserando ut perficiatur, adjuvat, 171. S. Metro adjuvante gratia conversus, 313. Gratiae divinae necessitas, 59, 161, 178. Possibilitas boni a Deo, 59, 107. Non diffidamus de possibilitate, si non deficimus voluntate, 628. Initium et perfectio bonorum operum a Deo, 167. Proficere in bono Deus praestat, 62. Bonum nemo sibi superbe tribuat, 578. Salus ex gratia, 72, 136. A Deo petendum velle, posse et perficere quae illi placent et nobis expediunt, 456. Gratia Dei sum, si quid sum, 526. Animas justo Deus judicio deserit, si eum prius deseruerint ipsae, 579. Quanquam et innumeras se deserentes ipse minime deseruerit, sed hoc ex misericordia, ibid.
    Gratiarum actio Deo referenda, 578.
    Gregorius (S.) Magnus laudatus, 28, 36, 38, 39, 59, 62, 74, 108, 127, 162, 169, 183, 184, 185, 232, 284, 287, 289, 293, 353, 358, 363, 370, 389, 397, 427, 483, 438, 455, 456, 482, 490, 491, 501, 544, 548, 583, 595, 598, 636, 637, 640. Litanias majores instituit, 623 not. Factum S. Gregorii de Maximo episcopo, 261.
    Guillelmus archiepiscopus Moguntinus Vide Willelmus.
    Gulae crimina diversa, 266. Triplex gulae vitium diebus jejunii, 584 not.
    Gutta cadiva quae, 31 not.
    Gutteria, morbus gutturis, 201.
    Gyrovagus, 538.

H
    Haeresium, vestis ex panno optimo, 147.
    Haereticorum hoc proprium est, ut confutari oppido, vinci vero non facile valeant, 596.
    Hauritorium, instrumentum hauriendi, 45.
    Henricus I, Bajoariorum dux, primus Veronensis marchio, C.
    Henricus II, Henrici I filius, post patris mortem ab Ottone I eadem marchia Veronensi donatus, CI. Hunc et Juditham ejus matrem Ratherius ducum nostrorum nomine appellat, ibid.
    Henricus minor, Bertoldi seu Bertolfi olim Bajoariae ducis filius, Carinthiae dux, et Veronensis marchio, CII, CIII.
    Herigerus abbas Lobiensis creditur auctor operis a Cellotio editi, in quo agitur de corpore et sanguine Domini, XVIII.
    Herodias quasi regina, imo Deo a quibusdam proposita, 20. Explicatur, ibid. not.
    Hieronymus (S.) laudatus, 28, 45, 59, 126, 166, 169, 260, 270, 343, 362, 395, 548, 556, 584, 587, 613.
    Hilduinus Leodicensis clericus, consecratur ejusdem ecclesiae episcopus, XXXIV. Hac promotione in quaestionem vocata, causa cecidit, ibid. In Italiam profectus ad Hugonem regem, Notgero episcopo Veronensi mortuo ab eodem rege datur successori jure stipendiario, 538 not. Transfertur ad sedem Mediolanensem, ibid. Privilegium seu confirmatio apostolicae sedis cum pallio archiepiscopali ad eum a Ratherio, allatum, ibid. Annus translationis Hilduini ad sedem Mediolanensem, XXXVIII, n. 16. Ratherio quem cum duxerat, videtur fuisse infensus post Hugonis victoriam contra Arnoldum, XLVI, XLVII
    Hilduinus, Transrhenensis episcopus adfuit electioni Ratherii ad episcopatum Leodicensem, 218 not.
    Historia Tripartita allegatur, 99.
    Homines natura aequales, et unde inaequalitas, 28, 29.
    Honestus episcopus Ravennas. V. Petri Ravennatis. Num unus, an duo Honesti episcopi saeculo decimo Ravennatensi Ecclesiae praefuerint, CIX et seqq.
    Horae canonicae recensitae et debita hora cantandae, 401, 414. Nocturnalis officii lectio, 479.
    Horatius Flaccus satyrographis omnibus praeferendus, 225. Allegatur, 242, 293. Metrographiae diligentissimus, 311, 354.
    Horna, comitatus in dioecesi Leodicensi, 522 not.
    Horno, id est hoc anno, 166.
    Hubertus episcopus et comes Parmensis, ad quem Ratherius direxit librum De contemptu canonum, 337 not. Scriptum in modum epistolae, 490. Visus est dignus qui praeficeretur universae ecclesiae, 353. Ratherium consuluit quomodo oraret, 372. Egit ut is Miloni episcopatum Veronensem cederet, 397.
    Hugo rex Italiae Hilduino dat episcopatum Veronensem jure stipendiario, 538. Hoc ad sedem Mediolanensem translato, quatenus Ratherium in eodem episcopatu subrogavit, 538, 539. Rebellio Veronensium contra Hugonem, XLI. Veronam ab Arnoldo occupatam recuperat, XLII. Tempus hujus victoriae, XLIV. Ratherium captivum retrusit in turre Papiensi, XLIII, 539. Rebellione excitata in Italia agente Berengario, Hugo mittit filium Mediolanum, et qua conditione res composita fuit, LVII, LVIII. Dimisit Italiam, et quo anno, LIX. In Provincia, quo se receperat, obiit, LX. Chronicae notae de eo, ac de ipsius filio, quae difficultatem [Col. 1323] facessunt, conciliatae, vel emendatae, LX, LXI, LXII.
    Hugonis episcopi Remensis causa anno 962 in synodo Papiensi decisa, CXI.
    Humilitas, mater virtutum, 62. Quam placeat Deo, 61. Absque humilitate virtutes non sunt virtutes, sed vitia, 62.
    Hymnus qui canebatur, et canitur in festo Omnium Sanctorum, a quodam notatus vindicatur, 116.

I
    Imperialis potestas dicta de rege nondum imperatore, 543 not.
    Infernus, in quo indefectiva cruciatio, 40. Aeterna perditio, 72. Supplicia aeterna, 265. Perennia, 261. Aeterna damnatio, 622, 633. Perpetua conflagratio, 604. Inenarrabilia tormenta, 284. Damnatus quisque in aeternum peribit, 441. Nihil in inferno quod non si maximum damnum, 370. Qui damnantur, pro singulis peccatis aeternaliter sunt puniendi, 434. Repugnat Deo pro posse ille, qui vellet tormenta ab eo non fuisse creata, ut sibi liceret impune peccare, 294. Confutatur error quorumdam qui negabant Christianos damnatum iri in ignem aeternum in inferno, 589 et seqq. Christiani peccantes majora supplicia merentur, 590.
    Infidelium opera. V. Pagani.
    Inimicis est dimittendum, 173.
    Innocentii I decreta laudata, 330, 349.
    Intentio discernenda qua quis aliquid agit, 78.
    Isidorus (S.) allegatus, 26, 43, 48, 57.
    Italia multis sanctorum corporibus ditata, 305. Delatoribus malignis abundat, 397.
    Italiae Cispadanae partitio inter Waltfredum et Mangifredum in partes duas sub Arnulfo Germaniae rege, XCV.

J
    Jejunandum a vitiis abstinendo, 580. Male jejunant, qui quod subtrahunt ventri, non tribuunt pauperibus, sed aut ventri, aut mammonae reservant, 584. Reprehensi qui abstinentiae diebus a peccatis non abstinent, ibid. Nulla solemnitate amplius delectatur Deus quam illo jejunio, quo a cibis abstinetur et a vitiis, 422 not.
    Jejunium Quatuor Temporum, Rogationum, et Litaniae, 416 not. Jejunium usque ad nonam protrahendum, 420, 583, 584. Hoc primum testimonium mitigatae disciplinae in jejunio Quadragesimali, quod antea producendum erat usque ad vesperas, 420 not. Respondetur duobus testimoniis, quae anteriora creduntur, et jejunium, memorant usque ad nonam producendum, ibid. V. Quadragesima. Jejunii solvendi horae diversae pro diversitate dierum, quibus est jejunandum. 428 not. Jejunium sine culpa ante horam non solvitur, 501. Jejunii diebus triplex gulae vitium notatur, 585 not. Abstinentia a carne, vino et potionibus jejunii tempore, 584 not. Cum jejunio jungenda oratio et eleemosyna, 585. In eos qui gulae servientes se excusabant dicentes, melius esse abstinere a vitiis quam a cibis, 585. Solemne jejunium vocatum Quadragesimale et quam violatum, 501.
    Joannes XI papa gloriosae indolis vocatus, 538 not. Ejus litterae, quibus cum tota Romana Ecclesia petebat, ut Ratherius Veronensibus daretur episcopus, ibid., 539,
    Joannes XII, cui inscripta est Ratherii epistola quinta, primum ut creditur, exarata sub Agapito II, 535, num. 8.
    Joannes XIII ab Ottone I institutus pontifex, et cur, 440 not.
    Joannes Chrysostomus (S.) os aureum appellatus laudatur, 45, 48, 182, 523.
    Juda, in quem introivit Satanas post buccellam per operationem malignam, qui ante buccellam in eo fuerat per voluntatem pessimam, 621.
    Judaei Veronae saeculo decimo, 386. Eos Ratherius perstringit, qui Judaeis favebant, ibid. Et illos qui cum Judaeis malebant negotiari quam cum Christianis, ibid. Judaeorum errores contra Christum et B. Virginem, ibid. Et circa S. Petrum, ibid. In eos qui magis Judaeis patrocinia praestabant quam clericis Christianis, 387.
    Judex dicitur quasi jus dicens, 25. Judices quomodo se gerere debent, 24. Judicum necessitas, ibid. Quid ad ipsis cavendum, ibid. Cupiditas non discernit justa, imo obcaecat judicum corda, 25. Judices non accipiant personam cujusquam, ibid. Judicent juxta leges et jura, ibid. Nihil pro justo judicio accipiant, 26. Quanta cautione causae investigandae, 397.
    Judicatum dicta charta fundationis seu dotationis clericorum quorumdam Veronensium facta a Ratherio, 463, num. 1. Suscripta ab patriarcha Aquileiensi et episcopis comprovincialibus, 567. Idem et in aliis similibus quartis quandoque usitatum, 463, num. 2. Ejusdem Judicati tempus, ibid., num. 3. Dubitationes aliquot contra ipsius germanitatem inspersae disjiciuntur, 466, num. 5. Discordia inter Ratherium et ejus clericos ex judicato potissimum erupit, 490 not.
    [Col. 1324] Judicia de accusatis quomodo instituenda, 106. Absque periculo isti indiscussi non debent relinqui, 545. Judicia ecclesiastica quae, 106, 113. Omissio eorumdem quam mala, 150. De judiciis saecularibus, ibid. Sicut saeculariter judicatur lege mundana, ita judicatur ecclesiastice sanctione canonica, 441.
    Judicium extremum, ac in eo quatuor ordines futuri, 114, 589. De judicio universali, 241. In eo verecundia damnandorum quanta, 434. In hoc mundo agenda est a nobis dies judicii de peccatis, ne judicemur a Deo in extremo judicio, 436.
    Juditha dux inclyta a Ratherio memorata quaenam fuerit, 382 not. Commendavit Ratherium comiti Veronae, 392. Ejus ope ille ereptus fuit e custodia, 443.
    Julii papae sententia laudata 549.
    Justitia quid sit, 79.

K
    Kalendae nomen non tantum pro primo, sed pro quovis die mensis acceptum, 410 not.

L
    Laborantes, alii servi, alii liberi, 92, 105
    Lanzonis factum cum Ratherio, 384.
    Laodicensis canon laudatus, 349.
    Latroni in cruce divina gratia illustrato mox obtinuit confessio perspicue Dei Filium cernere, fides praemium, poena veniam, lamenta gaudia sempiterna, dum confessor in cruce possessor exstitit paradisi post crucem, 299.
    Laurentii (S.) passio laudata, 344.
    Lectionis nomine vocata Patrum testimonia textui inserta, 192 not.
    Lector clericus qualis esse debet, 164.
    Legationis nomen orationi tributum. V. Oratio
    Leo I papa laudatus, 28, 36, 157, 349.
    Leonis IV decretum allegatum, 341.
    Leodicensi Ecclesia vacante post mortem Stephani, magna de successione contentio inter Hilduinum et Richarium, huicque ea sedes adjudicata, XXXIV. Post Faraberti ejusdem Ecclesiae episcopi mortem promotus Ratherius, et post ferme biennium expulsus. V. Ratherius. Baldricus per vim publicam subinde institutus. V. Baldricus Leodicensis.
    Lex prioris saeculi, seu naturalis, jubet ea impendere alii, quae sibi quis vellet ab alio praestari, 546. Lex tota implenda, 169. Lex potius quam consuetudo tenenda, 375. Cum Deo semper ambulat, qui a lege et praeceptis ipsius nunquam deviando discordat, 438. Lex ecclesiastica cur vilipendatur, mundana timeatur, 367. V. Canones.
    Lia vitae activae, Rachel contemplativae figuram gessit. 638 not.
    Libertas arbitrii, 161, 593,
    Libido causat duritiem mentis, 60.
    Litaniae dictae rogationes. V. Rogationes. S. Mamerto institutae, 623 not.
    Litterae commendatitiae, quas formatas vocant, ab ordinandis requisitae, si de aliena parochia sint, 418.
    Lobiense monasterium ad Leodicensis episcopi jus aliquandiu pertinuit, ita ut qui esset Leodicensis episcopus, simul esset abbas Lobiensis XXXIV. Plura coenobia eidem monasterio subjecta, LXXXIX. Uni ex his Ratherius praefuit, ibid.
    Locotheta quis appellatus, 24 not.
    Longobardi laici lege Italica viventes, 271.
    Lotharius Hugonis regis filius ad rebellionem sedandam Medionalum missus a patre, quatenus rex creatus, LVII.
    Lumbare pro femoralibus, seu braccis longioribus, 147.
    Lunis dies pro feria secunda, 31.

M
    Magistri quomodo se gerere debent, 37, 38. Optent magis amari quam timeri, 38. Modus docendi, 38. Magistrorum varietas, 39.
    Magonziani abbatia. V. Abbatia.
    Maior a Francis quis appellatus, 26.
    Malampnum, 15 not.
    Mamertus (S.) archiepiscopus Viennensis litanias minores instituit, 623 not.
    Manasses archiepiscopus Arelatensis, qui et Mediolanensem Ecclesiam obtinuit, institit ut Berengarius Ratherium comprehenderet, 540. Tendens insidias Ratherio consecravit quemdam suae dioecesis in titulo Veronensis Ecclesiae, 541. Quinque episcopiis praefuit, 542 not. Marchio Tridentinus dictus, XCIV. Berengario contra Hugonem Italiae regem favit, LVII. Ratherius jussu Lotharii Manassi locum cedere compulsus est, 542, LXVII. Hic Manasses Veronensem sedem Miloni comitis nepoti vendidit, 543 not. Quo anno, LXXII.
    Mansus, certa quaedam camporum quantitas, 342.
    [Col. 1325] Manus manibus jungendo, contrahebatur a clientibus et mercenariis obligatio, 34.
    Marchia unde dicta, XCIV.
    Marchia et comitatus, voces promiscue aliquando usurpatae, XCVII. Marchia Aquileiensis, XCIV. Marchia Forojuliensis distinguenda a Veronensi, XCIV et seqq. Marchia Tarvisina non confundenda cum Veronensi, quando vocari coepit, et cur, CIV. Marchia Tridentina, XCIV. Quando appellari coepit, XCVIII. Marchiae Veronensis prima mentio, et quando instituta, XCIV. Sententia, qua vetustior creditur ejus institutio, et solum initio sub Francis appellata fuisse marchia Forojuliensis, quae postea dicta fuit Veronensis. ibid. Haec sententia refellitur, XCV et seqq. Veronensis marchiae extensio, ibid.
    Marchiones omnibus civitatum marchiae comitibus speciali jure praeerant, XCV. Nulli certae sedi affixi, XCIX. Marchiones Veronenses, qui simul erant duces sive Bajoariae, sive Carinthiae, recensiti, C et seqq.
    Maria (S.) electa Dei mater propter humilitatem, virgo ante partum, in partu et post partum, 311, 644. Castitatem ultra omnes dilexit, 311. Subiit doloris, non mortis martyrium, 317. Contra Judaeos negantes ejus virginitatem, 386. S. Mariae Virginis laudes, 61, 311. Intercessio ejus quam utilis et efficax, 311, 644.
    Maria Magdalena, soror Marthae, num eadem esset ac illa peccatrix, 65 not. De hujus conversione, ibid. Explicatio Evangelii de Maria et Martha, 66, 637 et seqq.
    Marsi incantatores serpentum in Italia, 15 not.
    Martiani Capellae opus in scholis receptum, 409 not.
    Martianistae dicti, qui Martiani Capellae erant studiosi, 507, 509.
    Martinus (S.), 158.
    Martinus episcopus Ferrariensis ob illicitas puerorum ordinationes atque simoniacas correctus, 557.
    Martyres ex puerulis, 62.
    Martyrologium clerici habeant, 419.
    Massarii dicti qui praedia colebant, 458.
    Massaritiae appellata praedia villicis assignata, 473 not., 487 not.
    Massutior dictus, qui plures campos possidet, 144.
    Mastruga pro cappa, 147.
    Mathematicorum species in Africa qui, 15.
    Matrimonii sacramentum est vinculum insolubile. V. Conjugium.
    Matrum officia, 60.
    Maximus (S.) citatus, 14.
    Maximus Cynicus damnatus, 329, 451.
    Mediastino pro in medio, 376.
    Medicorum officia, 14. Discrimen inter medicamenta et veneficia, 15. Medici ne utantur superstitiosis remediis, 21.
    Mediolanenses Ratherio ante ejus episcopatum proposuerunt quaestiones ex profanis auctoribus solvendas, 527.
    Melbodium monasterium a Laubaco distans duodecim fere millibus, 199.
    Mendacium vitandum, 592. Praesertim a praesulibus ecclesiasticis, ibid. In plurimis hodierni saeculi hominibus magis mendacium abundat, quam veritas, 604. Mendaces aequantur diabolo, ibid.
    Mercedem mercenariis non solvere, vel differre quam grave crimen sit, 28.
    Mercenariorum officia, 34.
    Meritum bonorum operum cooperante gratia, 625.
    Metronis (S.) poenitentia inaudita, 307, 309, 312. Acta de eo non scripta, 309. Sed e traditione accepta referuntur, 307 et seqq. Dictus promiscue confessor et martyr, 304, 308 not. Titulus martyris vindicatus, 316. Ejus corpus furto subreptum, ac de hoc Ratherii opusculum, 301 et seqq. CXII. Num et quando ejusmodi furtum contigerit, 299. Corpus sepultum in ecclesia S. Vitalis sita in suburbio Veronae, 304. Miracula ad ejus tumbam patrata, 305, 306.
    Michael (S.) feria secunda Deo missam celebrare a nonnullis per errorem dicebatur, qui et refelluntur, 596, 601.
    Michaelis (S.) ecclesia Veronae ad portam, et ad eam concursus feria secunda, 601 not. Non reprehenduntur qui ibant ad ejusmodi ecclesiam feria secunda, sed qui putabant melius esse ad illam petere feria secunda, quam in alio die, ibid., 602.
    Miles pro nobili viro proprio patrimonio vivens, et cur 30 not., 31. Milites regni appellati nobiles, 92, 105. Distincti a plebeis, 114.
    Milites dicti vassalli Ecclesiae et episcoporum, 375. Hi ut mitterentur, imperator praeceperat, 437. Militum officia, et a quibus cavere debent, 13.
    Militare beneficium. V. Beneficium.
    Militaris ordo, 570.
    Milo Francus genere sub Berengario I clarus, et Veronae [Col. 1326] summa potestate praeditus, XLI. Idem Veronae comes Arnoldum Bajoariae ducem contra regem Hugonem recepit, ibid. Recuperata Verona ab Hugone quid egerit, XLII. Berengario II contra eumdem Hugonem favit, LVII. Ratherius ejus opera restitutus suae sedi Veronensi, ut Manasses expelleretur, LVIII. Mox patrocinatur clericis contra Ratherium, LXIII. Quot mala eidem intulerit, 540. Idem dictus marchio, eique data videtur a Berengario II marchia Tridentina, XCVIII.
    Milo, comitis Milonis nepotulus, 542. Veronensis episcopus natus postquam Ratherius consecratus fuit ejusdem ecclesiae antistes, 552 not. Cur dictus Vicentinus, 551 not. Quae in Ratherium egerit, 552. Quando episcopatum supra Ratherium se sperabat evicturum, et cur, 383 not. Episcopatum Manasses eidem vendiderat. V. Manasses. Quo anno, LXXII. Ordinatus cum licentia sedis apostolicae, et cur, ibid.
    Minister reipublicae quomodo se gerat, et quid caveat, 26.
    Ministerialis quis diceretur, 459 not.
    Miracula et signa quae de sanctis leguntur, non fecerunt ipsi, sed Deus per ipsos, 627.
    Mirmicoleo, 43 not.
    Misericordia quanto largiter prorogatur in praesenti, tam severe ingratis judicium intentatur in futuro, 76.
    Missa S. Michaelis. V. Michael (S.).
    Missae sacrificium celebratum pro peccatis fidelium tam vivorum quam mortuorum, 299. In missa corpus et Sanguis Christi conficitur, 602. Quo sensu auctor scripserit oblationem in missa consecrari specialissime oratione Dominica Pater noster, 362 not. Missa ab aliis quotidie, ab aliis raro celebrata, 522, 523. Qui quotidie missam celebrant, quotidie pascha faciunt, id est carnem Agni comedunt, et sanguinem bibunt, 412. Preces ante missam, 299. Vestes sacerdotales ad missam recensitae, 414. Sint nitidae, nec aliis in usibus adhibendae, ibid. Non dandae pignori, 416. Qui libri ad missam canendam usitati, 414 not. Osculum inter missarum solemnia usitatum, 148. Nullus missam cantet septima feria majoris hebdomadae ante horam decimam, 421. Nullus in aliena parochia missam cantet sine parochiani licentia, 416. Nullus missam cantet nisi jejunus, nec cantet qui non communicat, 414. Nec cantet extra ecclesiam, nec in domibus, aut locis non consecratis, 415. Nec quisquam solus cantet, ibid. Missam cantare pro privatim dicere, 415 not. Cruces super oblata quomodo faciendae, ibid. Omni die Dominica ante missam aqua benedicenda, 416. Eulogiae post missam diebus festis distribuendae, 417. Curandum ut missa saltem Dominico die a pastoribus audiatur, 418.
    Missale plenarium quid contineret, 414 not.
    Moderna doctorum exempla dicta testimonia Patrum, 188. Moderni appellati sancti Patres, et prisciloqui, seu antiqui sacrarum litterarum scriptores, 333 not.
    Modium non tam aridorum quam liquidorum erat mensura pro varietate locorum diversa, 401 not.
    Monachus quis sit, 165. Qualis esse debeat, quid vitare, quid sequi, 164. Vota a monachis facta reddenda, 259, Proprietas praesertim vitanda, 165. Monachus nec voluntatem in propria habet potestate, 267. Quoad paupertatem nihil proprii debet habere, 267. Quam grave sit crimen, si aliquid sibi reservet, ibid. Pavenda duorum hac in re delinquentium exempla, 266. Qui monasterium deseruit, debet omnino redire, 271, 272, 273. Quid agendum si reditus sit impossibilis? 273.
    Monachus ad episcopatum promotus quomodo se gerere debeat, 156 et seqq. Constans in voto monasterium non deserit, 221. Quantum timeat, si deseruit episcopandi gratia, 255, 260. Maxime si episcopatum ambivit, 262.
    Monasterium. Parvulorum in monasterio offerendorum ritus, et professionis formula, XXIX, C, 254. Haec oblatio a parentibus vel aliis parentum loco facta, confirmabatur postea a filiis, cum ad aetatem congruam pervenissent, 254 not., XXIX.
    Monetarius et moneta Veronae, 474 not.
    Mors bonorum non est mors, sed natalis; malorum autem est mors immortalis, calamitas sine fine, 71.
    Multigamus, 351, 362.
    Multinubus, 351, 444.
    Mundeburdium quid sit, 13. Concessum Ratherio privilegio Ottonis I, 459.
    Musicam saepe rogatus exponebat Ratherius, 639.

N
    Nanno Veronae comes princeps appellatus, 558 not. Ad eum Ratherii epistola, ibid. Episcopum vexavit, ejusque hostibus patrocinatus est, 559. Ferebatur corruptus pecunia, et quid contra ipsum egerit, 614 not. Giselpertus ejus missus, 562. Nannonis placitum contra Ratherium, [Col. 1327] 564. Egit tanquam missus de parte imperatoris et imperatricis, 566
    Natale Domini, et abstinentia a carnibus quatuor septimanis ante ipsum Natale praescripta, 420. Continentia ab uxoribus praescripta tum in Adventu, tum viginti diebus post Natale, ibid.
    Negligentia cavenda, 261. Praelatorum negligentia in subditis corrigendis reprehensa, 265, 268, 269, 270. Correctio non omittenda ob timiditatem aliumve humanum respectum, 269. Si quod crimen praesertim publicum irreprehensum relinquitur, jure factum omnino videbitur: nullus enim non dubitat exemplum inde capere, quod compererit neminem vituperasse, 426. Praelati rei sunt non tam suorum criminum, quam eorum, quae in subditis negligunt impedire, 267, 268, 269, 270.
    Negotiatio quam periculosa animae, 22.
    Negotiatores quomodo se gerere debent, 22. Dicti cupedinarii, ibid. not.
    Neocaesarienses canones laudati, 349, 350, 450, 629.
    Neronis dictum: Modo nec amicum habeo nec inimicum, 226.
    Nicaeni canones laudati, 347, 350, 439, 450, 486.
    Nicolai I papae fragmentum ex epistola Constantinopolitanae sedi directa, quod in vulgatis desiderabatur, 330.
    Nobiles quomodo se gerere debent, 28. Dicti milites regni, 92. Distincti a plebeiis, 114. Multi nobiles ignobilia, multi ignobiles nobilia saepe fecerunt, 277. Multi gradus nobilium distincti, 30 not.
    Nobilitas vera in quo collocanda, 32. In nobilitate gloriatio quam mala, 29. Nobilitas magis ex proprio actu quam ex alieno pendet, 377. Nobilitas seu ingenuitas ob antiquitatem generis, 221.
    Notgerus, alias Notherius, sanctae recordationis episcopus Veronensis, cui Hilduinus successit, 538. Ejus mors quo anno acciderit, XXXV, num. 12.
    Nuptiae duorum reprehensae ob duplicem illegalitatem, quia inchoatae, in diebus Quadragesimae, et quia perfectae in nocte Dominica, 426. Nullus uxorem accipiat nisi publice celebratis nuptiis, 418. Alterius sponsam nullus ducat, ibid. Nuptialia bona, 54. V. Conjugium.

O
    Obedientia, ob quam nunquam malum faciendum est, nonnunquam vero bonum intermittendum, 501.
    Oderaldus monachus, qui reprehenditur ob emptam praelationem libris octoginta, 281.
    Olympionices dictus, qui in certamine olympionico vincebat, 194.
    Omnipotentiam inter et potentiam ea discretio est quod ista quaedam, illa omnia potest, 315. Nihil valet potentia contradicente omnipotentia, ibid.
    Opera misericordiae, 172.
    Opus pro utilitate acceptum, 275 not.
    Oratio pro vivis invicem utilis, 299. Oratio vocata legatio precum ad Deum, 261, 273, 274. Oratio pro quibus facienda, et qualis esse debet, 585, 586. Orandum indesinenter, 578. Et perseverenter, donec exaudiamur, 591. Orandum cum fiducia in Deum, 262. Nunquam sine gemitu orandum, 388. Evagationes mentis in oratione quam sint noxiae, 586. Nisi clamantem ad te adjuves pauperem, non te exaudiet Deus orantem. 580. Contra desperationem orationis remedium, 262. Oratio pro mortuis, 240. Oratio pro conversione obtinenda, 622. Pro die Dominica in Albis, 618. Oratio in quibusdam psalteriis inventa quam utilis, si quotidie dicatur, et cooperando impetretur, ut exaudiri mereamur, 456. Domi quilibet adorare potest Deum in spiritu et veritate, 437.
    Ordinarii dicti canonici cathedralis Veronensis, 509, 563. Sicut et alibi vocabantur, 445 not.
    Ordinati ab invasore suspenduntur, 327. Mitigatur haec sententia, 328. Quidam ab eo ordinati presbyteri ad episcopatum, promoti, ibid. De diacono ad episcopatum promoto per saltum, ibid. Quatenus ab auctoribus defensae ejusmodi ordinationes, ibid. not.
    Ordines ecclesiasticos exercere quo peculiari sensu acceptum, 521 not. Requisita pro ordinibus suscipiendis, 418. Ordinationem procurantes sine debitis conditionibus, ut habeant unde vivant, reprehenduntur, 470. Ordinationes puerorum illicitae, et pro pretio factae perstringuntur, 577.
    Ordo baptizandi ad succurrendum infirmis, 419. Ordo reconciliandi juxta modum sibi canonice reservatum, ibid. Canones hac de re recitati, 229 et seqq. Ordo ungendi infirmos, 419. Ordo et preces in exsequiis defunctorum, ibid.
    Ordo militaris, 570.
    Orma pro anathema, 322.
    Ostiarius qualis esse debet, 164. Ostiarii episcopo astabant, ut ejus mandatis praesto essent, unde et a latere missi dicuntur, 562 not.
    [Col. 1328] Otiositas cavenda etiam a divitibus, 41. Homini laborandum, ibid. Otiositas in via spirituali quam fugienda, 26.
    Otto I imperator Italiam bis triumphaturus intravit, 299, num. 3, 531. Prior ingressus cum filio Liutulfo quo anno contigit, LXIX. Conatus est restituere. Ratherium in sedem Veronensem, 217, 542. Cur impeditus, 542. Ejus elogium, 396, 440. Privilegium ab eo concessum Ratherio et Ecclesiae Veronensi, 457 et seqq. Verona discessurus dedit Ratherio pecuniam, qua perficeret basilicam S. Zenonis, 500. Secundus ejus ingressus in Italiam assignandus an. 961, CV. Quo Ratherius restitutus fuit, CVI et seqq. Ejus edictum pro Ratherio explicatur, CXII.

P
    Pagani ob aliquid boni remunerandi in praesenti, cruciandi in sempiternum, 71.
    Palaestrita imperator, 10, 187.
    Papiensis synodus anni 962, et tres causae in ea decisae CVIII, num. 83 et seqq.
    Paradisi gloria, in qua animae sanctae, 102. Idem esse ibi cum Deo gaudere quod regnare, contra errorem cujusdam propugnatur, 116.
    Parasceve moraliter explicatur, 412.
    Parvuli martyres, 62. Monita pro parvulis, ibid.
    Pascha, id est transitus Domini de morte ad vitam, 411. Pascha Christus est, quia immolatus, ibid., 412.
    Paschale festum quomodo et quo gaudio celebrandum, 608. In eo sumendum corpus et sanguis Christi Agni, 607, 609, 610, 612.
    Paschasii Ratberti opus De corpore et sanguine Domini laudatum, 286. Ratherio perperam tributum, XVII, num, 25.
    Patricus, ad quem Ratherius epistolam dedit. 521, 522.
    Patris officia, 60.
    Pauperes quatenus eleemosynam facere possint, 48. Contra pauperes desides, 49. Opere victum acquirant, 47. Si non possint operari, quid agant, 49. Pauperum quorumdam superbia divitum elationem excedit, 48.
    Paupertas regularis. V. Proprietas, Monachus.
    Peccata publica episcopo reservata, 421. Peccatum originale, 62. Originale et actuale, 160. Peccata quotidiana et leviora, 127. Quomodo purganda, ibid. Peccata criminalia et leviora distinguenda, 590. Distinctio peccati venialis et mortalis in concubitu conjugali, qui ob solam intentionem generandi est inculpabilis, 52, 53. Peccati gravitas ob praesentiam Dei laesam, 335, 642.
    Peccatori in inferno nihil prosunt, quaecunque fecit bona, 368. Recidentibus in peccata, nec unquam permanenter conversis melius fuisset, si de primo Dei contemptu justam percepissent sententiam, quam tandiu exspectatos tam innumeros contraxisse reatus pro singulis aeternaliter puniendos, 434. Quam grave est crimen, quod etiam criminoso moriente non potest finem accipere, 427. Qui cecidit, non differat surgere, 178. Recentiora citius quam vetustiora vulnera usus docet curari, 642.
    Pedalum baculus pontificalis, 114.
    Periculum. Quod periculosum est uni, non debet passim a multis ambiri, 25.
    Perjurii malum quantum sit, 26.
    Persecutiones quomodo ferendae, 85.
    Perseverantia quam necessaria. 185, 603.
    Persius allegatus, 39.
    Petri episcopi Ravennatis causa decisa in synodo Papiensi contra Honestum, CVIII, num. 84.
    Photius damnatus, 330, 451.
    Pigmentum pro potione ex diversis speciebus confecta, 15. Frequens ejus usus apud Italos, 367.
    Pitaciolum pro schedula, seu libello breviori, in quo aliquid scribebatur, 539 not.
    Plato in Timaeo laudatus, 183.
    Plautus, 639.
    Plebanis presbyteris vetitum erat clericum facere, seu inter clericos quemquam ascribere, aut clericali habitu induere sine episcopi licentia, 421. De peccatis occultis poenitentiam dare poterant; at de publicis deferre debebant ad episcopum, ibid. V. Poenitentia.
    Plebs cum curte quid significet, 563, not.
    Plinius Secundus allegatur, 242.
    Poenitentes scopis aut virgis percussi, 355 not. Habitu poenitentes distincti a caeteris, 602 not. Nihil illis prodest habitus mutatio, nisi adsit cordis conversio, ibid. Imo provocat iram Dei, cum non solum in peccatis remaneant, sed etiam ficto corde conversionem habitu mentiantur, ibid. Quod habitu demonstratur. in corde potius exhibendum, 603. De poenitentibus, 172. Quibuscunque criminosis est locus poenitentiae, 452. Qui illicita perpetravit, etiam a licitis sese caute restringat, 174 Non prodest poenitentia illis, qui peccatum, quod plangunt, non [Col. 1329] deserunt, 370. Minus digne poenitentes, ad reconciliationem non adducantur, 416. Post poenitentiam, scilicet publicam, nec clericus quis esse lege canonica sinitur, 452.
    Poenitentia injungenda sicut in Poenitentiali, 417. Plebani poenitentiam injungebant juxta qualitatem delicti feria quarta ante Quadragesimam, ibid. At solius episcopi erat publicos poenitentes reconciliare, quod fiebat feria quinta in Coena Domini, 42 not. Plebani poterant poenitentiam dare de peccatis occultis, at de publicis deferendum erat ad episcopum, 421. Exemplum cujusdam Scotigenae, qui episcopatum invaserat, et qua poenitentia purgatus, et episcopatui quomodo restitutus, 453. Poenitentiae publicae redemptio per eleemosynas inducta, 416 not.
    Poenitentiale presbyteri habeant, 419.
    Pollutio dormientium aut vigilantium, 60
    Portus castellum in dioecesi Veronensi, cujus ripaticum concessum est episcopatui, 458.
    Praecepta Dominica alia generaliter omnibus, alia specialiter aliquibus congruentia, 12.
    Praeda quam displiceat Deo, 13.
    Praedicatio aliquibus utilis non omittenda, tametsi in aliquibus suscitet iracundiam, 489.
    Praefationum nomine appellati integri libri, 188, 192.
    Praelati regulares debent obedire regulae, 284. Praelatorum negligentia in corrigendis subditis. V. Negligentia.
    Praepotentes reprehensi, 45.
    Praesentia Dei quam aggravet peccata, 335, 336.
    Presbyteri alba veste erant semper induti, quam non debebant adhibere in celebrando missae sacrificio, 414 not. Sine stola non incedant in itinere, 417. Presbyter juxta ecclesiam habeat cellam, nec in ea feminae habitent, 414. Ecclesiae suae debet quae post diem ordinationis acquisivit, 267, 416.
    Presbyteri capellani distincti a canonicis, 471 not.
    Privati vox sumpta pro familiari, seu intimo, 94.
    Privilegium ab Ottone I concessum Ratherio et Veronensi Ecclesiae, 457 et seqq.
    Procurator, qui aliorum negotia gerit, 26.
    Proprietas a regularibus quam cavenda, 165. Quam inanis excusatio ob penuriam communitatis, 266. Hoc praetextu regularis disciplina corrupta, ibid. et not. Contra eos regulares, qui sibi aliquid colligunt vel reservant, 267.
    Prosper (S.) laudatus, 59, 60.
    Provinciales annonam tribuentes militibus, 68.
    Prudentia quid sit, 79. Sine simplicitate calliditas est, 181.
    Psalteria correcta laudantur, 410.
    Psylli incantatores serpentum in Africa, 15 not.
    Pudicitia corporis quae, 58.
    Purgatorii poenae post obitum non sunt statutae criminalibus, sed levioribus peccatis, quae per ligna, fenum et stipulam designantur, 590. Oratio pro animabus defunctis, ut ad coelum perveniant, 210.
    Puta pro meritrice, 292 not.
    Pythagorae littera Y bicipitem vivendi callem designans, 63 not.

Q
    Quadragesimae tempore quotidie jejunandum, exceptis Dominicis, 420. Quadraginta jejunii dies cur instituti, 581, 611. Reprehenduntur qui uno die nihil gustantes, alio die crapulae indulgentes, viginti tantum diebus jejunabant, ibid. et 58. Reprehenditur eorum abusus, qui jejunium protrahebant usque ad noctem, ut nocte quasi cum licentia ventrem valerent ingurgitare, 584. Jejunii quadragesimalis potrahendi usque ad nonam posteriori disciplina inductum, cujus primum testimonium est Ratherius, 420 not., 484. Cum antea protrahendum esset usque ad vesperas, idque servaretur apud multos etiam aliquanto post saeculum undecimum, 420 not. Nonnisi semel manducandum ab eo qui jejunat, 585. Quinam excepti a lege jejunii, 420, 421. Vid. Jejunium. Reprehensae nuptiae initae in Quadragesima, 423, 426. Licet a quodam occulte initae fuissent, 426 not. Continentia ab uxore tempore Quadragesimae, 606, 630.

R
    Ratbertus auctor operis De corpore et sanguine Domini. V. Paschasii.
    Ratherii patria Leodium, XXVI, c. 206. Ejus nobilitas, quam antiquitas commendabat, XXVII. Consanguineus fuit primorum gentis Burgundiae. 99. Annus natalitius conjicitur, XXVIII, num. 5. Puerulus in monasterio Lobiensi Deo oblatus cum pane et vino, 254. Professio ejus et formula professionis, ibid. Multum profecit in studiis, 199. Sed plura per se magis quam a magistris didicit, 220. Graeca [Col. 1330] lingua videtur instructus, XXXI. Quantus fuerit in lectione librorum, 375, 379. Ejus peritia in auctoribus etiam profanis, CXI. Ex quibus quaestiones dirimendae ipsi fuerunt propositae a Mediolanensibus, et dein a Rotberto archiepiscopo Trevirensi, 527. Quam felici memoria praeditus, IV.
    Ratherius monachus Lobiensis Hilduino episcopo in Italiam proficiscenti, et dein promoto ad Veronensem Ecclesiam inseparabiliter adhaesit, XXXIV. Eidem subinde traducto ad sedem Mediolanensem, in Veronensi cathedra sufficitur, XXXVII, num. 15. Annus et mensis initi episcopatus Veronensis statuuntur, XXXIX, num. 17. Hugo rex Italiae, qui ipsum promoverat, in eumdem infensus et iratus, 539. Cur, 122 not. Quaesivit occasionem ejus expellendi, 539. In rebellione Veronensium contra Hugonem Ratherius captus, et in carcerem Papiensem ductus, ibid., XLII. Num aliqua hujus culpa rebellio contigerit, XLIII. Quot mala in Papiensi carcere episcopus passus sit, XLVIII et seqq. Pro justitia persecutionem tulit, 50. In eo carcere expers librorum scripsit sex Praeloquiorum libros, LI. Postea Comum relegatur, LIII. Ibidem emendat clariusque describit S. Ursmari Vitam, ibid. A Gallis episcopis invitatur ad synodum, ibid. Solutus Comensi exsilio perrexit in Gallias, LIV. In Provincia Roestangnum instituit litteris, et librum composuit De arte grammaticae, LV, LVI. Ibidem episcopatus ei oblatus, ibid. Inde Laubias migravit a Richario episcopo Leodicensi et abbate Lobiensi receptus, ibid. Hugonem conventurus Laubiis discessit, et in itinere a Berengario comprehenditur, 540, LVIII. Restituitur in sedem Veronensem, ibid. Post restitutionem quot vexationes pertulit a clericis, et cur, 540, LXIII. Manasii locum cedere coactus jussu Lotharii, 542. Vagatur in Germania, LXVIII. Cum Ottone et filio ejus Liutulfo anno 951 in Italiam venit suam sedem recuperaturus, LXXI. Invento in ea sede Milone episcopo, comitis Milonis nepote, rediit in Germaniam, LXXII Confugiendum credidit ad sedem apostolicam, et quae in hanc rem scripserit, LXXIII.
    Ratherius in Germania a Brunone Ottonis fratre inter domesticos receptus, LXXV. Fit episcopus Leodicensis, ibid. Brunone curante, qui in hoc non humanis rationibus, sed bono Ecclesiae ductus fuit, LXXVI. Quomodo haec electio Ratherii facta, LXXVII. Dies electionis notatus, 218 not. 3. Duplex electio distinguenda, ibid. Dein ab ea sede pulsus, LXXIX, num. 57. Cur, LXXX, num. 58. Duo opuscula hac occasione scripta, unum Leodici antequam inde habiret, LXXXIV, num. 60. Alterum Moguntiae, quo se se recepit a Gullielmo archiepiscopo humanissime acceptus, LXXXV, num. 61. Alia quaedam opuscula ea de re scripta, quae desiderantur, indicata, LXXXVI.
    Ratherius post expulsionem e sede Leodicensi praefectus fuit cuidam abbatiae ad Laubiense monasterium pertinenti. LXXXVII, num. 63. Ubi scripsit Excerptum ex dialogo confessionali, XC, num. 65. Anno 961 cum Ottone I redit in Italiam, CV, num. 80, et restituitur suae sedi, ibid. Hanc restitutionem confirmavit sedes apostolica, et synodus Papiensis, 442, CVII, num. 82. Ad ecclesiam suam redux dubitavit num ordinati ab invasore valide essent ordinati, et hac de re ejus decretum, 327. Mitigatio ejusdem decreti, ibid. Congruentiorem reddituum distributionem inter clericos cathedralis inducere studet, CXXVII, num. 100. Canonibus collectis probat ejusmodi distributionem ad episcopum pertinere, CXXVIII, num. 101.
    Ratherius, Milone invasore agente, capitur, 552. Eripitur subventu imperatoris et Judithae ducis, 443. Rebellionem et insidias quomodo declinarit, CXXIX et seqq. Judicium de rebellibus institutum, in quo tamen actum de solo perjurio, 398. Quodnam fuerit istud perjurium, CXXXII, num. 105. Concilium cedendi episcopatum Miloni Ratherio datum, CXXXIII. Cui non acquievit, et ad Milonem duas epistolas dedit, 551 et seqq Scribit Qualitatis conjecturam, 373. In qua continentur cavillatorum censurae, quae in ejus commendationem redeunt, CXXXVII. Cur synodos agere distulit, 443. Synodum tandem habet, et qua methodo, 445, CXXXIX, num. 111. Synodicam edit, insigne decimi saeculi documentum, 409 et seqq., CLX, num. 112. Romam profecturus Itinerarium scripsit, 437. Sperabat ibidem convocandum concilium, in quo de sua causa cum clericis judicium ferretur, et corruptelis apponeretur remedium, CXLIV, num. 116. Interest concilio Ravennati anni 967, num. 118. Mox congregat aliam synodum dioecesanam, ut ejusdem concilii decreta promulgaret, 561. Gesta hujus synodi, CXLVI, num. 118. Cur quaedam ex redditibus propriis collata decem clericis, ab eisdem abstulerit, et quem in usum converterit, CL, num. 121. Judicatum edit, ut clericis pauperioribus provideat, 469. Subscriptum a patriarcha Aquileiensi et episcopis comprovincialibus, 567. Obtinet imperiale diploma, 457. Non [Col. 1331] quiescente rebellione evulgat libellum De clericis sibi rebellibus, 479, CLV, num. 125. Hi contra episcopum apud imperatorem agunt, misso ad istum nuntio, 482. Sermones habet de pace, 494. Scribit libellum cui titulus Discordia, 485. Ubi quatuor discordiae causas recitat, ibid. Hostes ejus adeunt pontificem, a quo contra episcopum litteras referunt prohibentes ne se intromittat in bona clericorum, 507. Apologeticum scribit contra eos qui pecuniam ab imperatore datam in restaurationem ecclesiae sancti Zenonis, conferri volebant in pauperes, 500, CLVIX, num. 129. Inquisitio contra Ratherium facta a duabus personis pretio corruptis, 615, CLXI, num. 131. Testamentum scribit, 512. Nanno, Veronae comes, placitum habet contra Ratherium, 565, 566, CLXIII, num. 133. De hoc placito queritur duabus epistolis, una ad ipsum Nannonem, 557. Altera ad Ambrosium cancellarium, 561. Scribit ad imperatricem Adelaidem, 568. Dimissurus episcopatum mittit ad Fulcuinum abbatem Laubiensem libellum inscriptum, Conflictus duorum, qui desideratur, CLXVI, num. 138. Scribit etiam ad Everaclum episcopum Leodicensem, a quo eximie laudatur, et excitatur ad reditum in patriam, 569. Ab eodem Everaclo, et Fulcuino abbate receptus, aliquot abbatiis praeficitur, CLXVIII. A simoniaca emptione abbatiae sancti Amandi purgatur, CLXIX et seqq. Abbatiae Laubiensi praeficitur, CLXVI, num. 142. De ipsius morte, CLXXIII, num. 143.
    Ratherius quo animo tulerit infortunia, 99, 100. Humilis ejus confessio, 175, 190. Suos mores et se ipsum vituperabat, 375. Non solum alios, sed etiam se reprehendebat, 376. Extenuabat suam famam et gloriam, 223. Non curabat si quis de se male loqueretur, 381. Quantum exaggerarit quaedam sibi impacta crimina, 252 not., 281 not. Quid sentiendum de delictis in Confessionis libello recencitis, 245, num. 3 et 4. Conviciantem aliquot nummis donavit, 381. Patientia ejus laudata, 570. Liberalis propria largiebatur, aliorum condolens miseriis, omnibus omnia factus, ut omnes lucrifaceret, 570. Quia pauperrimus, nolebat ministrum vel capellanum habere, 375. Malebat sufficiens esse quam dives, 385. Volebat ita mori mendicus, ut ex eleemosynis sepeliretur, ibid. Frugem mensam parabat, et ad eam pauperes adhibebat, 377. Mediocri supellectili utebatur, 376. Saepe abstinebat a carnibus, 377. Et fere a vino; dictus propterea Abstemius, 384. Dormiebat frequentius humi, 377. Quanta cura ipsi esset in struendis et restruendis ecclesiis, 376, 378, 390. Quantum timuerit ob desertum monasterium episcopatus causa, 255 not. Se censebat, velut servum fugitivum, cui reversio ad Dominum necessaria, ibid., 260. Impedimenta objecta ne reverteretur, 260, 261, 380 not., XCI, num. 66. Provinciae, in quibus e Verona pulsus divagatus est, 250 not., 378 not. Ratherius Veronae destitutus amicorum praesidio utpote advena, 392. Quot exsilia pertulerit, 442 not. In quodam dubio, Augustini exemplo, vult adire concilium Romae convocandum, 439, 456. Ratherius dictus praedicator, 384. Orabat tanto fervore, ut ejularet, 388. Etiam renitens erat facetus, 278, 379.
    Ravennas synodus anni 967, cui adfuit etiam Ratherius, habita medio Aprili, 561. Decretum in ea latum de mulierositate a clericis dimittenda, 491, 559, CXLVI, num. 118. Ravennates episcopi Petrus et Honestus. V. Petri, Ravennatis, Honestus.
    Recidiva quam perniciosa, 605.
    Redimiculum, ornamentum capitis mulierum, 143.
    Reginae quas mulieres imitentur, 138.
    Reginerus Hainoensis comes praepotens, 219 not.
    Regula S. Benedicti Scripturae nomine laudata, 226 not.
    Regulus pro basilisco dictus, 186.
    Regum officia, 77 et seqq. Virtutes, ibid., 80, 126, 137. Reges dispensatores sunt eorum quae Deus illis contulit, 126. Eleemosynas prae aliis faciant, ibid., Servare debent suas leges, 137. Populum debent portare, non premere, 126. Quomodo gerere se debent erga ecclesias et res ecclesiasticas, 137. Disciplinam ecclesiasticam muniant, ibid. Cur potestas illis concessa relate ad ecclesiam, ibid. Cor regum in manu Dei tribus modis, 132. Quos ministros eligant, 138. Quid cavere debent, ibid. Rex benedicitur, qui se bene regere novit, 136.
    Remensis synodi anni 992 locus explicatus, CXVIII, num. 83 et seqq.
    Reservata episcopo peccata publica, 420 not.
    Resurrectio vera electorum et reproborum quatenus diversa, 103.
    Richarius abbas Prumiensis a Joanne XI consecratus episcopus Leodicensis, XXXIV. Quo anno obiit, LVI.
    Rodbertus archiepiscopus Trevirensis praesulum nobilissimus, 527 not. Quaestiones Ratherio proposuit solvendas, et quid iste rescripserit, ibid. Ejus subsidium expetivit Ratherius, 529. Et ad eum misit libros Praeloquiorum, [Col. 1332] 529. Concionem Rodbertus habuit e pulpito in electione Ratherii ad sedem Leodicensem, 210 not. In ea laudavit Ratherium, 218, 229. Ordinavit S. Brunonem archiepiscopum Coloniensem, 208 not. Idem postea Ratherium e Leodicensi sede excludendum curavit, 218. Mortuum rumor falsus praetulerat, 222, 239.
    Rodoaldi patriarchae Aquileiensis in causa Ratherii sententia, 663. Supposititia probatur, 658 et seqq. Subscripsit cum episcopis comprovincialibus Judicato ejusdem Ratherii, 567.
    Rogatarii testamentorum exsecutores, 385.
    Rogationum diebus jejunium etiam in nostris partibus saeculo decimo inductum, 416 not., 623 not. Rogationes litaniae nomine appellatae, 623 not. Quomodo observandae, ibid
    Romana sedes universalis, principalis, capitalis, quia ipsis capitibus Ecclesiae insignis, nutrix, mater, judex, et magistra omnium, 106. Doctrina caeteris praecellit ecclesiis 440. Ejusdem elogium, ibid. In ea examinatio canonum, approbatio recipiendorum, reprobatio spernendorum, ibid. Nusquam ratum quod illic irritum, nusquam irritum quod illic ratum fuerit visum, ibid. Ratherius provocat ad Romanam sedem apostolicam contra invasorem, paratus acquiescere sententiae quaecunque fuerit, 545.
    Romanum concilium a Joanne XIII celebratum praesente Ottone I anno 967, CXLV, num. 117.
    Romanus primae sedis summus pontifex et patriarcha, 537. Archipraesulum archiepiscopus, universalis papa nominandus, ibid. Petri sedem ideo obtinet, ut portas inferni praevalere adversus Ecclesiam non sinat, in quantum reniti cum Dei adjutorio valeat, ibid. Summus pontifex a nemine debet reprehendi, 543.
    Ruodvoltus comes praepotens, Baldrici episcopi Leodicensis avunculus, 219 not. Pro Ottone rege agebat contra Conradum ducem, LXXXIII.

S
    Sabbatum vacatio dicitur seu requies, ut quiescamus ab operibus malis, et vacemus divinis obsequiis, 412.
    Sacerdos unde dictus, 354.
    Sacerdotii jura ab ipso Deo per Spiritum sanctum collata, 93. A Deo solo sacerdotium collatum, et praestantius regno, 92. Sacerdotium Ecclesiae est regale, 97.
    Sacramenta cujus opus sint, 256, 354.
    Sacrificium umbraticum legis veteris a vero novi Testamenti sacrificio distinguitur, 87
    Saeculi schema, 9. Ejus sollicitudines speculum mentis obtenebrant, 10.
    Sagmio qui sarcinarium equum agit, 30 not.
    Sallustius laudatus, 377, 507.
    Sanctorum merita adjuvant, 622. Faciendum quod fecerunt, ibid. Eorum invocatio in auxilium et defensionem, 91, 311, 312, 456. Eorum intercessio, 292. Sanctorum et justorum animae in coelo cum Christo, 598. Confutatur error dicentis, sanctos in coelo gaudere, sed non regnare, 116.
    Sanctorum multa corpora in urbibus Italiae, 305. Quaedam subrepta et alio asportata, ibid.
    Sanctuaria dictae res oblatae Domino, 13.
    Sardicenses canones laudati, 348, 349, 447
    Scamma appellatur arenae spatium luctaturis designatum, 177.
    Scandalum Pharisaicum non curandum, 490. Non omittenda praedicatio aliquibus utilis, si alios irritet, 489
    Scardus, parcus, parce largiens, 384.
    Scholae, in quibus clerici Veronenses instruebantur, tres: una in civitate, forte apud cathedralem, alia in monasteriis, alia apud aliquem virum sapientem, 419.
    Scoldascio, vel Sculsdacio, vel Sculdais quinam appellatus, 30 not.
    Scriptura sacra ex traditione interpretanda, 189.
    Sebastiani (S.) acta passionis laudata, 16.
    Segalum pro siligine, 401 not.
    Seneca laudatus, 34, 35, 43, 174.
    Senes non pudeat discere quae ignorant et scire deberent, 69. Non desperent, si mali sunt, sed poenitentiae insistant, 72. Monita ad eosdem, 68, 73. Senex silicernius quis, 72 not.
    Senio ludi species, 143.
    Senior pro Domino dictus, 26 not., 28 not., 34. Pro principe, 144, 152. Pro rege, 325 not.
    Sepultura, pro qua nihil exigendum, 415.
    Servi quid agere, quid cavere debent, 57.
    Sigebertus duo opera Ratherio tribuit, quae sunt Ratramni, XVI, num. 24. Unum Ratherii opus in duo distinxit, XX, num. 29. Loca ejusdem notata, LXXVI LXXXII.
    Signa pro sonitu campanarum, 210 not., 239.
    Silicernius dictus qui est valde senex, 72 not.
    [Col. 1333] Simoniacum quis quid perpetrans, damnationem Simonis non poterit evadere, 451. Simoniae exempla in eis qui pretio sibi procurarunt gradus praelationis, 266, not., 281. Hi quo studio et quot laboribus comparati, et cur, 283, 284. Nullus pro baptizandis infantibus, vel infirmis reconciliandis, vel mortuis sepeliendis aliquid exigat, 215. Simoniacae ordinationes notatae, 557. Simoniacus dictus haereticus, 363.
    Siricii papae decretum laudatum, 349.
    Sixti (S.) papae martyris passio, 344.
    Sobbo archiepiscopus Viennensis in Gallia, ad quem Ratherius misit sex libros Praeloquiorum, 526. Adnotatio quaedam in epistolae formam ad eumdem quinto libro Praeloquiorum inserta, 150 not.
    Sperones rustice dicti pro calcaribus. V. Calcaria.
    Spes sit in Deo, de se autem ipso desperandum, 264.
    Spiritus sanctus a Patre et Filio procedit, 82, 102. Consubstantialis amborum charitas nunquam eis defuit, idemque ab isto ad illum, ab illo ab istum illocaliter, immobiliter, aeternaliter, ac per hoc et ineffabiliter procedit, ibid. Ad inspirandos electorum animos a Patre et Filio missus, a se ipso venit temporaliter, ibid.
    Statius allegatus, 111.
    Stephanus IV papa laudatus nomine Stephani III et cur, 331 not. Fragmentum ex concilio ejusdem Stephani quod in vulgatis deest, ibid.
    Stola dignitaris sacerdotalis indicium, etiam in itinere ferenda a presbyteris, 417.
    Strudo-Came ontis, 205.
    Studio sacrorum, non autem profanorum librorum ab episcopo vacandum, 527, 528. Quatenus profana studia convertenda in usum sacrum, 303, 528.
    Subdiaconus qualis esse debet, 164. Subdiaconorum duae classes in cathedrali Veronensi, alii dicti de secretario, alii cantores, 471 not.
    Summates dicti nobiliores homines, 30 not.
    Superbia, ex qua justi cadunt, 59, 60.
    Superior rationem reddet de delictis subditorum, quae non impedivit, vel corrigere neglexit. V. Negligentia.
    Suricum segetis species, 401.
    Suspensionis decretum ad certum tempus, 327. Alio decreto revocatum, seu mitigatum, et cur, ibid.
    Symbolum et oratio Dominica a parochianis insinuanda, 416. Insinuenda quoque a patrinis filiis suis, 418.
    Symbolum id est collatio apostolorum, sicut in psalteriis correctis invenitur, 410. Alicubi enim habebat quaedam additamenta Ratherio non probata, ibid. not. Symbolum, seu fides, quae dicitur S. Athanasii. V. Fides. Ejus fragmentum allegatum, 450, 589. Cardinales Clerici cathedralis Veronensis illud nolebant cantare, ut aliarum ecclesiarum clerici canebant, 447.
    Synodalis sermo, seu Admonitio brevem canonum summam complectens cui tribuatur et tribuenda, 405, num. 3 et 4. Quid ex ea Ratherius inseruit suae Synodicae, 414 not.
    Synodica Ratherii, 409 et seqq. Cur eam edidit, 446.
    Synodus dioecesana bis in anno habenda, 443. Cur eam Ratherius distulit, ibid. Solet in his synodis emendari, si quid contra canones actum, ibid.
    Synodus a Ratherio habita anno 966, tempore Quadragesimae, 443 not. Quid in ea actum, 445. Ritus quo ejusmodi synodi habebantur notabilis, ibid. not. Alia synodus ab eo habita post concilium Ravennas, 561. Synodus episcoporum Aquileiensis provinciae Veronae habita an. 967, CLIII. Synodus Papiensis, quae Ratherium post secundam expulsionem suae sedi restituit, 508 not. De hujus synodi actis, CVIII, num. 83 et seqq. Synodus praesulum provinciae Coloniensis in Ratherii electione ad sedem Leodicensem, et ejus judicium, LXXVIII, 218. Synodus Ravennae medio Aprili anni 967 celebrata, CXLVI, num. 118, 561. Ejus decretum contra clericorum mulierositatem, 562 not.
    Synodus Romana anni 967, CXLV.
    Synodum agere quando dicebatur episcopus in visitatione plebium rusticanarum, LIV.
    Syrma 203.

T
    Taphus, sepulcrum, 72 not.
    Tasphorus, dorsum, 44.
    Telesphorus papa allegatus, 232.
    Telonearius, 26.
    Teloneum duarum portarum civitatis Veronae episcopatui concessum, 457.
    Temperentia quid sit, 79.
    Tempestatum immissores et error hac de re perstrictus, 21 not., 626 not.
    Tentationes, in quibus quid agendum, 178.
    [Col. 1334] Tepidi reprehensi, 168. Tepiditatis signa et effectus, 261.
    Terentius citatus, 77, 229, 566.
    Testes quid cavere debent, 26.
    Theodosius clementissimae recordationis imperator, 129.
    Timor servilis qui, 57. Qui castus, ibid. Utriusque discrimen, 310, 336. Timor gehennae utilis, 60, 274. A Deo est, 274. Deus potius timendus quam infernus, ibid. Quinam timor facit beatum, 333. Quinam conscientiam torquet, ibid., 334. Quicunque peccavit, debet timere, 643. Quantum timendum a recidivis, sed non absolute desperandum, 431, 432. Omnia quae timentur, rationabiliter declinantur, 643.
    Titularii dicti clerici ecclesiarum civitatis, et suburbiorum Veronensium, 447 not. Titulariis alicui ecclesiae ascriptis vetitum erat eam deserere, et ad aliam ecclesiam quaestus gratia migrare, 416.
    Traditio Patrum, et quantum ei Ratherius tribuerit, 189. Ex traditione sacra Scriptura explicanda, ibid. Ex ea Ratherius libros sex Praeloquiorum congessit, 191.
    Translationes episcoporum vetitae in Sardicensi, 348. Quando a canonibus concessae. V. Episcopus e sua sede pulsus.
    Tribulationes quomodo ferendae, praesertim a peccatore, 161, 433. Jungenda cum tribulationibus opera poenitentiae, ibid. Liberantur a peccatis qui in tribulatione mutantur, 162. Temporalia flagella eos solos liberant ab aeternis, quos immutant, 433.
    Tridentina marchia. V. Marchia.
    Trigami et quadrigami presbyteri notati, 509.
    Trinitatis Deus Pater, et Filius, et Spiritus sanctus, unitas cujus in deitate, Trinitas in personis consistit, 598. Aequalis, coessentialis, vel consubstantialis aeternaliter Trinitatis unitas, unitatis Trinitas, hoc est, Pater, Filius et Spiritus sanctus creatrix, et gubernatrix universorum, ita ut una eademque maneat substantia deitatis personarum proprietate distincta, 112. Pater est, qui creavit omnia, Filius, per quem creata sunt omnia, Spiritus sanctus, quo creata sunt omnia, ibid. Pater Filii auctoritas, Filius Patris sapientia, Spiritus sanctus Patris et Filii pronuntians communitatem, ibid. Pater a seipso, non ab alio; Filius a Patre solo est: Spiritus a Patre et Filio, ibid.
    Tristitia quandoque melior quam laetitia, 182.

U
    Ugo rex Italiae. V. Hugo.
    Urbani papae decretum laudatum, 341.
    Ursmari (S.) abbatis Laubiensis vita, 195 et seqq.
    Uxorum erga viros officia, 57. Quales in se esse debent, 58.

V
    Varro laudatus, 30.
    Vasa sacra a presbyteris abluantur, 414. Et aqua, qua fuerunt abluta, in locum praeparatum in secretario, vel juxta altare infundenda, 415. Vasa sacra et vestes sacerdotales ne dentur pignori, 416.
    Venetia provincia, ubi pallia pretiosa conficiebantur, 558 not.
    Venetici denarii, 383.
    Verona quondam Platonica illa Athenes prae multitudine sapientum aestimata, 306. Veronae frequens fuisse videtur monumenta versibus expressa muris inserere, 309 not.
    Veronae praesidium, seu castrum munitum in monte dictum Palatium, 392 not., 393. Curtis altae aedificium publicum et valde munitum Veronae, 393. Circus, qui Arena dicebatur, ibid.
    Veronensis cathedralis clerici alii majores, seu canonici dicti ordinarii, vel cardinales. Vide cardinales ordinarii. Alii inferiores erant, et dicebantur presbyteri capellani, alii subdiaconi de secretario, alii subdiaconi cantores. alii acolythi de secretario, alii acolythi cantores, alii ostiarii, 47 not.
    Veronensi ecclesiae privilegium ab Ottone I concessum sub Ratherio, 457. Loca trans lacum Benacum Veronensi Ecclesiae subjecta, 383 not. Abbatia Maguzani ad dispositionem Veronensis episcopi pertinens. V. Abbatia. Veronenses synodi dioecesanae duae sub Ratherio. V. Synodus.
    Veronensis marchia. V. Marchia.
    Vestes pontificales, 114.
    Vicinitas pro eadem civitate, 205.
    Vicinium eodem sensu, 319 not.
    Vicinus pro incola ejusdem civitatis, 565.
    Vidua quomodo se gerere debet, 61.
    Vir unde dicatur, 50. Quinam se virum praestet, ibid.
    Virgilius allegatus, 509.
    Virgines quomodo se gerant, et quid agant, 61.
    [Col. 1335] Visitationes parochiarum ruralium, in quibus quo sensu synodus agi et capitula clericorum haberi dicebantur, LXIV, LXV.
    Vitae duae, activa et contemplativa, in Martha et Maria explicatae, 637 et seqq.
    Vitalis (S.) ecclesia in suburbio Veronae, ubi corpus S. Metronis, 304 not. Ejus redditus olim dati in beneficium militibus, 305 not. Nec presbyter ibi erat, qui sacrum corpus custodiret, ibid.
    Vitia capitalia, 170. Vitia virtutes se esse saepe mentiuntur, 78. Vitia non pallianda, 79.
    Vivere meum pro meus victus, 391.

W
    Waltfredus comes Veronensis anno 880, XCVI. Distinguendus a Valfredo marchione Foroiuliensi. ibid
    [Col. 1336] Warnerius, Cononis seu Conradi ducis frater, 25.
    Wido archiepiscopus Lugdunensis, ad quem Ratherius epistolam dedit, misitque libros Praeloquiorum, 525. Adnotatio Ratherii ad eumdem in formam epistolae, 150 not.
    Wiffa quid sit, 114.
    Willelmus archiepiscopus Moguntinus, Ottonis I filius, Ratherium pulsum e sede Leodicensi munificenter excepit, 219.

Z
    Zeno (S.) episcopus Veronensis laudatus, 158, 360, 362, 502. Specialis noster, seu Veronensium, doctor atque provisor, 413. Noster patronus, 500. Pecunia collata ab Ottone I ab ejus basilicam perficiendam, ibid.






[Col. 1335]
INDEX IN OPERA GENUINA LIUTPRANDI. Revocatur Lector ad columnas editionis nostrae. [1Kb]


A

    Adelbertus comes Baverburgensis in Ludovicum regem rebellat, et eum septennio vexat, 814. Ab Hattone episcopo Moguntino verbis circumventus, et ad Ludovicum ductus, capite plectitur, 815.
    Adelbertus marchio Eporegiensis, cognomento Dives, in Lanthbertum copias movet, 807. Sed ab eo capitur et illuditur, 808. In socerum est infidus, 823 Fuit in juventute bonus, postea a bonitate degenerat, ibid. Capitur ab Hungaris in monte Brixiensi, sed astu est elapsus, 831. Othone imp. in Italiam veniente, ex Italia se subducit, et Saracenis se commendat, 897. Reversus, cum papa Joanne fugit, 896 899.
    Adelhardus clericus Berengarii regis promissis Manassen episcopum Veronensem ad illius partes trahit, 889. Sed Berengarius ei fidem non servavit, 891.
    Afri qua occasione Italiam invaserint tempore Romani imperatoris Constantinopolitani, 826.
    Albericus filius Maroziae meretricis ab Hugone rege vitrico verberatus, Romanos instigat ad eum pellendum, 853. Ducit Aldam Hugonis filiam, Romam tamen ei non tradidit, 838. Obsidetur Romae ab Hugone, 878.
    Amedeus, Berengarii marchionis miles, vir callidus erat, 884. Pauperis schemate in Italiam e Germania penetrat, ac saepe faciei habitum immutat, 885. Rediit per loca incognita ad Berengarium, postquam Italorum animos sollicitasset, ibid.
    Amicitia conjuratorum infirma est, ibid.
    Amicorum duo sunt genera, 800.
    Anscarii marchionis metus, 806.
    Ansgarius Adelberti et Ermengardae regis Hugonis sororis filius, vir audax et potens, 861. Fit marchio Spoletinorum, 878. Fuit regi Hugoni suspectus, ibid. Ejus strenuitas et mors, ibid.
    Aquileia ab Hunnis destructa, non amplius resurrexit, 839.
    Archodus male consulit Anscario, vim Sarlii repellere volenti, 879. Fugit e praelio, 880.
    Arnoldus dux Bajoariae in Hungariam fugit, 819. Redit cum suis ex Hungaria, 820. Ad imperium aspirat, sed ab Henrico imperatore delinitus, ei se subdit, 821. In Italiam venit, Hugoni regi regnum ablaturus; sed caeditur ab eo, et fugatur, 856.
    Arnulfus rex Hungaros in Zuventebaldum perniciose advocat, 799. Ejus temeritas, ibid. et seqq. Mittit suppetias Berengario Italiae regi, et qua conditione, contra Widonem, 801. Ejus metrica concio ad suos, 802. Romam cum suis capit, ibid. Formosum Papam tuetur, ibid. Ab uxore Widonis regis obsessa Firmi, potione soporifera potatur, 805. Ejus insolentiae, ibid. Berengarium excaecare conatur, quo regno Italiae potiretur, ibid. Contemnitur a suis, ibid. Ejus dirus exitus, 806.
    Avari vere sunt pauperes, 890.

[Col. 1336] B
    Baianus Simeonis Bulgarorum regis filius arte magica homines in lupos vertebat, 847.
    Basilius Macedo quo pacto ad imperium Constantinopolitanum pervenerit; ejus genus, 793. Necat Michaelem imperatorem, 794. Christus Dominus illi apparens hanc ei necem exprobrat, ibid. Agit poentientiam, ibid. Aedificat aedem S. Michaeli, ibid.
    Bavari cujusdam equitis insolentia in hoste Italo provocando, 801.
    Bavariae duci datur jus episcopos in ditione sua denominandi, 822.
    Benedictus antipapa pontificalibus se vestibus coram concilio Romano exuit, 908. Ejus poenitentia, ibid. Exsilio mulctatur, 909.
    Berengarius fit rex Italiae, 800. A Widone bello petitur, ibid. Bis in fugam compellitur, 801. Arnulfi regis opem implorat, ibid. Adversantes urbes paulatim occupat, 801. Eum Arnulfus rex excaecare dum cupit, Veronam fugit, 805. Regnat mortuo Widone, 806. Sed hujus filium Lanthbertum timens, Veronam concedit, 807. Rursum regnat, 810. Cur contra Hungaros Italiam ingressos non ierit, 816. Infidum experitur generum Adelbertum marchionem Eporegiensem, 825. Verona cogitur excedere, ibid. Eodem mox, corruptis auro custodibus, redit, ibid. Pacifice Italiae regno potitur, 826. Adversus eum varii principes rebellant, 830. Vincitur a Rodulfo Burgundione, 833. Vitae periculum a Flamberto patitur, ibid. Dat ei aureum poculum in signum amicitiae, ibid. Ab eo nihilominus jugulatur, ibid.
    Berengarius marchio Eporegiensis Suevia Italiam petit, et Adelhardi clerici opera Manassem episcopum Veronensem in suas partes trahit, 888. Et multos alios, 889. Regno restituitur, ibid. Ejus calliditas in Hugonis filio admittendo. 890. Episcopos deponit et assumit pro libito, ibid. et seqq. Ejus ingratitudo in suos promotores, et morum in regno mutatio, 891. Tributum immensum exigit ab ecclesiis et pauperibus, 892. Mittit Luitprandum impensis vitrici Constantinopolim, 894. Ejus insolentia in episcopos, 897, 898.
    Bertha, uxor Adelberti marchionis Tuscorum, nefaria fuit mulier, 807, 823, 824, 830. Ejus proles, ibid. An eae verae sint, 854.
    Bertha Hugonis regis filia ex meretrice, nubit Romani imperatoris Constantinopolitani nepoti ex Helena ejus filia, vocataque est a Graecis Eudoxia, 886.
    Bertha, vidua Bosonis Arelatensis comitis, et neptis Hugonis regis, fit haeres omnis ejus pecuniae, 892.
    Bonifacius marchio Camerinus Berengarianos caedit et prosfligat, 833.
    Boso, frater regis Hugonis, insidiatur Lamberto marchioni Tusciae, 854. Ab Hugone marchio Tusciae constituitur, ibid. Habet filiam Willam, quam jungit Hugo Berengario [Col. 1337] marchioni Eporegiensi, 861. Instinctu uxoris Willae, adversus fratrem Hugonem regem nova molitus capitur, 862.
    Bulgari Graecos inertia Phocae ducis profligant, 846.
    Burchardus Sueviae dux in Italiam cum genero suo Rodulfo venit, 841. Mediolanum per speciem legationis ingressus, civium animos alieniores ob quaedam a se temere prolata expertus, in via necatur, 842.
    Burgundiones unde dicti sint, 853

C
    Canes magni, Constantinopolim a rege Hugone missi, imperatorem propemodum dilacerarunt, quia villis is erat indutus, 843.
    Carolus Calvus Galliae rex moritur, 801.
    Carsamatium dicitur Graecis eunuchus exsectus, 895.
    Chelandria vocantur a Graecis naves, 881.
    Conjuratos (inter) raro est amicitia firma, 800.
    Conradus Ludovici filius, fit imperator post mortem patris: rebelles principes domat, 819. Moriturus principes ad se vocans, suadet ut Henricum ducem Saxoniae imperatorem creent, ibid.
    Constantinopolis nomina, situs, vicini, 795.
    Constantinus Magnus imperator aedificari jussit Constantinopoli domum dictam Porphyram, et quorsum, 793
    Constantinus, Leonis imperatoris filius, erat gener Romani; et hoc a filiis propriis deturbato, imperator renuntiatur, et ab Hugone rege juvatur, 887. Scribit pro Lothario ad Berengarium, 894.
    Constantini Porphyrogeniti religio et exercitatio, 850.
    Contentus suis, vere dives est, 889
    Cur caeci ut plurimum vitales sint, 832

D
    Dani ab Henrico imperatore subacti et redditi tributarii; eorum saevitia per Germaniam, 854.
    Decaennea cubita domus erat Constantinopoli, et unde sic dicta, 895.
    Deus suorum peccata cladibus castigat, 827.
    Diabolinus prodit dominos suos Stephanum et Constantinum Romani filios, Constantinoque Leonis filio abhaeret, 887. Ei dat bonum consilium, ibid. Qui dicendi sint divites, 889.
    Dominici capellani Willae uxoris Berengarii regis forma difformis, 892. Ejus contubernium cum illa prodit canis, ibid. Castratur, ibid.

E
    Eclipsis solis facta ante Radamiri regis Gallaectae de Abdaramene rege Maurorum victoriam, 877.
    Ermengarda, Adelberti Eporegiensis marchionis secunda uxor, filia Adelberti marchionis Tusciae, 830 Gignit Anscarium, ibid. 878. Ejus potentia et lascivia, 840. Territat astu Rodulfum Burgundionem,
    Everhardus Henrici imperatoris filium Henricum capit, et in Franciam abducit, 866. Gilibertum Lotharingiae ducem adversus Ottonem imperatorem instigat, et ab eo deficere cogit, ibid. Ejus callidum consilium, 867. Alsatiam vastat, 871. Occiditur, 873.
    Excubiae Constantinopolitanorum, 795. Earum fidem explorat Leo imperator, 796. Bonos praemio, segnes poenis afficit, 797.

F
    Flambertus vitae regis Berengarii struit insidias, 833. Et de facto eum caedit, 834. Suspensus vitam finit, ibid.
    Formosus papa a Romanis civibus affligitur: quae fuerit causa simultatis mutuae, 803. Injurias patitur a Sergio antipapa jam defunctus, 804.
    Fraxineti oppidi situs describitur, 791. Saracenis capitur, ibid. Id hi relinquentes Aquas venerunt, sed omnes periere, 859.
    Fridericus archiepiscopus Moguntinus adversarius Ottonis imperatoris audita clade conjuratorum trepidat, 875. Capitur, et in Saxoniam abductus, tandem Ottonis clementia dignitati est pristinae restitutus, 876.

G
    Gezonis judicis Papiensis vitia, 850. Conjurat adversus Hugonem regem, 851. Sed consilio Samsonis comitis, in manus regis venit, et lingua et oculis orbatur, ibid.
    Gilebertus comes adversus Berengarium rebellat, 830. Captus ab Hungaris eidem sistitur, 831. Sed ab eo dimissus fidem frangit, ibid.
    Gilla filiae Berengarii, fuit mater Berengarii marchionis Eporegiensis, 878.
    Graeci posteriores imbelles et bello inepti fuerunt, 927. [Col. 1338] Eorum superbia nolentium agnoscere imperatores Occidentales, 928. Non inquirebant de nobilitate matris, sed patris, in matrimoniis, 882. Vocabant se Romanos, reliquos vero Romanos Latinos, 915. Suis principibus stolide adulabantur, 920. Quid Graecis sit , 924.
    Graecus ignis quis sit, et cujus naturae, 844.
    Guido. Vide Wido.

H
    Haereses pleraeque a Graecis sunt procusae, 918.
    Hatto archiepiscopus Moguntinus Adelbertum comitem Baverburgensem verbis illaqueatum ad Ludovicum regem perducit; a quo capitis damnatur, 814.
    Hatto comes in praelio ab Anscario occiditur hasta lignea, 880.
    Helena, seu Irene, filia Romani imp. Constantinopolitani nubit, Constantino Porphyrogenito, 847.
    Henricus dux Saxoniae fit imperator suasu Conradi imp. defuncti, 820. Adversus Hungaros adventantes copias colligit, 821. Suos ad bellum adhortatur, Deumque sibi reddit propitium, 822. Confligit cum iis, eosque profligat, sapienter suos praemonens, 823. Sclavos et Danos sibi subegit, 842. Moritur in Saxonia, ubi sepultus, 864. Ejus prudentia, ibid. Lanceam Dominicam sibi comparat, 869.
    Henricus imperatoris Henrici filius adversus fratrem Ottonem rebellat, 864. Luitprandus noster in eum invehitur, ibid. capitur ab Everhardo, sed dimittitur, ut contra fratrem copias movens Everhardum imperatorem constitueret, 867. In praelio succumbens et percussus, e livore contusionis anno sequenti moritur, 868. Fratri se supplicem sistens, custodiae includitur, 875.
    Hermannus Suevus filiae suae quaerit nuptias Liuthulfi filii imperatoris Ottonis, 877. Berengarium marchionem Eporegiensem ad se profugum Ottoni commendat, 882.
    Hilduinus episcopatu Laudociensi pulsus, ad Hugonem regem affinem suum veniens, fit episcopus Veronensis, et dein Mediolanensis, 852.
    Hippolytus episcopus Siculus. Quae de futuris temporibus praedixit, cujus habenda sint auctoritatis, 925, 926.
    Hubaldi marchionis Camerinorum virtus contra Bavarum militem insolentem, 801.
    Hugo Mediolanensis comes, filius Maginfredi, a Lanthberto beneficiis affectus, ipsum tamen de medio tollit dormientem, 807.
    Hugo comes Provinciae inhiat regno Italiae, 841, 842. Coluit amicitiam cum vicinis principibus, ibid. Etiam cum imperatore Constantinopolitano, ad quem misit Luitprandi patrem, 843. Ei parantur insidiae, 851. Romam petit; sed ejus illuc proficiscentis vecordia, 853. In privignum suum acerbior, ab eo Roma pellitur, ibid. Ejus incestus, 852, 854. Non vult a Lamberto dici frater, ibid. Eum lumine jubet orbari, ibid. Cedit Rodulfo Burgundioni omnem terram quam in Gallia ante regnum habuerat, 855. Lotharium filium in regnum assumit, 878. Romam ingredi conatur, sed frustra, ibid. Filiam suam Aldam Alberico promittit, eum decipere volens, ibid. Ducit Rodulfi Burgundionis defuncti viduam Bertam, sed eam mox exosam habuit, 863. Varias habuit concubinas, sed tres maxime dilexit, ex eisque habuit proles, ibid. Albericum Romae obsidet, 878. Sarlionem mittit Camerinum ad animos civium ab Anscario avertendos, ibid. Nuntios Constantinopolim mittit pro navibus et igne Graeco contra Saracenos, 881. Tendit insidias Berengario marchioni Eporegiensi, sed hic fugit, ibid. Legatos mittit ad Ottonem, ut Berengarium profugum non suscipiat, 882. Ejus filiam postulat imperatori Constantinopolitano nepoti suo conjugem, ibid. Saracenos Graecorum ope Franxineto pellit; sed mox cum iis init foedus ob Berengarium marchionem, quem timebat, 884. Culpat eum hoc nomine Luitprandus, ibid. Hungaros in Hispaniam ablegat, ibid. Ejus filia ex concubina nubit Romano juniori Graeco imper. Ab Italis deseritur, 888, 889. Supplicat demisse Mediolanensibus, 890. In Provinciam abiit, relicto filio Lothario in Italia, 891. Ejus obitus, ibid.
    Hungaros Zwentebaldus vincitur ab Arnulfo rege, 800. Hungarorum immanitas in Maravanos et Bajoarios, 813. Sunt bellaces et intrepidi, ibid. Sternunt copias Ludovici regis, 814. Sueviam et Franciam vastant, 815. Italiam petere statuunt, sed per exploratores de regione certiores facti ad propria revertuntur, 816. Sed sequenti anno Italiam repetunt, ibid. Fugientes ab Italis pacem petunt, sed frustra, 817. Ergo in desperationem versi Italos profligant, 819. Saxoniam invadere statuunt, 821. Meresburgi saeviunt, 822. Veronam occupant, 831. Per reliquam Italiam grassantur, 826. Ab Hugone rege in Hispaniam ablegantur, sed Cordubam non perveniunt, 885. Veniunt in Italiam sub rege Taxi, 892.

[Col. 1339] I
    Imperator Constantinopolitanus erogat ante diem Palmarum munera in clientes et magistratus suos, 896.
    Inger rex Normannorum Constantinopolim vexat, 883.
    Invidus seipsum enecat, 792.
    Itali ob peccata ab Hungaris improviso sternuntur, 818. Cur duos habere reges velint, 806.

J
    Joannes papa XI truditur in carcerem per Widonem Turciae marchionem, instinctu Maroziae uxoris; ubi creditur suffocatus, 852.
    Joannes XII Ottonem imperatorem rogat ut Romanam ecclesiam liberet a tyrannide Berengarii regis, et Adelberti, 897. Sed ab Ottone desciscens, Adelbertum fovet, ibid. Ejus sacrilegia et fornicationes, 898. Ejus ad imperatorem fraudulenta mandata, ibid. Ejus obstinatio, 899. Quae ei objicerentur crimina a Romanis, 903, 904. Citatur ut ad se purgandum accedat, 904. Respondet ad objecta, 905. Excommunicat eos qui de novo eligendo pontifice acturi sunt, 906. Deponitur a concilio, 907. Conatur Romanos in caedem imperatoris et Leonis papae electi pecunia concitare, 908. Romam receptus auxilio meretricum, saevit in Leoni obedientes, ibid. A diabolo necatur, 909.
    Joannes alius Maroziae ex Sergio antipapa filius, fit papa, 852.
    Joannes presbyter Ravennas per nefas Romanam sedem occupat, 828.
    Juliani Apostatae cavillus in Christianos, 859.

L
    Lambertus sit marchio Tusciae mortuo Widone fratre, 854. Provocat regem Hugonem ad duellum, probaturus se ejus fratrem esse; ab Hugone excaecatur, ibid.
    Lancea Dominica ad Ottonem imperatorem quomodo devenerit, 863. Ejus descriptio, ibid. Pater ipsius Henricus eam a Rodulfo rege Burgundiae obtinet, 864.
    Landulfus Beneventanus princeps dat Joanni pontifici bonum consilium, 830.
    Lanthbertus Widonis filius, Italiae rex fit, 807. Sed erat suis exosus; sumit supplicium de Maginfredo comite, ibid. Adelberti copias caedit et fugat, 808. Ejus mors varie narratur, ibid. Mortis ejus deploratio, 809, 810.
    Lanthbertus Mediolanensis archiepiscopus callide Burchardum intra urbem admittit, et benigne habet, 842.
    Leo Porphyrogenitus imperator Constantinopolitanus pacifice imperium rexit. 792. Explorat suorum excubitorum fidem, 793. Item sui corporis custodum vigiliam sagaciter explorat, unius vigilis diligentiam remuneratur, 797. Successorem habuit filium Constantinum parvulum, cui varios curatores dedit, 845, 846.
    Leo protoscrinarius Romanae Ecclesiae eligitur in pontificem, amoto Joanne, 907. Consilio meretricum ejicitur et Joannes denuo recipitur, 908.
    Leo et catulus simul exterminabunt onagrum; vetus scriptura; an sit intelligenda de rege Francorum et imperatore Romano, an Constantinopolitano, 925.
    Liber III Historiae Luitprandi cur dicatur Antipodosis, 837. Quos libros Visionum Danielis vocent Graeci, 924.
    Ligni in fronte portandi mira ratio apud Graecos, 897.
    Liutprandus scribit librum tertium Historiae suae in exsilio, 837. Ubi eum coeperit et finierit, ibid. Ejus pater missus ab Hugone rege cum muneribus Constantinopolim ad imperatorem, 844, 883. Scribit libro quarto ea quae vidit; fuit Hugoni regi charus, 857. Fit Berengarii regis secretarius, 891. Impensis vitrici sui mittitur a Berengario Constantinopolim legatus, 894. Ejus iter enarratur, ibid. Sistitur imperatori Nicephoro Phocae Constantinopolitano, 895. Quae dona ei dederit, sed suis impensis, et si nomine Berengarii ipsum mittentis, 896. Scribit Historiam hujus suae legationis, nec non omne iter suum, 909. Qua ibi domo sit exceptus, ibid. Quem curatorem habuerit, ibid. Habitus pro exploratore quid responderit, 910. Ottonis imperatoris gesta et nomen propugnat, ibid. et seqq., 920, 922. Quam indecenter convivio sit exceptus, 925. Occidentales tuetur contra Graecos, ibid. et seqq., 928, 929. Quam indignis modis cum comitibus sit ab his habitus, 927, 928, 930. Cupit dimitti, responso accepto rei ob quam missus erat, 916. Ipsius cum Graecis iniqua petentibus dissertatio, ibid. Reducitur in domum suam, et arcte custoditur, 917. A Patriarcha diversa rogatus, commode respondet, 918. Per tres hebdomadas a Graecorum nullo visitatur, 919. Aegrotat, ibid. Cupit dimitti in Italiam, 923. Patrium morem inter Graecos retinet, 924. Falso mendacio Constantinopoli recedere prohibetur, 927. Vetatur vestes emere, 929. Dimittitur Constantinopoli; sed in discessu scribit versus quosdam in pariete domus, in qua detentus [Col. 1340] fuerat, in contemptum Graecorum, 932. Tempestatem patitur, 933. Michaeles omnes expertus est adversarios et iniquos, 936.
    Lotharius filius Hugonis regis in regnum Italiae assumitur, 857. Ducit Adelheidam filiam Rodulfi regis Burgundiae, 864. Patris concilia prodit Berengario, 881. Est rex nominetenus, 891, 894.
    Ludovicus filius Arnulfi imperator salutatur, 813. Hungaris occurrere cum copiis properat, ibid. Sed ab iis vincitur ac deletur, ibid. Moritur, 819.
    Ludovicus Burgundio, ab Italis invitatus, Italiam invadit, 823. Sed mox recedit, pollicitus non amplius eo se rediturum, ibid. Sed fidem frangens iterum invadit eamdem, 824. In Tusciam veniens Adelberti invidet potentiae, ibid. Veronae latens proditur, et oculis privatur, 829.

M
    Maginfredus Mediolanensis comes a Lanthberto rege desciscens, dat poenas, 807. Ejus filius Hugo de nece patris sumit vindictam, 818.
    Magnaura domus imperatoris Constantinopolitani describitur, 895.
    Manasses quid denotet, 859.
    Manasses Arelatensem episcopatum deserens, in Italiam ad Hugonem regem properat, ampliorem ab eo accepturus, 858. Tuetur se prave exemplo S. Petri apostoli, 859. Hugone deserto, Berengario adhaeret, 889.
    Marozia meretrix ex Sergio antipapa genuit Joannem, qui postea papa factus est, 828 Widone marito mortuo Hugonem regem Italiae ad capiendam Romam invitat; suas cum eo nuptias paciscens, 852. Habuit filium Albericum ex Alberico marchione, 853.
    Mathildis uxor imperatoris Henrici pro ejus anima celebres celebravit exsequias, 864.
    Mauri Calabriam et Apuliam invadunt. Cur ex Africa in Italiam venerint, 826. Garelianum montem occupant, ibid. Caesi variis temporibus, hunc solum retinent, reliquis urbibus desertis, 828. Genuam diripiunt, et cives trucidant, ibid. Vide Arabes Saraceni, 859.
    Mediolanenses adversus Berengarium regem rebellant, 830.
    Michael imperator mente captus familiares capite damnat, 793. Interficitur a Basilio Macedone, 794.
    Michaeles varios adversarios Constantinopoli expertus est Liutprandus, 936.
    Milo miles strenuus Berengarii regis necem ulciscitur, percussores suspendio vitam finire cogens, 835. Deserto Hugone rege Berengario marchioni Eporegiensi adhaeret, 892.
    Milo comes Arnoldum ducem Bajoariae in Italiam vocat; sed ab eo recedens, Hugoni regi adhaesit, 856.
    Moles S. Angeli aut Adriani est munitio urbis Romae. 853.
    Mors feralis Arnulfi regis, 806.
    Mulier quaedam festivo joco impedivit ne conjux castraretur, 861, et seqq.
    Munera erogat imperator Constantinopolitanus ante diem Palmarum in magistratus et clientes suos, 897.

N
    Nicephorus Phocas quomodo Luitprandum ad se missum exceperit, 909. et seqq. Ejus forma, schema et mores, 910, 914, 920, 925. Ejus insolens jactantia sui, et Occidentalium depressio, 915, 921, 923. Ejus acta cum Liutprando legato, et var a responsa, 921. Cur in Assyrios exercitum duxerit, 924, 926.
    Nortmanni sunt Russi, 795, 883. Eorum clades ab igne Graeco in mari, ibid.

O
    Onagri Constantinopolitani quales sint, 924.
    Otto fit imperator mortuo patre Henrico, 864. Ejus uxor fuit filia regis Angliae, 865. Fratrem Henricum experitur adversarium, ibid. Ejus de illo et complicibus victoria, 868. Lanceam Domini in pretio habet, 869. Ejus victoria de rebellibus fuit divinitus data, 869. Ejus generosum responsum ad milites suos fugam suadentes, 872. Noluit saecularibus concedere abbatiae proventus, 873. Adversarios suos Everhardum et Gilibertum per duces suos opprimit, 874. De eorum morte nuntio accepto templum petit, Deo gratias acturus, 875. Bertholdo Bajoariae duci sororis aut filiae ejus nuptias offert, ibid. Fratrem Henricum supplicem surgere jubet, et arcte custodiri, 875. Filium suum Liuthulfum jungit filiae ducis Suevorum, 876. Berengarium marchionem Eporegiensem benigne susceptum, auro oblato reddere renuit, 882. Italiam petens, Berengarium et Adalbertum tyrannos expellit, 898, 899. A Joanne papa imperii suscipit unctionem, ibid. Ejus ad Romanorum de Joanne papa querimonias responsio, 899. Montem Feretratum obsidet atque in eo Berengarium et Willam, ibid. [Col. 1341] Acceptis a papa nuntiis de promissione meliorum non credit, 900. Romam redit, ibid Adversus papam Joannem moderate procedit, 901, 902. Eum nomine concilii Romani citat, ut se de objectis purget, 905, 906. De ejus queritur perfidia, 907. Romanos rebelles caedit, 908. Roma regressus, iterum eodem redit, et Romanos fame pressos cogit Leonem electum recipere, 909. Hunc et ejus gesta defendit Liutprandus apud Nicephorum Procam imperatorem Constantinopolitanum, 913. Petit Romani imperatoris filiam filio suo Ottoni in conjugem, 913.
    Otto junior fit rex Romanorum, 898.

P
    Palatii Constantinopolitani excellentia, 885.
    Papia urbs conflagrat, 838. Et quando, 939. Obsessa ab Hungaris, non est deleta, idque meritis B. Syri, ejus patroni, ibid. Hujus de illa vaticinium adimpletum, ibid.
    Parcae vitae humanae fata dispensant, 796.
    Pater Liutprandi missus ab Hugone rege Constantinopolim legatus ad imperatorem; sed inde reversus, monasterium est ingressus, in quo paulo post decessit, 843.
    Phocas domesticus, audito quod Romanus esset ad imperium evectus, victoriam, Bulgaris sponte cessit, cum multa suorum strage fugiens, ideo a Romano capitur, et oculis privatur, 846.
    Pictura victoriae Henrici Saxonis imperatoris de Hungaris visitur Merespurgi, 822.
    Poma immensa a Liutprando visa Constantinopoli, 885.
    Porphyra, domus dicta Constantinopoli, in qua qui nascebantur, dicebantur Porphyrogenitii, 793, 846.
    Profectio Liutprandi Constantinopolim, 894.

R
    Raimundus princeps Aquitaniae promittit se Hugonem regem ex Italia profugum, regno restiturum; sed frustra. 891. Ducit ejus neptem Bertham, ibid.
    Ratherius ob scientiam fit episcopus Veronensis, 852. Capitur et Papiam ablegatur ab Hugone rege, 856.
    Ravennas sedes prima post Romanam in Italia, 827.
    Rodulfus rex Burgundiae accersitur ad regnum Italiae, 831, 832. Regnat ibidem, 833. E Burgundia, quo abierat, redit in Italiam, 840. Papiam obsidet, sed ab Ermengarda, Adelberti marchionis uxore, callide deceptus, in urbem ad eam clam penetrat: itaque solvitur obsidio, 841. Iterum in Burgundiam reversus, cum Buchardo Suevorum duce socero suo redit in Italiam, ibid. Audita soceri nece iterum Burgundiam repetit, 842.
    Roma capitur ab Arnulfo rege, 803.
    Romanorum pavor ab Arnulfo obsessorum, 803. Eorum de Joanne papa querimoniae, 899, 903, 904. Auro Joannis papae corrupti, in imperatorem Ottonem conspirant, 90. Sed ab eo caeduntur et fugantur, ibid. Et rursus, 908.
    Romanus imperator Constantinopolitanus Afrorum opem implorat contra Calabros et Apulos rebellantes, 826. Ob varia gesta ad imperium pervenit, 844. Leonem ense perimit, ibid. Ejus callidae minae, 846. Fit imperator, ibid. Filiam suam jungit Constantino Porphyrogetino, 847. Cur aedem sacram quam construxit, vocarit, Novam aut Nonennalem, ibid. et seqq. Habet orationem ad principes Constantinopolitanos, 848. Ejus humilis prosapia, ibid. Filium suum Christophorum praetulit Constantino imperatoris filio; sed Christophorus non multo post demoritur, 851. A filiis suis Stephano et Constantino solio deturbatur, et in monasterium retruditur, 886. Filiis eodem retrusis insultat, et Deo agit gratias quod impietatis darent poenas, 888. Pium ejus dictum, 889.
    Romana Ecclesia Constantinopolitanae est caput, 934.
    Russi sunt iidem cum Nortmannis, 883

S
    Sagitus Saracenus dux cum suis profligatur, 859.
    Samson comes salutare dat consilium Hugoni regi, 851.
    Sancti Deo quantae sint curae, ostendit eventus, 871.
    Sanguis Berengarii regis caesi ostenditur in lapide quodam [Col. 1342] ante templi januam, 834. Sanguinis e fonte fluentis prodigium futuram praenuntiavit cladem, 859.
    Saraceni Fraxinetum oppidum intercipiunt, 792. Montem Maurum communiunt, ibid. Socios ex Hispania advocant, ibid. Varia Italiae oppida vexant, 826. Franixeto per loca vicina grassantur, 881. Eorum naves ab igne Graeco exuruntur, 884. Pacem cum iis init Hugo rex, et qua intentione, ibid.
    Sarlius mittitur a rege Hugone Camerinum et Spoletum, ad animos civium ab Anscario alienandos, 878. Sex acies in bellum contra Anscarium ducit, 879. Hoc in praelio interfecto, fit marchio Camerinorum, ibid.
    Seditio Ticinensis et caedes tempore regis Arnulfi, 806.
    Sergius diaconus fit antipapa contra Formosum verum pontificem, 803. Hoc defuncto, vi fit papa, 804. Hujus in illum defunctum immanitas, ibid.
    Simeon ex monacho fit rex Bulgarorum. Duos genuit filios, 846. Unus filius ducit neptem Romani imperatoris Constantinopolitani, 847.
    Solium imperatoris Constantinopolitani mirabile, 895.
    Stephanus et Constantinus, Romani imperatoris Constantinopolitani filii, nova adversus patrem molientes, eum imperio dejiciunt, 885. Sed Constantinum sororium ejicere conati, ab hoc capiuntur, 886. Et in monasterium apud patrem truduntur, 887.
    Synodus Romae cogitur coram imperatore Ottone; et qui episcopi ei interfuerint, 903. Quid in ea actum sit contra Joannem pontificem, 904.
    Syri (S.) reliquiae requiescunt Papiae, 838. Ejus de Papia vaticinium; item de Aquileiae casu, ibid

T
    Theobaldus marchio Camerinorum Graecos juxta Beneventum profligat, captos castrat, 861. Ejus mors, 878.
    Theodorae meretricis impotens dominatio Romae, 827. Fecit ut Joannes Bononiensis episcopus fieret Ravennas, 828.

V
    Veronae descriptio, eam pertransit Athesis fluvius, 825.

W
    Waldonis episcopi Capuani iniquitas, 890.
    Walpertus judex Papiensis mire erat potens, et unde, 850. Ab Hugone rege capite plecti jubetur, 852.
    Walpertus episcopus Mediolanensis convenit Ottonem imperatorem, 899.
    Wibertus bene consulit Anscario bello petito a rege Hugone, 880. Vulneratur in praelio contra Sarlionem, 881. Moritur, ibid.
    Wido episcopus Mutinensis, Hugone rege deserto, Berengarii partes fovet, 891.
    Wido marchio Tusciae ducit Maroziam scortum Romanum, 842. Hi per milites Joannem papam custodiae tradunt, 852. Moritur Wido, ibid.
    Wido rex, alio nomine dictus Hugo, et Berengarius inter se foedus ineunt, et quale, 800. Romae in regem Franciae ungitur; sed Franci eum rejiciunt, 800. Quare, ibid. Contra foedus Berengario bellum infert, ibid. Eum in fugam agit, 801. Sed mox ab hoc, copiis Arnulfi regis suffulto, fugatur, 801. Uxoris ipsius, Firmi ab Arnulfo obsessae, astus, 805. Moritur ipse Wido ad Tarum fluvium, 806.
    Willa uxor, et alia filia, Bosonis marchionis Tusciae, 861. Prior maritum instigat ad res novas, 863. Ejus cupiditas: marito ab Hugone rege capto, ejus pretiosum balteum abscondit, ibid. Expellitur in Burgundiam, 864.
    Willa, neptis regis Hugonis, nubit Berengario marchioni Eporegiensi, 861, 863. Praegnans nihilominus per montes avios in Germaniam pervenit. 881. Arguitur incesti, 892. Ejus calliditas detecta, ibid

Z
    Zwendebaldus ab Arnulfo rege per Hungaros ditione exuitur, 799.






[Col. 1343]
ORDO RERUM QUAE IN HOC TOMO CONTINENTUR.


RATHERIUS VERONENSIS EPISCOPUS.

    PROLEGOMENA. 9
    Epistola dedicatoria. 9
    Praefatio in editionem operum Ratherii. 11
    § I.---De celebritate auctoris ac de operum ejus utilitate atque praestantia. 11
    § II.---De Ratherii operibus antea vulgatis et de editionibus quibus inveniuntur sparsim inserta. De ineditis quae hac in editione accedent. De operibus quae adhuc desiderantur, nec non de aliis Ratherio attributis. 14
    § III.---Quid in hac collectione et editione praestitum sit. 25
    VITA RATHERII. 27
    § I.---Patria et nobilitas. Annus natalis ejusdem conjicitur. 28
    § II.---Monasticam vitam profitetur. De studiis ejusdem. Scribit epistolam ad Patricum. Opinio quorumdam de oblata Ratherio ante episcopatum abbatia S. Amandi expungitur. 30
    § III.---Ratherius Hilduini Leodicensis episcopi partes secutus, eidem e Leodicensi sede pulso, et subinde Veronae episcopo adhaesit. Respondet quaestionibus quas quidam Mediolanenses proposuerant Hilduino ad Mediolanensem sedem electo Romam proficiscitur; indeque reversus ipsi in Veronensi cathedra succedit. Annus statuitur electionis Hilduini et consecrationis Ratherii. 34
    § IV.---Initia episcopatus Ratherii quam calamitosa. Adhaerens Miloni comiti Arnoldum Bajoariae ducem Veronae recepit contra Ugonem regem. Ab Ugonis militibus captus, in Papiensem carcerem detruditur. 39
    § V.---Quanta in Papiensi carcere perpessus sit. Scribit ad Ursonem Veronensis Ecclesiae clericum. Episcopo abducto plures infantes Veronae sine baptismate mortui. In carceris otio scribit sex libros Praeloquiorum. 45
    § VI.---Post Papiensem carcerem Comum. Emendat et clariori stylo describit vitam S. Ursmari, quam ibidem invenit. Comensi exsilio solutus in Gallias proficiscitur. Scribit ad Rotbertum archiepiscopum Trevirensem. In Provincia Roestangnum litteris instituit et librum scribit de arte grammaticae. Episcopatum inibi recusat, et Laubias in suum monasterium revertitur. 48
    § VII.---Ratherius redit in Italiam Ugonem regem conventurus. Capitur a Berengario. A Milone comite in episcopatum Veronensem revocatur. Ugo rex deseruit Italiam anno 947, non vero anno 946; diem autem supremum obiit in provincia non anno 947 sed 948. 51
    § VIII.---Quot aerumnas Ratherius post restitutionem in suam sedem pertulerit a clericis, Milone comite ipsis patrocinante, Synodum agere, capitulo clericorum interesse, et ordines ecclesiasticos agere quid significet. Manasses archiepiscopus Arelatensis quemdam suae dioecesis episcopum ordinat in titulum Veronensis Ecclesiae. Post biennium Ratherius e Veronensi sede iterum pulsus, ut Manassi locum cederet. 53
    § IX.---In Germaniam Ratherius proficiscitur. Scribit ad Brunonem Ottonis I fratrem de initio regni ejusdem Ottonis in Italia. Aliquot documentorum notationes chronicae emendatae. Ratherius cum Ottone et filio ejus Liutulfo, anno 951. In Italiam redit recuperandi episcopatus spe concepta. Milonis comitis nepotem episcopum constitutum reperit, cui Manasses episcopatum vendiderat. Appellat ad summum pontificem et ad episcoporum synodum. Hac de re tres epistolas scribit. 59
    § X.---Ratherius in Germaniam reversus a Brunone Ottonis regis fratre inter domesticos recipitur. Brunonis opera fit episcopus Leodicensis. Solemnes hujus promotionis ritus. Ejicitur subinde etiam a sede Leodicensi. Hac de causa duo opuscula scribit. Aliqui episcopatus ejusdem reditus ipsi ad victum assignati quinam fuerint 64
    § XI.---Post expulsionem e sede Leodicensi Ratherius cuipiam monasterio praeficitur. Quodnam fuerit hoc monasterium. Confessionis librum scribit. Quatenus in eo vivens [Col. 1344] cum monachis, ad monasticum propositum non redierit, et cur. Epistolum sub Agapito II. Scriptam et suppressam inscribit Joanni XII. 75
    § XII.---Otto rex Berengario Italicum regnum dimittens, Veronensem marchiam sibi retinuit. De hac marchia ejusque ducibus, nec non de Forojuliensi fusius agitur et multa hactenus involuta explicantur, in quibus sunt aliquot testimonia Ratherii, quae ducum et dicissae mentionem faciunt. De marchia Tarvisina quaedam adduntur. 79
    § XIII.---Ratherius cum Ottone I redit in Italiam anno 961. Difficilis Fulcuini locus expenditur. Eodem Ottone agente, ille in Veronensem sedem restituitur. Accedit summi pontificis et concilii Papiensis decretum. Acta in synodo Papiensi ejusque tempus. Petrus episcopus Ravennas e sede dejectus, in eadem synodo, aeque ac Ratherius favens decretum obtinet. Edictum Ottonis pro Ratherio. Furtum corporis sancti Metronis et Ratherii; opusculum de eadem re rescriptum anno 962. Imperator episcopum urget ad milites dirigendos pro obsidione Gardae. 88
    § XIV.---Duo decreta Ratherii anni 963 de clericis a Milone invasore ordinatis. De eadem re libellum cleri sui nomine scribit ad Ecclesiam Romanam. Sermones anni ejusdem, et opusculum de proprio lapsu. Tempore Quadragesimae anni 964 haeresim Anthropomorphitarum in hisce partibus renatam confutat prolixiori sermone, quo etiam perstringit quorumdam errorem circa sanctum Michaelem. Apologia ejusdem sermonis, qua nonnulla loca, male intellecta explicantur. 97
    § XV.---Liber Ratherii: De contemptu canonum. Quae causae fuerint scribendi. Vitia et abusus qui in clero grassabantur. De illegitimis clericorum conjugiis. De minua aequa reddituum ecclesiasticorum distributione, et malis exinde profectis. Nisus Ratherii ut aequiorem distributionem induceret et potestatem episcoporum canonibus assertam vindicaret. Quantum obstiterint clerici, et cur. 102
    § XVI.---Ineunte anno 965. Ratherius Milone invasore agente capitur. Restitus paulo post interventu ducis Judithae. Judicium et compositio contra rebelles. Quanto in periculo adhuc versaretur, et qua sollicitudine sibi caverit. Impulsus ut episcopatum Miloni concederet, renuit. Duae ad Milonem epistolae sub natalitia festa scriptae. Reproducit cum additamento conclusionem deliberativam. Locus perobscurus de sikero explicatur. 107
    § XVII.---Ratherii acta anni 966 scribit Qualitatis conjecturam. In abbatiae Maguzani, submoto abbate male morato, instituit clericos. In Quadragesima synodum celebrat et synodicam edit. Opusculum ejusdem de Nuptu illicito. Romanum iter meditatur, et cur. Itinerarium evulgat. 113
    § XVIII.---Acta anni 967. De conciliis Romano et Ravennate. Decretum contra mulierositatem clericorum. Ratherius et Ravennate concilio Veronum regressus dioecesanam synodum convocat. Acta hujus synodi. pauperioribus clericis prospicit judicato, cui subscribunt patriarcha Aquileiensis et comprovinciales episcopi in Synodo coacti imperatoris privilegium Rotherio concessum. Tumultus clericorum Veronensium, et opusculum Ratherii de clericis rebellibus. Ejusdem epistola ad Martinum episcopum Ferrariensem. 120
    § XIX.---Acta anni 968 Ratherius Quadragesimae tempore sermones habet de pace. Scribit libellum, cui titulus: Discordia. Canonici Romam mittunt nuntium qui rescriptum pro ipsis retulit. Episcopus Apologeticum edit. Inquisitio contra eumdem. Alii sermones Ratherii ejus testamentum. Nanno, ut imperatoris. Missus, placitum habet contra eumdem qui tribus epistolis de hoc placito queritur. Everaclus episcopus Leodicensis ipsum invitat. Is tandem episcopatum dimittit et in Belgicum revertitur. 129
    § XX.---Ab Everacto Leodicensi episcopo, et Fulcuino [Col. 1345] abbate Lobiensi receptus, aliquot abbatiolis praeficitur. A Simoniana emptione abbatiae S. Amandi purgatur. Locus Praeloquiorum, quo verum factum de hac abbatia exponitur, huc referendus. Abbatiae Lobiensi ab Everaclo praeponitur. Fulcuino remoto, qui a Notkero Everacli successore restituitur. Ratherii mors et annus mortis. 138

RATHERII OPERUM PARS PRIMA.
    Admonitio. 143
    PRAELOQUIORUM LIBRI SEX. 145
    Praefatio. 145
    LIBER PRIMUS 148
    Tit. I.---Christiani officia. 149
    Tit. II.---De militibus. 149
    Tit. III.---De artificibus. 150
    Tit. IV.---De medicis. 151
    Tit. V.---De negotiatoribus. 159
    Tit. VI.---De causidicis. 161
    Tit. VII.---De judicibus. 161
    Tit. VIII.---De testibus. 163
    Tit. IX.---De ministris publicis. 163
    Tit. X.---De nobilibus. 165
    Tit. XI.---De mercenario et cliente. 172
    Tit. XII.---De consiliariis. 173
    Tit. XIII.---De dominis. 174
    Tit. XIV.---De servis. 175
    Tit. XV.---De magistris. 176
    Tit. XVI.---De discipulis. 176
    Tit. XVII.---De divitibus. 178
    Tit. XVIII.---De hominibus fortunae mediocris. 184
    Tit. XIX.---De mendico. 186
    LIBER SECUNDUS. 189
    Tit. I.---De viris. 190
    Tit. II.---De mulieribus. 191
    Tit. III.---De conjugibus. 191
    Tit. IV.---De uxoribus. 197
    Tit. V.---De coelibibus. 199
    Tit. VI.---De patre et matre. 201
    Tit. VII.---De filiis. 201
    Tit. VIII.---De viduis. 202
    Tit. IX.---De virginibus. 202
    Tit. X.---De parvulis. 203
    Tit. XI.---De pueris. 203
    Tit. XII.---De adolescentibus. 204
    Tit. XIII.---De senibus. 210
    LIBER TERTIUS.
    Tit. I.---De regibus. 220
    Tit. II.---Discernendum qua intentione quis quid faciat. 220
    Tit. III.---Vitia non pallianda. 222
    Tit. IV.---Episcopi quam honorandi. 223
    Tit. V.---Una est catholica ecclesia. 224
    Tit. VI. 225
    Tit. VII. 228
    Tit. VIII. 229
    Tit. IX 231
    Tit. X. 232
    Tit. XI. 233
    Tit. XII. 236
    LIBER QUARTUS. 249
    LIBER QUINTUS. 285
    Epistola ejusdem. 298
    LIBER SEXTUS. 315
    DE VITA SANCTI URSMARI. 345
    Prologus. 346
    CONCLUSIO DELIBERATIVA Leodici acta sive climax syrmatis ejusdem qui caetera non adeo parvi. 354
    Admonitio in Phrenesim. 363
    PHRENESIS 365
    Prooemium. 365
    Incipit liber. 376
    Admonitio in excerptum ex dialogo confessionalis. 392
    EXCERPTUM EX DIALOGO. 393
    Confessio ejusdem. 397
    Item apostropha ejusdem ad quemdam alterius Loci abbatem quasi religiosum. 415
    Itemque post quaedam. 425
    Admonitio in exhortationem. 443
    EXHORTATIO ET PRECES 443
    Admonitio in invectivam sequentem. 449
    INVECTIVA.
    DE TRANSLATIONE S. CUJUSDAM METRONIS. 451
    EJUSDEM OPUSCULI FRAGMENTUM. 471
    Admonitio in tria documenta sequentia. 476
    DECRETA ET LIBELLUS DE PROPRIO LAPSU. 481
    [Col. 1346] DE CONTEMPTU CANONUM. 485
    QUALITATIS CONJECTURA CUJUSDAM. 521
    DECRETUM quo ex abbatiola Magonziani amandatis monachis subrogantur clerici. 547
    Admonitio in sequentem synodicam. 551
    SYNODICA ad presbyteros et ordines caeteros forinsecus, id est per universam dioecesim constitutos. 554
    DE NUPTU CUJUSDAM ILLICITO. 567
    DE OTOSIO SERMONE. 573
    RATHERII ROMAM EUNTIS ITINERARIUM. 579
    Ottonis I imperatoris privilegium. 599
    Admonitio in sequens judicatum. 603
    FUNDATIO ET DOTATIO pauperiorum clericorum cathedralis Veronensis ecclesiae. 606
    DE CLERICIS REBELLIBUS. 613
    DISCORDIA INTER IPSUM ET CLERICOS. 617
    LIBER APOLOGETICUS. 629
    TESTAMENTUM 641

PARS SECUNDA OPERUM.
    EPISTOLAE 643
    Epistola prima.---Ad Patricum, de corpore et sanguine Domini. 643
    Epistola II.---Ad Widonem et Sobbonem archiepiscopos, Godescalcum et Aurelium episcopos. 648
    Epistola III.---Ad Rotbertum archiepiscopum. 649
    Epistola IV.---Ad Brunonem. 651
    Admonitio in tres sequentes epistolas. 653
    Epistola V.---Ad Joannem summum pontificem. 656
    Epistola VI.---Ad omnes fideles. 665
    Epistola VII. Ad episcopos Italiae Galliae atque Germaniae. 669
    Epistola VIII.---Ad Milonem Veronensis sedis invasorem. 670
    Epistola IX.---Fragmentum alterius epistolae ad eumdem Milonem. 674
    Epistola X.---Ad Martinum Ferrariensem. 675
    Epistola XI.---Ad Nannonem Veronae comitem. 676
    Epistola XII.---Ad Ambrosium Ottonis I imperatoris cancellarium. 679
    Epistola XIII.---Ad Adelaidem imperatricem. 686
    Epistola XIV.---Everacli Leodiensis episcopi ad Ratherium Veronensem episcopum. 687

OPERUM PARS TERTIA.
    SERMONES 689
    Sermo primus.---De Quadragesima. 689
    Sermo II.---De Quadragesima. 692
    Sermo III.---In Coena Domini. 714
    Sermo IV.---De Pascha I. 719
    Sermo V.---De Pascha II. 723
    Sermo VI.---De octavis Paschae. 726
    Sermo VII.---Post Pascha. 732
    Sermo VIII.---De Ascensione Domini. 734
    Sermo IX.---De Ascensione Domini 740
    Sermo X.---De festo Pentecostes. 745
    Sermo XI.---De Maria et Martha. 749
    APPENDIX.
    Admonitio in duo sequentia documenta. 757
    Notitia. 761
    Admonitio in sermonem sequentem. 763
    Sermo in festo sanctorum martyrum Firmi et Rustici. 765
    Veronae rhythmica descriptio antiqua. 766

LIUTPRANDUS CREMONENSIS EPISCOPUS.
    Notitia historica et bibliographica. 769
    Ludovici Antonii Muratorii praefatio. 786
    HISTORIA GESTORUM REGUM ET IMPERATORUM SIVE ANTAPODOSIS. 787
    Capitula libri primi. 789
    LIBER PRIMUS. 790
    Capitula libri secundi. 809
    LIBER SECUNDUS. 812
    Capitula libri tertii. 835
    LIBER TERTIUS 837
    Capitula libri quinti. 855
    LIBER QUARTUS. 857
    Capitula libri quinti. 875
    LIBER QUINTUS. 877
    Capitula libri sexti. 893
    LIBER SEXTUS. 894
    DE REBUS GESTIS OTTONIS MAGNI IMPERATORIS. 897
    RELATIO DE LEGATIONE CONSTANTINOPOLITANA 909
    [Col. 1347] APPENDIX. 937
    De sequentibus libris falso Liutprando confictis D. Antonii Hispalensis disquisitio. 937
    CAPUT PRIMUM.---Liutprandum Ticinensis Ecclesiae diaconum et Cremonensem episcopum hominem Italum, magna impensa Toletani Higuerae factum Ecclesiae Toletanae subdiaconum fuisse nostrarumque rerum scriptorem. Quaedam vitae ejus ostenduntur comparatione eorum quae Chronicon et Adversaria falso ei conficta continent. De quibus late in sequentibus capitulis. 937
    CAP. II.---Praeliminares duae epistolae ad Chronicon Pseudo-Luitprandi dupliciter oppugnantur: tum e contentis in eis erroribus affectationibus, et parum verosimilibus. Primi generis sunt im priore tractemundi ad Luitprandum, Tractemundi nomen Eliberitani episcopi ad quem directum legitur, pro Regimundo. Antapodosis titulis libri cujusdam Luitprandi pro Antidosi; atque hujus ab historia distinctio falsa: Cujus occasione locus difficilis Luitprandi historiae hujus explanatur. In Adriani I papae tempore lapsus. S. Jacobi Piceni supposita mentio. Affectationes notantur plures, novitatis indices. Inter absurda esse, ab extero et longe posito homini continuationem historiae rerum Hispanarum expetere. Prioris hujus epistolae non meminit Higuera in historia Toletana, posterioris Luitprandi ad Tractemundum meminit. Confertur edita haec epistola cum ea quam in eadem historia Toletana et in ms. quodam nostro ineditam legimus ex qua varietate fraudem colligimus. Similibus ac prior vitiis haec posterior Luitprandi responsoria scatet. Falsum commissum Servidei Toletani curae et Heronii Bracarensis episcoporum extra suum tempus maxime. Absurdis aliis et affectationibus premitur epistola, 943
    CAP. III.---Chronicon ipsum, ut in fragmento manuscripto quodam nostro exstat, viginti trium annorum tantum, cum edito et vulgari confertur: unde additiones et interpolationes deinde factae falsi convincuntur sublata et mutata notantur. Historiae Toletanae auctor Higuera usus fuit, cum hanc scriberet, fragmento nostro non Chronico integro vulgato. 951
    [Col. 1348] CAP. IV.---Topicis quibusdam locis genius et propositum Pseudo Liutprandini ostenditur Chronici. Primum aequivoco nominum vel virorum aut locorum abusus, exteros homines conciliaque Hispaniae attribuit. Exempla in SS. Magno et Columbano et Gallo, in S. Fara Galliarum moniali in concilio Augustano. Quandoque etiam sine. occasione aequivoci. Exempla in Verano et Osiano episcopis, Adeodataque, ex epistolis S. Gregorii papae nota virgine. 954
    CAP. V.---Luitprandus pro nostratibus venditat eos qui fama sanctitatis alibi claruere. Exemplum primum in S. Babyla martyre. Higuerae et Joannis Tamaii codices suspectissimi. Secundum in Raymundo Metellinensi pastore, qui Raymundus vere fuit ordinis Calatravensi institutor, Cisterciensis monachus. Tertium in Anacirardo Augiae-Divitis monacho. Quartum in Cornelio Proculo et Cornelio Basso, qui ex Lapidibus inscriptis noti duntaxat sunt. Quintum in Genisio martyre, Arelatensi Genesio dicata, non aliqui Hispano qui non fuit, videri omnia hujus nominis apud nos templa. 959
    Prologus P. Hieronymi de la Higuera in Chronicon Liutprandi. 965
    Epistola Tractemundi episcopi ad Liutprandum. 967
    Responsio Luitprandi. 970
    LUITPRANDI CHRONICON. 973
    LUITPRANDI ADVERSARIA. 1133

FOLQUINUS S. BERTINI MONACHUS.
    FOLQUINI CHARTULARIUM. 1183

GUNZO DIACONUS NOVARIENSIS.
    EPISTOLA AD FRATRES AUGIENSES. 1283

RICHARDUS ABBAS FLORIACENSIS.
    COLLECTIO CONSUETUDINUM. 1303

ADALBERTUS METENSIS SCHOLASTICUS.
    PRAEFATIO AD FLORILEGIUM SUUM IN MORALIA D. GREGORII 1309




[Col. 1347] FINIS TOMI CENTESIMI TRIGESIMI SEXTI.
