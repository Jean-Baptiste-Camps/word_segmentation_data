
PATROLOGIAE TOMUS CLVIII.

S. ANSELMUS

TOMUS PRIMUS


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS. PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.=P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR

PATROLOGIAE TOMUS CLVIII.


S. ANSELMUS

EX BECCENSI ABBATE CANTUARIENSIS ARCHIEPISCOPUS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
SAECULUM XII

S. ANSELMI

EX BECCENSI ABBATE CANTUARIENSIS ARCHIEPISCOPI

OPERA OMNIA

NEC NON

EADMERI MONACHI



HISTORIA NOVORUM

ET

ALIA OPUSCULA

LABORE AC STUDIO D. GABRIELIS GERBERON Monachi Congregationis S. Mauri AD MSS. FIDEM EXPURGATA ET AUCTA EDITIO NOVA, OPUSCULIS RECENS EDITIS ILLUSTRATA ACCURANTE J.-P. MIGNE BIBLIOTHECAE CLERI UNIVERSAE SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS PRIMUS
VENEUNT 2 VOLUMINA 14 FRANCIS GALLICIS

EXCUDEBATUR ET VENIT APUD J.-P. MIGNE EDITOREM IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE 1853


ELENCHUS AUCTORUM ET OPERUM QUI IN HOC TOMO CLVIII CONTINENTUR.


S. ANSELMUS CANTUARIENSIS ARCHIEPISCOPUS. OPERUM PARS PRIMA.---DOGMATICA.
De divinitatis essentia Monologium. 	col. 141
Proslogion seu Alloquium de Dei existentia. 	223
Liber pro insipiente auctore Gaunilone. 	242
S. Anselmi liber apologeticus contra Gaunilonem. 	247
De fide Trinitatis et de incarnatione Verbi. 	259
De processione Spiritus sancti contra Graecos. 	285
Dialogus de casu diaboli. 	325
Cur Deus homo. 	359
Liber de cenceptu virginali et originali peccato 	431
Dialogus de veritate. 	467
Liber de voluntate. 	487
Dialogus de libero arbitrio. 	489
De concordia praescientiae et praedestinationis. 	507
De azymo et fermentato. 	541
De sacramentorum diversitate.---Waleranni epistola quae beato Anselmo scribendi argumentum praebuit. 	547
Responsio ad Waleranni querelas. 	551
Offendiculum sacerdotum. 	555
De nuptiis consanguineorum. 	557
Dialogus de grammatico. 	561
Liber de voluntate Dei. 	581



OPERUM PARS SECUNDA.---ASCETICA ET PARAENETICA.
Homiliae et Exhortationes. 	585
Sermo de passione Domini. 	675
Exhortatio ad contemptum temporalium et desiderium aeternorum. 	677
Admonitio morienti. 	685
Carmen de contemptu mundi. 	687
Aliud. 	705
Liber Meditationum et Orationum. 	709
Meditatio super Miserere. 	821
De pace et concordia. 	1015
Tractatus asceticus. 	1021
Oratio dicenda ante perceptionem corporis et sanguinis Domini. 	1035
Salutatio ad Jesum Christum 	1035
Hymni et psalterium de S. Maria. 	1035
Versus de Lanfranco. 	1049
De verbis Anselmi. 	1051
Quaedam dicta utilia ex dictis S. Anselmi. 	1051



OPERUM PARS TERTIA.---EPISTOLARUM LIBRI QUATUOR.
Liber primus, epistolas continens quas scripsit Anselmus nondum abbas. 	1059
Liber secundus, epistolas continens quas scripsit Anselmus cum abbas Beccensis ageret. 	1147





Main volume text




[OPERA OMNIA S. ANSELMI.]



AD OPERA SANCTI ANSELMI PROLEGOMENA.




[Col. 0009]
ILLUSTRISSIMO NOBILISSIMOQUE DOMINO D. JACOBO NICOLAO COLBERT ABBATI BECCENSI, PRIORI AC DOMINO CHARITATIS SUPRA LIGERIM, NECNON AMBERTAE

Qui cunctis supereminet sacrae doctrinae magistris, illustrissime domine, is tibi se sistit ut in ejus amplexus ruas, quem ut patrem colis; et eum attentus auscultes, quem ut magistrum revereris, qui purioris theologiae studiosissimus es.

Is ipse suas, et quidem expurgatas, tibi offert lectiones, in quibus unis ea omnia teneas quae in caeteris legisti: ut quae eo exponente noveris, ea te docente omnes quandoque discant.

Anselmus est, ex abbate Beccensi Cantuariensis archiepiscopus, qui, suo tandem splendori restitutus, abbatem Beccensem suo sic adgaudet illustrare lumine, ut in gratiae vicem ipse tuo nomine illustrior fiat; et ita splendenti Anselmo ab eo illustratus ipse affulgeas.

Hactenus vel mutilus, vel mendis foedus adeo viluerat ut nequidem legeretur, eo quod vix ac ne vix quidem intelligeretur: ipsum modo nativae suae integritati ac puritati reddidimus, consultis quampluribus, quos undequaque corrogavimus, codicibus manuscriptis; adeo ut qui offendebat in singulis, jam integrum inoffenso decurrat pede; et qui haerebat in verbis, sensum facilis attingat.

Jam ergo ut S. Anselmi Opera cunctis fiant amori ac studio, quid superest nisi ut tuo fulgeant nomine? Quo enim felicius quam tuo, sancti illius doctoris Opera prodirent? Quidquid in scientiis altum, quidquid mirum in artibus, hoc Colberti nomen jure celebrat, dum ambit tutelam. Ecquis ejus non ambiret patrocinium, qui, dum regis regnique administer [Col. 0011] secretioribus assidet consiliis, sic omnium promovet vel protegit studia, ut in ipso habeant scientiarum alumni Mecaenatem, omnes litterati patronum.

In te ergo, illustrissime domine, ut nobis sit, quem in Parente se habere gloriatur non Gallia modo, sed Europa, sed totus orbis, Anselmus primaevo suo splendori redditus, tuo nomine gestit insigniri, qui olim Galliae, Angliae, vel magis orbis Christiani decus fuit et ornamentum.

Is ex abbate Beccensi, cujus locum tenes, ad infulas raptus, quas ut scientiae pietatisque merito quamprimum obtineas, jam in omnium votis est; is, inquam, sua Opera non tuo examini, ut olim Lanfranci censurae, corrigenda subjicit, sed emendata, tuis studiis tuaeque tutelae committit.

Unus forte miraberis quod Theologorum facile princeps te sacrae doctrinae alumnum, suae quaerat habere tutorem. Hoc unum in te mirantur omnes quod tuae parentis non tam alumnus quam actor, et vindex sis magis quam discipulus. Sublimiorem sane intelligentiam spirant hujus sancti doctoris Opera; verum, quo ferves, animus nec sublimioribus impar.

S. Anselmus unus ipse est qui summae essentiae majestatis ea humilitate scrutatus est, quae non opprimeretur a gloria; et ea sapientia attigit, quae intelligeret quod fide credidit. Unus ipse est qui divini Verbi oeconomiam sic exposuit, ut quod caperet nemo, nemo non apprehendat, qui cum ipso per fidem ad intellectum profecerit. Unus ipse est qui angeli et hominis casum, originalisque labis traducem sic edisseruit, ut quod caeteros occultum latuit, jam omnibus fiat manifestum, qui ideo credunt ut intelligant. Unus porro ipse est qui eam, quam pauci penetrare valent, divinae praescientiae, praedestinationis et gratiae cum humana libertate concordiam ea lege composuit, ut pereat necesse sit qui sic unum defendit ut alterum neget.

Haec sunt, illustrissime domine, quae S. Anselmus sapuit: haec sunt quae S. Anselmus docuit; et quidem haec alta, haec summa sunt, sed et ideo tuis digna studiis, quibus in id unum tendis ut Deo digna sapias. His itaque qui in sancti hujusce doctoris Operibus latent, divinae sapientiae thesauris te quis dignior, vel te quid dignius? Hos igitur eo animo excipias, quo ipsos in suae erga te reverentiae obsequium tuo nomini dicat, qui ut nihil unquam nisi rectum, nisi sanctum, cum Anselmo sapias, et in Deo semper valeas, aeternum precatur.

Tibi

Addictissimus F. GABRIEL GERBERON, Presbyter ac monachus in congregatione Sancti Mauri.




[Col. 0013]
IN OMNIA S. ANSELMI OPERA PROLOQUIUM
[Col. 0013A]

Quidquid verbo Dei edocti credimus, id intelligimus SS. Patrum voluminibus eruditi; et ex publicis hisce Ecclesiae fontibus uberiores purioresque nostrae fidei latices hauriendos esse non dubitat quisquis catholice sapit. Unde non evolvendis modo his sacrae doctrinae codicibus toti incubuere quotquot vere docti fuerunt, sed et in illis sedulo expurgandis a labe et sordibus quas temporum lapsu et exscriptorum nescientia vel incuria contraxerant, omnem, ut par erat, insumpserunt operam quotquot veritati non discendae solum, sed et posteris tradendae invigilarunt.

Haec nusquam laudata satis monachorum, et pro caeteris, si Eadmero credimus, ipsiusmet Anselmi studia; hic pius juxta ac utilis eorum labor, qui ut scientiae pariter ac virtutis exemplo nobis praeirent, [Col. 0013B] non legendis duntaxat, sed et emendandis sanctorum scriptis impalluere.

Avitae hujusce pietatis avitique istius laboris aemuli nonnulla sanctorum doctorum opera jam typis purgatoribus excusa dederunt, et excudenda etiamnum parant plures congregationis S. Mauri ascetae. Nos in S. Anselmum ex abbate Beccensi Cantuariensem archiepiscopum incidimus; cujus scripta, dum sublimioris doctrinae splendoribus hinc inde micarent, adeo corrupta deprehendimus, ut vix una superesset in eis integra sententia.

Haec ut nativae suae puritati redderentur plures consuluimus codices mss. quos ultro nobis suppeditavere bibliothecae non ignobiles, videlicet Regia, Victorina, Thuana, Cisterciensis, Cottoniana [Col. 0013C] in Anglia, Tornacensis Martiniana, clar. V. D. Joly, praecentoris Parisiensis, et cl. V. D. Bigot Rothomagensis: nec omisimus bibliothecarum, Beccensis, Gemmeticensis, S. Michaelis in Monte, Corbeiensis, et San-Germanensis, exemplaria mss. Consuluimus et varias S. Anselmi Operum editiones; duas nempe Gothicas sine loco et anno: unam Nurembergensem anno 1491; duas Parisienses, unam anno 1544, et alteram anno 1549. Venetam anno 1549, duas Colonienses, unam anno 1573, alteram anno 1612; et Lugdunensem, quae ultima est, anno 1630.

Ad istorum cum excusorum, tum mss. fidem ea quae in S. Anselmi Operibus vel expuncta fuerant vel omissa, restituimus; quae male inserta, resecuimus; [Col. 0013D] et quae in alia verba aliosve sensus distracta, in auctoris verba mentemque eo quo potuimus studio, et ea qua debuimus sinceritate, reduximus.

Ea etiam quae S. Anselmi constat non esse, ab iis quae jure ipsi retribuuntur, ex aequo secernentes, illa vel in Appendice seposuimus, vel inter Eadmeri Opera, qui aliqua haud dubie scripsit ex his quae inter S. Anselmi Opera circumferuntur, videlicet [Col. 0014A] librum De excellentia B. Virginis, librum De coelesti beatitudine, et librum De similitudinibus.

Haec autem ut ordine aliquo prodirent, in quatuor partes distributa sunt. Prima pars continet opera didactica seu dogmatica; hoc est, tractatus qui theologiae vel etiam philosophiae placita exponunt. Altera pars habet paraenetica, homilias videlicet et exhortationes. Tertia includit ascetica, id est meditationes et orationes. Quarta epistolas continet.

Dogmatica sic disposuimus, ut non aetatis ordine, sed juxta subjecti seu argumenti dignitatem, aut methodi legis, procederent. Sic quae de Deo uno agunt, scilicct Monologion, Proslogion, et Liber contra Respondentem pro insipiente; deinde quae de Deo trino liber De fide Trinitatis, etc., et liber De processione Spiritus sancti. Tum quae de Verbi [Col. 0014B] Incarnatione, nimirum libri Cur Deus homo et liber De conceptu virginali, etc., justo ordine procedunt: his tamen praemisso libello De voluntate Dei, nec non libro De casu diaboli, ut pote qui ad divinae Incarnationis intelligentiam conducunt. Deinde liber De concordia praescientiae cum libero arbitrio; quibus pariter ex legitimae methodi praescripto praeiisse debuerunt dialogi De veritate et De libero arbitrio, et libellus De voluntate. Post haec libri seu epistolae quae de sacramentis aliquid tractant, quales sunt epistolae De azymo, De sacramentorum diversitate, De presbyteris concubinariis, et De nuptiis consanguineorum. Primam hanc partem claudit quaestio dialectica, quae est argumentum dialogi De grammatico.
[Col. 0014C]

Paraenetica, videlicet homilias, secundum seriem librorum et capitulorum Scripturae quae in eis explanantur, jure distribuimus. Ascetica, hoc est meditationes et orationes sic distinximus, ut meditationes quibus mens Deum contemplatur, deinde orationes, quibus Deum anima fidelis invocat, et sanctorum suffragia exorat, singulatim protulimas.

In his ita distinguendis hunc ordinem duximus observandum. Praemittuntur meditationes sive orationes quibus mens compungitur, tum illae subsequuntur quibus amore virtutum anima inardescit.

Porro epistolarum tribus libris quos primus ediderat D. Picardus, quartum adjecimus, caeteras omnes complectentem quae in mss. bibliothecae Cottonianae [Col. 0014D] habentur. Ipsa enim, numero supra centum quae hactenus ineditae sunt, solita sua erga veri studiosos humanitate nobis communicavit V. cl. D. Cotton, instante apud eum singulari benevolentia V. cl. D. Joly, regi a consiliis, in Anglia tum residente. Nonnullas insuper ex mss. bibliothecae tum Regiae, tum Gislenianae, tum Martinianae Tornacensis, tum Remigianae Remensis, in qua fragmentum magis est quam epistola, deprompsimus; et eas [Col. 0015A] partim tertio, partim quarto libro anneximus; partim quoque in Supplemento, post indicem, evulgavimus, eo quod nobis non occurrerint nisi jam excusis omnibus aliis sancti hujusce doctoris operibus.

Appendicem subjunximus, in qua ea opera seposita sunt quae, etsi Anselmi nomen falso praeferrent, non tamen prorsus excludenda censuimus, eo quod alibi edita non exstent; quae enim in aliis voluminibus excusa sunt, his typis non expressimus. Sic librum De membris et actibus Deo attributis, qui inter S. Hieronymi et S. Augustini opera reperitur; sic librum De corpore et sanguine Domini, qui incipit: Lego et relego, etc., et inter Guillelmi S. Theodorici abbatis Opera in Bibliotheca Cisterciensi editus [Col. 0015B] est; sic denique libros De imagine mundi, qui in Bibliotheca PP. Honorio Augustodensi tribuitur, omnino exclusimus. Disputatio vero Judaei cum Christiano, quam Gislebertus abbas Westmonasterii scripsit, hic locum obtinuit eo quod ad S. Anselmum ab auctore directa fuerit, nec in lucem hactenus edita sit.

Ipsi ex subjecti paritate adjunximus alterum Dialogum Judaei et Christiani, non diu post a Ruperto Tuitiensi compositum. Is ab ipso vocatur Annulus fidei; de quo pluribus in locis dixi in Apologia pro Ruperto. Hunc cum diu conquisivissem, utpote qui scirem hoc opus in editis Tuitiensis abbatis desiderari, fauste tandem nactus sum, et R. P. D. Martini de Busch, prioris monasterii Laetiensis, [Col. 0016A] diligentia ex ms. codice transcriptum, et ad nos amice transmissum, publici juris fecimus, eum aptissime alteri alterius abbatis contra Judaeos Dialogo adnectentes.

Commentationes in Matthaeum, in Cantica cantic, in Apocalypsim, et in Epistolas Pauli, hic excudendas non duximus, cum nobis constet eas non esse Anselmi, sed maxime Hervaei, monachi Burgidolensis; et animus sit omnes ejus in sacram Scripturam commentarios, quos in mss. codicibus habemus, aliis typis edere, cum tempora dabunt.

Tandem hic monuisse jurat, 1o nonnullas forte exhortationes et orationes, aliave opuscula inter S. Anselmi libros hic quasi recenseri, quae tamen ejus esse minime constat; at quid ei jure adjudicandum [Col. 0016B] sit, severior censura infra subjicienda demonstrabit; 2o castigationes singulas omnesque varias lectiones ad finem Operum accuratius scrupulosiusque collectas recudi (Nos ad calcem paginarum, ut moris est nostri, posuimus. EDIT. PATROLOG.), ut quam varie mss. legant ab editione Lugdunensi anni 1630, cum qua ipsa contulimus, noverit quisquis istis voluerit intendere.

Caeterum, ne quid opellae nostrae huic editioni desit, singulorum quae in hoc volumine continentur operum censuram subjiciemus, ex qua facile quivis spuria a legitimis S. Anselmi operibus disceruet; et qua aetate quove auctore unumquodque prodierit, quantum in his conjicere datur, nullo labore dignoscet: nostro interim fruatur.




[Col. 0015B]
OPERUM S. ANSELMI CENSURA.
[Col. 0015C]


CENSURA Monologii.

Hunc librum habent omnes editiones, et illum Anselmo adjudicant omnia cum excusa tum manuscripta. Illius ipse meminit pluribus in locis infra citandis.

Hoc opus quo ordine et qua aetate scriptum sit, non ita constat. Illud post quatuor Dialogos, de quibus infra, scriptum innuere videtur Eadmerus (l. I. De Vita S. Anselmi, col. 63), ex cujus fide idem caeteri censent, quintum locum huic operi concedentes. Verum hujusce libri mentio multa fit in primo capite primi horumce Dialogorum, dialogi videlicet De veritate. Unde confici videtur hunc librum hujusmodi dialogis non esse posteriorem. Pater Theophylus Raynaudus putat (in hujus libri syntaxi, [Col. 0015D] p. 435) ista ex Monologio postea inserta sive attexta fuisse huic dialogo. Cui conjecturae favere videtur quod nomen Monologii, quo eo in capite liber iste vocatur, non fuerit ei praefixum nisi diu post editos hujusmodi Dialogos, ut infra dicetur. Nihilominus tamen fallit haec conjectatio. Nam hoc quod discipulus in eo primo capite adduxerat ex Monologio, id in decimo ejusdem dialogi capite magister ex industria [Col. 0016C] exponendum resumit, et bene positum sic demonstrat ut discipulus nihil ejus rationi posse objici respondeat. Totam igitur hujusce dialogi seriem attendenti, ista ex Monologio non fuisse huic dialogo adjecta liquet. Adde quod omnia mss. sic legunt. Nec Eadmerus hoc opus post dialogos editum asserit, sed postquam ab Anselmo scriptos fuisse hosce Dialogos dixit, subjungit: Fecit quoque libellum unum quem Monologion appellavit, quae verba non arguunt hunc librum non nisi post Dialogos prodiisse. Quod autem Monologii nomine liber iste proferatur in 1 et 10 [al. 11] capite istius dialogi, facile censuerim hoc appositum postquam Anselmus hujus operis titulum immutavit, et Monologium vocitari voluit. Constat ergo hoc opus ab Anselmo esse [Col. 0016D] compositum antequam dialogum De veritate scripserit.

Verum non scriptionis ordine duntaxat, sed et argumenti dignitate primum est. In eo enim pluribus et quidem necessariis rationibus sine Scripturarum auctoritate S. Anselmus in persona alicujus secum ratiocinantis probat quidquid fide de Dei existentia et essentia credimus. Hinc illud opus inscripserat. [Col. 0017A] Exemplum meditandi de ratione fidei, nullo auctoris nomine praeposito, ut praefert ms. Sagiense, quod propterea caeteris antiquius ducimus; deinde Monologium nuncupavit. Hugone vero Lugdunensi archiepiscopo jubente ut nomen suum illi praescriberet, ipse jam abbas Beccensis, illud Monologium, id est Soliloquium, nominavit. Haec ex ipso discere est in ejus prologo ad Proslogion et in capitibus 4 et 9 libri De fide Trin. et de incarn. Verbi, et in ejus epistola ad Hugonem, quae est 17 libri II, et in epistola ad Lanfrancum, quae est 63 libri I, et in epist. ad Mauricium, quae est 65 ejusdem libri primi.

Hunc autem librum instantibus suis monachis, et maxime Mauricio, Anselmus, tum Becci prior, scripsit, [Col. 0017B] et antequam evulgaret, corrigendum Lanfranco jam tum archiepiscopo misit, ut ipse suis ad eum epistolis testatur. Vide lib. IV, epist. 102, et lib. I, epist. 63.

Cum autem S. Anselmus eo in libro dixisset non proprie dici in Deo tres personas quomodo tres substantias, etc., inde a nonnullis reprehensus est, a quorum censura se vindicavit B. Augustini auctoritate, ut ipse adhuc prior scribit Rainaldo abbati in epistola quae est 74 l. I, et Lanfranco archiepiscopo in epist. quae est 68 lib. I.



CENSURA Proslogii.

Hujus libri argumentum et intitulationem discere quivis potest ab Eadmero in lib. I De vita S. Anselmi (col. 63), ex prologo hujusce libri, et ex [Col. 0017C] epist. 11 et 17 libri II. Hoc opus inter alia S. Anselmi exstat in omnibus editis ac mss. In editis quidem inscribitur Prosologion, sed per errorem: inscribendus enim est iste liber, Proslogion, ut habent mss. 464 et 2267 Bibliothecae Regiae et alia antiquiora, ut videre licet in castigationibus quas ad calcem Operum posuimus.

Quod Anselmus adhuc prior Becci, et quidem post Monologium, ipsum composuerit (ab ann. 1063 ad an. 1077), ex Eadmero loc. cit. palam est. Quae eo in opusculo de divina natura et ejus personis S. Anselmus edisseruit, ipse commendat in c. 4 libri De fide Trinitatis et de Incarnatione Verbi. Quae autem in eo de pleno beatitudinis gaudio elocutus est, Hugoni incluso legenda consulit in ep. 22 l. II. [Col. 0017D] Etsi libellus iste sententiarum ac subtilissimae contemplationis pondere magnus esset, ut ait Willelmus Gemmet. lib. VI Hist. Northman., c. 9, quidam tamen hujus libri ratiocinationem confutare aggressus est, de quo in sequentis opusculi censura dicemus.

Observandum hic superest quod cum S. Anselmus indubius sit hujusce opusculi auctor, ex quo maxima pars Manualis, quod S. Augustini operibus inseritur, conflata est, liquido constat Manuale istud non Augustini, sed magna ex parte Anselmi fetum esse, ut infra demonstrabimus in censura Meditationis 21, quae incipit: Eia nunc, etc., et ex isto opusculo toda excerpta est.
[Col. 0018A]


CENSURA Responsionis pro insipiente.

Cum Proslogium in manus cujusdam venisset, qui hanc Anselmi argumentationem, id quod majus cogitari nequit, est saltem in intellectu, ergo et necessario reipsa existet, non ratam esse putans, eam refellere gestiens, scriptum illud edidit, ut narrat Eadmerus lib. I De Vita S. Anselmi, col. cit. Hoc opus varias habet intitulationes, quas videre licet in variis hujusce libelli lectionibus ad calcem Operum positis. In hujus responsionis fine plurimum commendatur liber Proslogii.

Hujusce vero Responsionis quis auctor esset Anselmus adeo tacere voluit, ut eum non esse insipientem, sed Catholicum dixisse satis esse duxerit in prologo sui Apologetici, pag. 37. Unde hactenus [Col. 0018B] hujusce Respondentis nomen auditum non fuerat, quod nos declaravimus ex mss. fide quae Gaunilonem Majoris-Monasterii monachum hujus responsionis auctorem proclamant. Vide varias hujusce et sequentis opusculi lectiones. Abeat jam ergo procul Francisci Pici sententia hoc opus tribuentis Roberto Olkot, quem constat ducentis annis esse Anselmo juniorem. Is quidem et cum eo alii hanc S. Anselmi ratiocinationem, veluti quae in logicam peccaret, exploserunt; sed ausim dicere quod nec eam intellexerunt. Alius forte dabitur de ea disserendi locus.



CENSURA LIBRI contra Gaunilonem respondentem pro insipiente.

Quidam S. Anselmi amicus ad eum misit Gaunilonis [Col. 0018C] responsionem, quam ut sanctus doctor consideravit, gavisus est, et eam, adjuncta confutatione, eidem amico remisit, ut testatur Eadmerus l. I De vita S. Anselmi, col. cit. Haec confutatio legitur in omnibus S. Anselmi tam excusis quam mss. codicibus. In mss. 142 bibliothecae Domus S. Petri, tract. 3, exstat sub hoc titulo: Contra insipientes. In mss. biblioth. aulae Pembroch., tract. 8, hunc praefert titulum: Contra respondentem insipientem. In ea spectabilis est Anselmi modestia, qui, ut refert Eadmerus loco cit., gratias agit suo reprehensori; quem non insipientem sed Catholicum ipse pronuntiat in suae responsionis prologo, et quem non malevolentia, sed benevolentia, quae ipsi infirma visa sunt, confutanda suscepisse censuit; ut ait in [Col. 0018D] hujusce Apologetici clausula. Haec S. Anselmum, dum Becci prior esset (circa an. 1070) scripsisse discimus ab Eadmero citato loco.



CENSURA LIBRI SEU EPISTOLAE De fide Trinitatis et de Incarnatione Verbi.

Hic liber exstat in omnibus sive mss. sive excusis sancti AnseImi exemplaribus; et quidem inventus est sic praenotatus: Liber sive epistola de fide, seu Liber de Inearnatione Verbi contra Judaeos, ut fidem facit hujusce libelli praefatio in editionibus Gothicis quae nec annum nec locum habent, et in quarum altera omittuntur haee verba, contra Judaeos; quae et in subsequentibus postea editionious merito expuncta sunt. Irrepserant enim, ut conjicio, ex Trithemio, [Col. 0019A] qui in libro De eccl. script. censuit S. Anselmum librum De Trinitate, et quidem ab eo opere distinctum, contra Judaeos scripsisse; qui error ex variis hujus opusculi inscriptionibus ortus est. Nam in ms. 336 Bibliothecae Regiae hic liber sic inscriptus legitur: Anselmus de Trinitate. Nec immerito, quandoquidem Trinitatis fides in eo maxime explicatur. Unde et nos integrum titulum restituimus, De fide Trinitatis, etc.; nec enim eum duximus omittendum, qui magis operis argumentum indicat.

Sanctus Anselmus in c. 4 hujus operis commendat Monologion et Proslogion, quibus proinde posterius est; at in cap. 17 libri De processione Spiritus sancti meminit istius epistolae, quae propterea illum librum praecessit.
[Col. 0019B]

Eadmerus l. II De vita S. Anselmi (col. 84), et l. II Histor. novor., scribit hoc opus ab Anselmo initio sui archiepiscopatus fuisse compositum stylo epistolari et Urbano II papae destinatum; et ex eo S. pontificem in Barensi concilio errorem Graecorum firmius confutasse. Nihilominus tamen certum est, 1o Anselmum adhuc abbatem primam huic operi manum admovisse, videlicet anno 1092: ipse enim in epistola ad Baldricum, quae est 51 libri II, significat se hunc librum inchoasse antequam in Angliam transfretaret. Cantuariam autem venit pridie Nativitatis B. V., et anno sequenti, qui ab Eadmero 1093 notatur, in archiepiscopum electus est: juxta ipsiusmet Eadmeri historiam, l. II De Vita sancti Anselmi (loc. cit.). Pridie, inquit, Nativitatis B. Dei [Col. 0019C] Genitricis et perpetuae virginis Mariae, Cantuariam venit . . . Rapitur et violenter in vicinam ecclesiam cum hymnis portatur. Acta sunt haec an. D. Incarnat. 1093, pridie Non. Martii.

Id insuper ex eo probatur quod, ut Anselmus indicat in c. 1 hujusce operis, incoeptum sit ante concilium Suessionense, quod Raynaldo Remensi archiepiscopo praeside celebratum est anno 1092 abeunte, vel ineunte anno 1093.

Certum est, 2o, manum ultimam huic operi S. Anselmum dedisse anno 1094, videlicet post S. Anselmi inaugurationem anno 1093, pridie Non. Decemb., peractam, cum rege in Normanniam transvecto Anselmus studiis coelestibus vacaret, ut tradit Eadmerus [Col. 0019D] l. II De Vita sancti Anselmi; haec autem, eodem teste (loc. cit.), anno 1094 contigerunt.

Hunc autem librum sanctus Anselmus scripsit contra quemdam clericum, qui asserebat in Deo tres personas esse tres res, sicut tres angeli aut tres animae; quem cum resipuisse audiisset, et ipse suum opus dimiserat, quod non perfecit nisi postquam eum ficte suum errorem abjurasse didicerit. Haec ipse in c. 1 hujus libri proloquitur.

Porro clericus hic, contra cujus blasphemias calamum S. Anselmus exacuit, Roscelinus sive Ruzelinus vocatur in ms. 3 bibliothecae Thuanae, ut notant variae lectiones; et in ms. monasterii LongiPontis, in quo exstat hic liber eo titulo: De incarnatione Verbi contra blasphemias Rucelini Compendiensis. [Col. 0020A] Iste Rucelinus fuit Abailardi praeceptor, ut observat Horstius ad S. Bernardi epistolas, tom. V, p. 37, col. 1. Illius denique errores notantur a S. Anselmo l. II, ep. 35, 41 et 51; ab Abailardo ep. 21; ab Ivone Carn. ep. 7; et ab Annalium scriptoribus ad an. 1092 et 1094. Ea autem aetate plurimi ista difficultate tenebantur, ut ipse Anselmus tradit (col. 263).



CENSURA LIBRI De processione Spiritus sancti.

Legitur hic liber in omnibus tum mss. tum excusis Operum sancti Anselmi voluminibus. Cantabrigae in ms. 235 collegii Sancti Benedicti tribuitur Augustino; per errorem haud dubie prioris litterae A, quae Augustinum pro Anselmo significavit.

Anselmum autem hoc opus edidisse licet non [Col. 0020B] expresse tradat Eadmerus in libris De ejus Vita (lib. II, col. 102), et ibi solummodo dicat Graecos ab Anselmo catholica disputatione fuisse confutatos, manifestum tamen fit ex eodem in lib. II Histor. novor., ubi ait quod ipse Anselmus post Barense concilium, quod anno 1098 coactum est, inde diligentius atque subtilius tractans, egregium opus scripsit, et per multa loca ab amicis suis rogatus direxit. Id etiam patet ex Anselmi libro seu epistola De azymo, in cujus cap. 1 docet se ad Walerannum misisse opusculum quod de processione Spiritus sancti ediderat. De eadem ista disputatione scribitur in ep. 53 et 160 libri III et in epist. 11 libri IV. Hic liber in editionibus Gothicis et in Coloniensibus inscribitur Epistola, etc., quod ex eo factum conjicio quod [Col. 0020C] Hildeberti instantia conscriptum Anselmus ad eum transmiserit, ut ex citatis epistolis liquet.

Hoc opus editum esse ante completum an. 1101, quo schisma exstinctum est, colligitur ex praefata epistola qua Waleranno in schismate stanti misisse se istud opusculum Anselmus scribit. Praeadducta quoque Eadmeri verba (l. II Hist. nov.) certam fidem faciunt illud non esse compositum nisi post concilium Barense, quod non anno 1097, ut conciliorum collectores falso computant, sed anno 1098 celebratum est. Anselmus enim anno 1097, feria V, quae fuit Idus Octobris, a curia discessit, et postera die ex Anglia Romam profecturus ad portum Dofris venit. Lugduni moratus est usque ad feriam [Col. 0020D] tertiam ante Dominicam Palmarum (anni proinde 1098), quo die Lugduno recessit, et post aliquot dies Romam pervenit, et prae nimia aestate in villam Schlaviam divertit; unde Barum cum Urbano II petiit, et concilio adfuit. Haec fuse narrat Eadmerus l. II Hist. novor., ex quibus fit evidens Barense concilium anno 1098 coactum esse, et librum De processione Spiritus sancti non editum esse nisi post hujus anno 1098 decursum. Mihi ergo probatur, 1o ad id operis excitatum Anselmum ab Hildeberto Cenomanensi episcopo anno 1100, post mensem Angustum, quo rex Willelmus regnum cum vita deposuit, hoc est statim atque a carcere quo inclusus fuerat Hildebertus liberatus est, et quo Anselmus in Angliam reversus est : ibi enim tunc fuisse Anselmum [Col. 0021A] pon obscure innuit praefata Hildeberti ad Anselmum epistola quae est 160 l. III, his verbis: Felicem me, si meruissem vel praesens instrui. Hoc autem mihi locus invidet, nec aliter salutationis indulsit obsequia, nisi prius orbis dimidium consultarem: oportet enim maris et aeris explorare clementiam, etc.; in qua etiam se nondum in Angliam transfretasse indicat. Unde et colligo eam scriptam ante annum 1101, quo ineunte, videlicet paulo ante vernum tempus, in Angliam Hildebertus transivit, antequam Elias, urbe capta, Cenomanense castrum obsedisset, ut de Hildeberto observat D. de Bondonnet in libro De Vitis Cenom. pontificum.---2o Mihi probatur hoc opus ab Anselmo compositum ab anno 1101 ineunte ad annum 1103, quo iterum ex Anglia Anselmus [Col. 0021B] exivit, et eo ipso tempore Anselmum illud Hildeberto ac Waleranno misisse.



CENSURA LIBRI De voluntate Dei.

In nullo ex his in quae incidi mss. reperitur iste libellus. Cum tamen in omnibus editis legatur sub Anselmi Cantuar. archiep. nomine, et in eo verba ac sententiae S. Anselmi deprehendantur, illum ad appendicem non duximus ablegandum. Equidem scio Anselmum Laudunensem de voluntate Dei eo saeculo disputasse, et ejus hac de re sententiam a Ruperto Tuitiensi acriter impugnatam non verbis modo, sed et scriptis, ut in Ruperti Apologia late disserui (in prolog. et in parte I, p. 10, 11, 12, 13, 16, 17, 43 et 81). Verum quidni et Anselmus Cantuariensis de eadem quaestione simul ac de concordia [Col. 0021C] praescientiae, etc., scripserit circa vitae finem, effervescentibus tunc animis circa hanc de Dei voluntate quaestionem, paucis videlicet annis antequam Rupertus cum Anselmo Laudunensi congrederetur. Nam adversus eum scripsit circa annum 1116, ut in ejus Apologia animadverti; Anselmus vero decesserat anno 1109.



CENSURA LIBRI De casu diaboli.

Istius dialogi S. Anselmus ipse meminit in c. 17 libri I Cur Deus homo; et in c. 5 libri De conceptu virginali, circa finem, et in c. 7 libri De concordia praescientiae, etc. Argumentum libri declaratur in prologo ad dialogum De veritate.

Hunc ut et alios tres S. Anselmus scripsit dum adhuc prior esset Becci, ut tradit Eadm. l. I De [Col. 0021D] ejus Vita, hoc est ab anno 1063, quo praepositus est, ad annum 1077, quo in abbatem est electus.

Observandum hic unum est quod tractatus De malo, de quo ipse scripsit ad Mauritium, non est nisi excerptum ex c. 11 dialogi istius, remota forma interlocutionis, ut facile advertet quisquis epistolam ad Mauritium, quae est 8 libri II, contulerit cum praefato capite 11 [al. 10]. Quapropter scriptum illud separatim non edidimus, cum et in eo capite, et in ista epistola uno contextu integrum habeatur.



CENSURA LIBRORUM Cur Deus homo.

Hoc opus in Anglia ad Bosonis instantiam S. Anselmus inchoavit, et in Capuana provincia, antequam cogeretur Barense concilium, perfecit, ut ipse testatur [Col. 0022A] in praefatione, et Eadmerus refert l. II De ejus vita. Inde consequi necesse est hoc opus prodiisse ante librum De processione Spiritus sancti, qui, ut probavimus, non nisi post Barense concilium scriptus est. Anno itaque 1094, postquam librum De incarnatione Verbi perfecit, hosce libros S.Anselmus aggressus est, dum per regis absentiam studiis sanctis totum se daret, juxta Eadm. l. II De ejus Vita (col. 84). Ipsos autem complevit in villa Schlaviam, quo diverterat anno 1098, et ubi remanere nimio calore compulsus est, donec instaret status dies concilii, videlicet Kal. Octob. istius anni 1098, et non anni 1097, ut ex Eadmero demonstravimus in libri De processione Spiritus sancti censura.

Hos libros Eadmerus ipse Beccensi Ecclesiae, [Col. 0022B] cujus erat filius, transcripsit, ut testatur S. Anselmus in epistola quae est 25 libri II. Ipsos etiam a monachis Cantuariae transcribi ad Paschalem II mittendos rogavit S. Anselmus, si ejus epistolae credimus, quae est 55 libri IV.

Advertendum etiam est quod in fine cap. 17 libri II dicat Anselmus voluntatem se habere scribendi de originali peccato; unde consequitur librum De conceptu virgin. et orig. pecc. esse isto posteriorem; quod etiam arguitur ex prologo et ex c. 22 istius libri, ubi meminit librorum Cur Deus homo.



CENSURA LIBRI De conceptu virginali et originali peccato.

Post Barense concilium Romanamque synodum [Col. 0022C] S. Anselmus, dum Lugduni moraretur, expletis libris Cur Deus homo, hoc opus scripsit ante meditationem De redemptione humana, ut fidem facit Eadmerus lib. II De ejus vita (col. 107). Liquet ergo librum hunc esse compositum anno 1099, quo conc. Rom. celebratum est sub Urbano II, in festo Apparitionis scilicet S. Michaelis, quod erat terminus induciarum quas in festo Nativitatis Domini post concilium Barense rex Angliae obtinuerat, juxta Eadmer. l. II Hist. novor. Huic enim synodo Romanae S. Anselmus interfuit, nec nisi ea peracta Lugdunum repetiit, ut ex Eadm. ibidem constat, nec Lugduno discessit nisi post regis obitum, qui an. 1100, mense Augusto, contigit, uno videlicet anno post mortem Urbani II, qui humana exuerat [Col. 0022D] mense Octobri [corr. Julio] anni praecedentis, ut Eadmerus in fine lib. II, Hist. novor, observat.

Hic liber aliquando duntaxat inscribitur De conceptu virginali. Sic Cantabrigae in ms. 161 biblioth. publicae, et in ms. 217 collegii Caii, et in ms. 203 aulae Pembrochianae, et in aliis. Aliquando simpliciter, De originali peccato, sic Cantabrigae in ms. 235 collegii S. Benedicti, et aliis quae videre est in variis lectionibus. Hinc forte error Trithemii distinguentis librum De virginali conceptu, a libro De peccato originali.

In praefatione et in c. 22 istius opusculi S. Anselmus meminit librorum Cur Deus homo, qui proinde eo sunt antiquiores; illud vero praecessit librum [Col. 0023A] De concordia praescient., in cujus c. 7 mentionem habet opusculi istius.

Denique in epistola ad Theodoricum, quae est 42 lib. IV, de eo opere scribit, et illud cum libris Cur Deus homo transcribi mandat, ut eos omnes ad Pasch. II dirigeret. Vide epist 55 libri IV.



CENSURA DECLARATIONIS cujusdam in praecedentem librum.

Etsi declaratio haec in mss. sancti Anselmi voluminibus non occurrat, in omnibus tamen illius operum editionibus reperitur. Illius occasionem et argumentum ex ipsamet discere licet. Verum de illius auctore et aetate non aliud scimus nisi quod cooetaneus fuerit S. Bernardo Claraevallensi, quem vocat sui temporis Spiritus sancti organum. Unde consectaneum [Col. 0023B] est hancce declarationem esse posteriorem Anselmo, qui decesserat anno 1109. Bernardus vero junior monachum induit anno 1113.



CENSURA DIALOGI De veritate.

Sanctus Anselmus adhuc prior hunc dialogum scripsit, Eadmero teste l. I De ejus Vita (col. 62), eodem videlicet tempore quo dialogos De casu diaboli, De libertate et De grammatico. Vide sancti Anselmi prologum ad hunc dialogum, cujus adhuc ipse meminit in c. 5 libri De conceptu virginali. Eadem proinde sit dialogorum De libero arbitrio et De grammatico censura; si addideris quod in c. 4, quaest. 3 De concordia gratiae, etc., mentio fiat dialogi De libero arbitrio.



CENSURA TRACTATUS De voluntate.
[Col. 0023C]

Sanctus Anselmus l. De concordia gratiae cum lib. arb., c. 11, utcunque promisit, etsi infirmae admodum valetudinis, se aliquando dicturum de multiplici divisione voluntatis quae est usus. Id autem cum nullo in loco attigerit, non abs re conjicio ab eo paulo antequam decederet libellum hunc esse compositum, quem ex ms. Victor. Cd. 12 edidi; et quidem eo lubentius, quod non modo Anselmi nomen, sed et sententias habet.



CENSURA LIBRI De concordia praescientiae, praedestinationis et gratiae cum libero arbitrio.

Anglicanae Ecclesiae pace reddita, S. Anselmus circa vitae finem, hoc est anno 1109, hoc opus scripsit, juxta Eadmer. l. II De ejus Vita (col. 114).
[Col. 0023D]

Varia est hujusce operis distributio, ut in variis lectionibus notatum est; queis adde quod in ms. 142 domus sancti Petri in Anglia in duos tractatus iste liber dividitur: primus est de praescientia et praedestinatione; alter de gratia et libero arbitrio: at justius in ms. 203 aulae Pembroch. in tres partes distribuitur: 1o de praescientia et libero arbitrio; 2o de praedestinatione et libero arbitrio; 3o de gratia et libero arbitrio. In ms. bibliothecae Villariensis in Brabantia dicitur Liber trium quaestionum. Dignus sane liber qui tanti viri vitam clauderet.



CENSURA LIBRI SEU EPISTOLAE De azymo et fermento.

Librum hunc seu epistolam esse Anselmi protestantur omnia cum excusa tum mss. exemplaria: et ipse Dodechinus ad ann. 1094; sed et [Col. 0024A] ipse liber in c. 1 declarat se ab eo scriptum qui tractatum De processione Spiritus sancti ediderat, de quo supra diximus. In ms. 22 bibliothecae Lincolniensis, et in mss. 217 bibliothecae Caii, et in ms. 145 bibl. publicae Cantabrigensis, et in ms. Cisterciensi inscriptus est De sacrificio azymi et fermentati. In ms. Sancti Martini Torn. intitulatus est De pane sacrificii contra Graecos. Inter epistolas excusa fuit editione Colon. an. 1612; in aliis omnibus inter libros edita est sub eo titulo quem ei praefiximus. Vide varias lectiones.

Cum praefatus liber De processione, etc., cujus in c. 1 hujusce epistolae fit mentio, prodierit ab anno 1101 ad annum 1103, ut supra demonstratum, et haec epistola directa fuerit Waleranno Novemburgensi, [Col. 0024B] adhuc stanti in schismate, quod Guiberti morte, quae juxta Dodech. anno 1100 obtigit, exstingui coepit, certo certius est eam ab Anselmo scriptam non fuisse ante annum 1101, sed paulo post librum De processione Spiritus sancti, circa annum 1102: hanc enim protrahere usque ad annum 1106, sub cujus fine Anselmus in Angliam rediit, et quo Henricus IV imp. Leodii vita functus est, abs re diceretur, cum eo tempore schisma penitus desiisset, Henrico V jam imperante. Haec praecessit alteram De sacramentorum diversitate, in cujus fine auctor meminit istius.



CENSURA LIBRI SIVE DUARUM EPISTOLARUM De sacramentorum diversitate.

Primam hujuscemodi epistolarum esse Waleranni, [Col. 0024C] alteram Anselmi Cantuar., inscriptiones praeseferunt in omnibus tam editis quam mss. Ideo autem Eadmerus istius sicut et praecedentis opusculi non meminit, quod inter epistolas ea recensenda duxerit: nos ea libris accensuimus, juxta omnes pene editiones, et pleraque mss. In ms. 22 bibl. Lincol., et in ms. 217 bibl. Caii, et in ms. 203 aulae Pembroch., et in ms. Cisterc., ac in editione Nuremberg. anno 1491 hic liber inscriptus legitur De sacramentis Ecclesiae. Quo eodem titulo illum citat S. Bonav. t. VII, parte IV, in c. 1 tertiae Responsionis Apologiae pauperum. Diversos alios titulos vide in variis lectionibus.

Qua autem aetate duae istae epistolae scriptae sint, [Col. 0024D] sic conjicimus. Anselmus Waleranno jam miserat epistolam de azymo, ut ipse in fine hujusce opusculi significat. Deinde ex c. ult. epistolae Waleranni et ex c. 1 epistolae sancti Anselmi constat quod tunc Walerannus Paschali II esset reconciliatus, et adeo ipsi familiaris, ut cardinalium jam tum esset consecretarius, ut refert Paulus Langius in Chronico Citizensi. Igitur scriptam censeo hanc sancti Anselmi epistolam anno 1102, quo Anselmus Ecclesiae bono totus invigilavit, priusquam ex Anglia Romam iterum pergeret, quo pervenit circa finem anni 1103. Et ita S. Anselmus per duos istos an. 1101 et 1102 scripsit librum De processione Spiritus sancti. Deinde librum De azymo, et tandem epistolam De sacramentorum differentiis.
[Col. 0025A]


CENSURA Offendiculi sacerdotum.

Hic liber exstat Cantabrigae in ms. 235 collegii Sancti Benedicti, in ms. E 10 Corbeiensi, et in ms. S. Ebrulphi, ex quo ipsum edidimus. Is tamen non aliud est quam excerptum ex S. Anselmi epistola ad Guillelmum abbatem, quae est 56 l. I, ut utrumque legenti fit evidens. Hunc autem Guillelmum Dodechinus ad ann. 1094 ait fuisse abbatem Dersagiensem; sed abbas Hirsaugiensis dicitur in veteribus monimentis contra schismaticos a Sebastiano Tengnagel editis anno 1612, et mihi a doctissimo D. Baluzio communicatis, ubi haec epistola legitur. Quam falso libellus hic ascribatur Honorio Augustod. t. XII Bibl. PP. ex praefatis liquet.



CENSURA LIBRI De nuptiis consanguineorum.
[Col. 0025B]

In editione Coloniensi an. 1612 primum, quod sciam, excusus est hic liber, et quidem inter epistolas. Nos tamen ipsam, quia dogmatica est, aliis opusculis adjunximus. Anselmo autem Cantuariensi eam adjudicant inscriptio quae illius nomen praefert, Methodus inquirendi rationes eorum quae observamus, et sententia qua in c. 6 dicitur per Adam tota natura fuisse corrupta, quia tota tunc in ipso erat, et extra eum non erat: haec enim omnia Anselmi sunt.

Nec quem movere debet quod Anselmus c. 3 et 7 hujusce libri definiat matrimonium inter cognatos in sexto gradu posse contrahi, cum tamen in antiquioribus etiam Angliae conciliis, et in iis quibus ipse praefuit, prohibita sint connubia usque ad septimum gradum. Haec enim quae videtur dissonantia facile [Col. 0025C] concordat, si attendatur quod canones intra septimum gradum conjugia prohibuerint quoadusque parentela ex alterutra parte ad septimum gradum perveniat, ut exprimit synodus Londoniensis sub Lanfranco, anno 1075, adeo ut si ex una duntaxat parte sextus gradus attingitur, et ex altera septimus, tunc in sexto gradu matrimonium possit contrahi.

P. Raynaldus hunc nodum ut solveret, in sua Syntaxi censuit S. Anselmum eo loci gradus cognationis computasse non a fratre et sorore, sed a nepote et nepte, juxta concilii Salguastadiensis definitionem. Verum quae ratio Anselmo fuit alio ordine hic recensere hos gradus quam in libro De azymo et in canonibus quos ipse condidit in Londinensi conc. an. 1102?
[Col. 0025D]

Nihil ergo repugnat, sed omnia suadent hanc epistolam ab Anselmo scriptam fuisse. Sed cui, et qua aetate, non est unde conjiciam. Inscriptio ejus mutila est, nomen enim ejus cui scribitur non legitur, nec Anselmus archiepiscopus vocatur. Murierdarcho sive Murchertacho Hiberniae regi, ut cognatorum conjugia prohibeat, S. Anselmus scribit epistolam quae est 142 libri III, et ab eo rege ad S. Anselmum missas epistolas anno 1095 et 1096 pro consecratione cpiscopi Dublinensis et episcopi Wataferdiae, ab Eadmero in l. II Hist. nov. discimus. Unde ab Anselmo ad quemdam forte Hibernum eo tempore, scilicet circa annum 1096, scriptam fuisse hanc epistolam utcunque conjici potest.
[Col. 0026A]


CENSURA DIALOGI De grammatico.

(Vide ceusuram dialogi De casu diaboli, et dialogi De veritate.)



CENSURA HOMILIARUM.

Quandoquidem pastoralis est muneris verbo Dei gregem pascere, Anselmum, qui facundia et zelo ad dicendum promptus semper ac paratus erat, sermonem ad populum frequenter habuisse non est unde quis dubitet. Eadmerus eum diversis in locis concionatum fuisse testatur.

Ex omnibus autem sancti Anselmi sermonibus sive homiliis paucissimae restant. In antiquis editionibus, videlicet duabus Gothicis, una Nurembergensi anno 1491, una et altera Parisiensi anno 1544 et 1549, una Veneta an. 1549, unica homilia exstat, quae [Col. 0026B] est in illud: Intravit Jesus, etc. Et in Colon. anno 1573 primum typis datae sunt enarrationes seu homiliae in aliquot evangelia, et in illud Eccli. XXIV: In omnibus requiem, etc. Anselmi Cantuar. archiep. nomen praeferentes.

Altera Coloniensis anno 1612, et Lugdun. anno 1630, easdem eodem nomine dederunt. Ipsas ergo ea fide, etsi nullo quod viderim ms. suffragante, nihilque de ipsis Eadmero proferente, edidimus; nihil tamen inde asserentes, sed quod accepimus, tradentes. Ordinem duntaxat immutavimus, eas disponendo juxta seriem locorum Scripturae, quae in his exponuntur.

Adnotasse sufficiat eodem stylo et sensu scriptas esse hujusmodi homilias quo et enarrationes in [Col. 0026C] Matth. quas Coloniensis editio in eodem volumine, Anselmi nomine praefixo, compegit. Id facile secundum me discernet quisquis pariter ea loca quae in utrisque explorata sunt invicem contulerit.

Oxoniae quidem in ms. 242 bibl. Merton. exstant homiliae B. Anselmi; sed quae et quot, discere non potui.

In ms. S 15 Sancti Ebrulphi una homilia legitur eo titulo: Anselmi sermo in »Videns Jesus turbas,« etc., hanc ad nos transmissam ordine secundam caeteris inseruimus.

Unam quoque in illud Apostoli: Decebat enim, etc., adjecimus ex ms. Corb. S 596, hoc titulo: Secundum magistrum Anselmum super versum illum: [Col. 0026D] »Decebat enim«, etc.

Ea porro quae est in illud: Intravit Jesus, etc., et quam nonam posuimus, in omnibus cum mss. tum editis etiam antiquioribus repetitur. In mss. nomen Anselmi praefert, et hunc titulum habet in ms. 1106 Bibl. Regiae: In assumptione B. Mariae, Anselmus in illud: »Intravit,« etc. In ms. Corb. P 307, Sermo Anselmi in Assumptione, in illud: »Intravit,« etc. In ms. 596 Corb., Ex dictis domini Anselmi archiepiscopi. In ms. Breviaro Ecclesiae Carcassonensis: Pro festo Assumptionis B. Mariae Virginis: »In illo tempore, intravit,« etc. Homilia venerabilis Anselmi archiep. Consuie varias lectiones.

Hanc homiliam S. Anselmus a Guillelmo abbate Fiscanensi et ab Arnulfo Troarnensi abbate rogatus [Col. 0027A] scripsit, ut discimus ex ejus prologo quem ex ms. Corb. edidimus.

Quod eam scripserit nondum archiepiscopus, et proinde ante an. 1093, ipse satis indicat in prologo, ubi ait se ex obedientia illam scripto tradidisse, quam plus quam semel in conventu fratrum dixerat. Scripta itaque est ab anno 1088, quo Arnulphus electus est abbas Troarn. juxta Chronicon Goferni ab auctore piae Neustriae citatum in c. 2 De abbatia Troarnensi, ad annum 1093, quo Anselmus Ecclesiae Cantuariensi praefectus est.

Denique in ms. bibl. clar. V. D. Bigot exstat una homilia sic inscripta: Incipit homilia B. Anselmi super Joannem, de planctu Magdalenae; haec ipsa est quae Origeni vulgo sed falso tribuitur. Quandoquidem [Col. 0027B] vero non plane mihi constat eam esse Anselmi, et pluribus aliis in locis edita habetur, ideo illam dimisimus.



CENSURA Exhortationum.

Istas exhortationes seu sententias P. Theophilus, ut scio, primus emisit. Unde eas habuerit et quo jure eas sancta Anselmo ascripserit, nos sciremus si ipse docuisset; ea igitur quae ei debetur fide illas inter sancti Anselmi Opera edidimus.

Unum mihi constat, ipsas a monacho Benedictino conscriptas. Etenim plures ex sancti Benedicti regula collectae sunt; ut cum dicitur: Cur malis actibus tuis contristas Patrem piissimum qui te in filiorum numero dignatus est computare. Item: Ne irritatus Dominus malis tuis ut nequissimum servum [Col. 0027C] perpetuam tradat ad poenam, etc. Item: Aeterno Regi militaturus propriis abrenuntia voluntatibus, etc. Item: Age, dum vacat, quod in aeternum expediat. Quae omnia in S. regulae prologo expressa sunt. Et cum dicitur: Esto omni vilitate vel extremitate contentus. Item: Pronuntia te omnibus viliorem, quod in c. 5 regulae legitur. Et cum dicitur: Diem judicii time: actus vitae tuae omni hora custodi: fac te alienum ab actibus saeculi, etc., quae omnia in sanctae regulae c. 6 proposita sunt.



CENSURA Admonitionis Morienti.

P. Theophilus eam primus publicam fecit ex ms. Bibl. Vatic. Quae tamen inde ad nos transmissa est, in aliquid ab ea discrepat, ut ex variis lectionibus ad operis calcem positis est evidens.
[Col. 0027D]

Haec autem admonitionis formula sic inscripta legitur in ms. bibl. S. Martini Tornac.: Tractatus B. Anselmi, quomodo debeat interrogari frater morti proximus, et quomodo respondere. Vide varias lectiones.

Qua aetate sanctus Anselmus hanc formulam praescripserit, non est unde conjiciam.



CENSURA CARMINIS De contemptu mundi, et duorum aliorum carminum.

Coloniae anno 1573 primum typis excusum est carmen istud, sed mancum et mutilum. Integrum illum ex Sancti Victoris. Paris. bibliot. editum est ibidem an. 1612.

Exstat quidem in pluribus mss., cum quibus illud [Col. 0028A] contulimus, sed in nullo ex his nomen sancti Anselmi habet. Imo in ms. bibl. Aldenburg. carmen De contemptu mundi tribuitur Bernardo Cluniacensi. In ms. Gemmet. C. 70 duo sunt carmina De mundi contemptu: unum quod incipit: Cartula nostra tibi, etc., alterum est illud quod Anselmi oper bus adjectum, et intitulatur: Claudianus ad monachos. In ms. Becc. K 10 Rogerio Cadomo monacho Beccensi ascribitur. Unde quid juris Anselmus habeat in id operis, definire non audeo. Verum quidem est hunc S. doctorem nonnullos versus et hexametros et pentametros composuisse; at quid inde consequitur? Unum dixerim, carmen istud a monacho qui sanctam regulam est professus, compositum esse. In eo enim plura ad mentem regulae sancti Benedicti proferantur, [Col. 0028B] ut cum ad eos expresse loquitur qui morum conversionem promiserunt, et monachum hortatur ut Deum ubique et semper praesentem credat, etc.

Alia duo carmina in sola D. Picardi, qui ea primus dedit, fide subjecimus.



CENSURA TRACTATUS De pace et concordia.

Is Anselmo tribuitur in ms. Lovaniensi, ex quo transumptum et ad nos transmissum edidimus: ecce ab Anselmi stylo et sensu abhorret.



CENSURA LIBRI MEDITATIONUM ET ORATIONUM.

Sanctum Anselmum orationes sive meditationes scripsisse testatur Eadmerus l. II. De ejus vita (Col. 56); testatur et Durandus abbas Casae-Dei in epistola ad Anselmum, quae est 61 libri I, testatur [Col. 0028C] et ipse Anselmus in ep. 20 l. I et in ep. 51 l. II: testatur denique innumera pene mss.

Non una vero aetate, sed diversis temporibus illas scripsit, ut ex singularum censuris fiet manifestum, ex quibus etiam constabit quae et quot a sancto Anselmo vere prodierint.



Censura prologi.

Prologum a sancto Anselmo scriptum mecum censebit, qui in eo mecum deprehenderit et verba et mentem epist. qua sanctus Anselmus Gondulpho scribit (Ep. 20, lib. I) se suas rationes ideo paragraphis distinxisse ne prolixitas generaret fastidium, et ut eas lector incidat, hoc est ibi desinat vel incipiat ubi voluerit. Haec enim eadem in [Col. 0028D] prologo.



Censura meditationis 1.

Eam P. Theophilus primus evulgavit inter sancti Anselmi Meditationes. A quibus vero illam acceperit, ipse non edicit.

In ms. Bibl. D. Bigot eam inter sancti Anselmi Meditationes haberi certos nos fecit R. P. D. Franciscus Pommeraye, illud prae manibus tenens.

Ipsa sane sancti Anselmi sententias habet. Quod enim in § 1 dicit mortuam magis quam dormientem esse animam quae ad Dei vocem non expergiscitur, idem in meditatione 2 sensit. Quod ibidem dicit animam ad hoc factam esse ad imaginem Dei ut meminerit, intelligat et amet summum bonum, id ipsum est quod in Monologio, Proslogio et alibi passim edocuit. [Col. 0029A] In § 3 dicit quod solus Deus vere est et est verum esse, sine quo nulli potestbene esse. Hocidem in Monologio et aliis pluribus in locis sanctus Anselmus exposuit.

Licet ergo in paucis ms. reperiatur haec meditatio, saltem sub Anselmi nomine, hanc tamen sancto Anselmo non possum abjudicare.



Censura meditationis 2.

In omnibus editis haec exstat sic inscripta: Liber de miseria hominis. Exstat et in ms. omnibus, sed diverso sub titulo. In ms. D. Bigot intitulatur: De terrore extremi judicii. In ms, 2024 Bibl. Regiae, in ms. Cisterc. et in aliis inscribitur: Meditatio ad concitandum timorem. Consule varias lectiones. Illam ab Anselmi monachis se accepisse scribit Durandus [Col. 0029B] epist. 61, libri I. Ex qua et ex Anselmi responso liquet eam ab Anselmo esse editam antequam esset abbas, hoc est ante annum 1078. In illa enim Anselmus non ut abbas salutatur, nec in eo abbas inscribitur. Durandus autem hanc meditationem acceperat, dum esset abbas monasterii Casae-Dei, cujus regimen tenuit ab anno 1068 ad ann. 1078, quo in Claremont. Eccl. episc. electus est. Unde ab anno 1068 ad an. 1078, quo Anselmus Beccensis monasterii factus est abbas, eam scriptam esse fit manifestum.

Hanc citat S. Bonavent. c. 3 Soliloq., et eam integre describit S. Antoninus, p. II, tit. 16, c. 12, § 7.
[Col. 0029C]

Duo hic observo, 1. Inter S. Bernardi opera exstare librum qui eumdem titulum, De miseria hominis, praefert; sed qui ab isto omnino alius est; 2. Ipsam inter preces a Joanne abbate collectas haberi in cod. ms. Mettensi. Quod non levi argumento est preces istas ab eo magis exscriptas esse quam compositas, ut fusius infra demonstrabimus.



Censura meditationis 3.

Haec in omnibus editis et mss. Meditationem S. Anselmi exemplaribus legitur: inscriptionum diversitatem vide in variis lectionibus.

Ipsam censeo ex illis esse contriti cordis opusculis quae praefatus Durandus accepisse se gratulatur in prae adducta epist.; unde et eadem aetate eam fuisse compositam qua praecedens edita est, [Col. 0029D] lubens concedo.

P. Theophilus in sua hujusce meditationis syntaxi agitat an sua sibi crimina suoque nomine S. Anselmus hic exprobret et describat; et negando concludit, ne plus aequo suae famae prodigus Sanctus hic doctor judicetur. Verum delicatior haec mihi visa est religio: Ut quid Anselmi conscientiam excutere. quem a pietatis studio recessisse ut sibi indulgeret, Eadmerus ipse scribit? Sat sit Anselmum suae juventutis delicta verae poenitentiae lacrymis diluisse

Plures hujusce meditationis sententias habet c. 39 libri Meditationum, qui S. Augustino falso tribuitur.
[Col. 0030A]


Censura meditationum 4, 5 et 6.

Inter S. Anselmi meditationes, eas habent omnia mss. cum quibus collatae sunt et ms. 2024, Bibl. Regiae, et ms. D. Bigot. Vide varias lectiones.



Censura meditationis 7.

Eam Pater Raynaudus edidit compositam et diversis partibus quae in aliis orationibus leguntur quarum S. Anselmi est auctor indubius: nos, iis sepositis, illam dedimus illis duntaxat instructam quae ipsi sunt propria nec in aliis reperiuntur.

Primi duo hujusce meditationis paragraphi habentur in ms. S. Mart. Tornac., cujus transsumptum nobis missum est: duos alios in nullo ms. comperi, et in sola P. Theophili fide protuli, eo quidem libentius quod in eis mentem et linguam Anselmi [Col. 0030B] noverim.

Dissimulare hic nequeo duos priores paragraphos integros legi in libro De contritione cordis, qui exstat in Appendice tom. IX Operum S. Augustini. Verum id nihil juris S. Anselmo detrahit, cum liber iste nihil sit aliud quam excerptum ex variis meditationibus et orationibus quas Anselmi esse omni certo certius est. Id infra demonstrabimus in judicio libri de cordis contritione.



Censura meditationis 8.

A. P. Theophilo primum edita est ex ms. Biblioth. Vatic. et in ea nihil occurrit S. Anselmo indignum.



Censura meditationis 9.

Haec meditatio, quae incipit, Jesum Nazarenum, [Col. 0030C] etc., inter S. Anselmi Opera in omnibus excusis legitur sub hoc titulo: Speculum evangelici sermonis; alias, Stimulus amoris. In ms. D. Bigot inscribitur: De humanitate; in ms. Oratorii Paris. hunc titulum habet: Passio Domini nostri Jesu Christi, mundi Salvatoris, secundum B. Anselmum archiepisc. In tom. VII, Operum S. Bonav. unus exstat liber cui titulus: Stimulus amoris; at totus ab isto distat. Fateor quidem inter S. Bernardi Opera occurrere hanc meditationem inscriptam: Sermo B. Bernardi de Passione Domini. At S. Bernardo eam abjudicant qui eam Bernardi stylo minime descriptam advertunt; nec ego eam Anselmo firmius asseram, cum in ea Anselmi verba non legam; in nullo tamen ejus doctrinae ac pietati repugnat, et nomen ejus [Col. 0030D] praefert in omnibus etiam antiquioribus excusis, et in aliquibus mss.



Censura meditationis 10.

Ex ms. Vatic. eam P. Theophil. publici juris fecit; et mihi non est unde illam S. Anselmi non esse judicem.



Censura meditationis 11.

In omnibus tam excusis quam mss. S. Anselmi meditationibus haec legitur. In ms. 22 biblioth. Lincoln. habet hunc titulum, De recreatione hominis. Diversos titulos vide in variis lectionibus.

Eadmerus l. II. De ejus Vita, testatur ipsam ab Anselmo Lugduni scriptam esse anno 1099, post librum De conceptu virqinali, etc.
[Col. 0031A]


Censura Meditationum 12 et 13.

Primus, si bene scio, P. Raynaudus eas inter sancti Anselmi meditationes evulgavit: et eas in unico ms., quod est domini Bigot, S. Anselmus meditationibus accenseri didici. In duodecima phrasim Anselmi adverto, in tertia decima stylum video omnino disparem; utraque tamen piis mentibus sapit.



Censura meditationis 14.

Hanc sancti Anselmi nomine P. Theophilus ex ms. codi e (collegii, ut puto, Viennensis) primus edidit; ipsa etiam inter S. Anselmi Meditationes occurrit in ms. D. Bigot; in aliis eam non legi.

Observandum autem est in ea contineri novem priora capitula libelli qui Manuale S. Augustini [Col. 0031B] vulgo dicitur. Unde istius libri, sicut et Meditationum, et libri De contritione cordis, crisim infra dabimus.



Censura Meditationum 15, 16 et 17.

Unica in tres partes distributa exstat in editione Lugdunensi an. 1630, quam nos in tres meditationes divisimus. Huic P. Theoph. ex ms. primam lucem dedit, et eam ab Anselmo ad sororem suam directam scribit. Mihi quidem certo renuntiatum est tripartitam hanc meditationem ad sororem haberi in saepefato. ms. D. Bigot; ego vero me illam in nullo ms. legisse fateor.

De idarum auctore certum est: 1. eum fuisse fratrem illius virginis ad quam directae sunt; ipse enim in secunda declarat quod eos idem pater genuerit, [Col. 0031C] idem venter complexus est, eadem viscera profuderunt; 2. eum in juventutis vitia prolapsum, ut eodem loci ipsi fatetur; 3. ipsum tandem Dei misericordia a saeculo esse conversum; 4. quod illius soror in virginitatis proposito viveret, ut in his aperte significatur.

At S. Anselmus unicam sororem habuisse scitur, nomine Richeram, quae nupsit Burgondio, ex quo filium genuit cui Anselmi nomen impositum est. Id testantur plures epistolae ab Anselmo ad Burgondium, et ad Richeram et ad Anselmum nepotem scriptae. In earum una, quae est 67 l. III, sorori suae scribit neminem esse, excepto ejus viro, cujus salutem tantum nosse et audire ipsa desiderat quantum [Col. 0031D] suam et filii sui; quia ipse unicus ejus frater est, et ille unicus ejus filius: quae non obscure indicant non aliam fuisse S. Anselmi sororem; si qua enim fuisset, Anselmus non esset post maritum unicus qui cum nepote suo a Richera unice diligeretur. Id unum prohibet quin credam ab Anselmo scriptas esse istas meditationes.

Quidam eas S. Augustino ascripsere; et quidem in libello De vita eremit. ad sororem, c. 47, ad finem tres istae ex integro leguntur. Verum nec istius libelli Augustinus auctor est, sed aliquis sancto Benedicto et sancto Gregorio junior; illius enim meminit in c. 14 et 19, et istius in c. 46. Adjice quod in nullo ex antiquioribus sancti Augustini mss. id operis descriptum reperiatur.
[Col. 0032A]

Auctor hujus libelli in c. ult. fatetur se his mediationibus De divinis beneficiis, adjunxisse vivendi formam quam per 46 capitula ibi praescripsit; unde fit evidens unum esse et istius vivendi formulae et istarum meditationem auctorem.



Censura meditationis 18.

Ex ms. collegii Viennensis P. Theophil., ut ait in praelatione ad Mantissam, hanc inter alias omnes, ut vocat, faculas, seu alloquia sancti Anselmi in lucem primus emisit. Hujus initium legitur in prima parte cap. 18 libri Meditationum qui inter sancti Augustini opera volvitur.

De illius auctore hoc unum scitur, quod viveret in socictate fratrum quibus praeerat; id enim ibi pluribus indicat. Nihil autem in ea est quod Anselmum [Col. 0032B] non sapiat, unde ab Anselmo, dum Beccense coenobium regeret, eam scriptam esse facile crediderim.



Censura meditationis 19.

Primus eam ex ms. Vatican. edidit P. Raynaldus. Ipsam nos ex ms. S. Mart. Tornac. castigatam dedimus. Anselmo prorsus digna est.



Censura meditationis 20.

Inter S. Anselmi orationes haec habetur in ms. 267 biblioth. Thuanae, ex quo ipsam typis dedimus. Haec sancti Anselmi doctrinam ac pietatem in omnibus exprimit.



Censura meditationis 21.

Hanc non aliud censeo quam pietatis flores ex Proslogio sive ab ipso Anselmo, sive ab alio collectos; [Col. 0032C] et ita omni jure Anselmo ascribitur in pluribus mss. ac in P. Theophili editione,



CENSURA ORATIONUM. Censura orationis 1.

A P. Rayn. ex ms. coll. Vien. primum evulgata est, nec eam in ullis sive excusis sive mss. comperi. Attamen ab Anselmi stylo non distat, et auctorem suum proposito et habitu religionis distinguit.



Censura orationis 2.

Ipsa in excusis etiam antiquiorihus exstat, quasi pars orationis, quae incipit; Deus meus, da cordi meo, etc. Nos eam ab illa non sejunximus, nisi ut eas quae compunctionem excitant, illis praemitteremus quae ad virtutes impenetrandas sunt compositae. [Col. 0032D] Capitula 5, 6, 7, 8 libri Meditationum, qui Augustino falso tribuitur, constant ex ista oratione, quae tamen in ms. et in omnibus excusis S. Anselmo ascribitur. Vide infra judicium istius libelli Meditationum.



Censura orationis 3, 4, 5, 6, 7.

Inter S. Anselmi orationes hae leguntur in mss. quae in variis lectionibus notavimus: quibus adde ms. D. Bigot, et ms. coll. Vien., ex quo eas P. Rayn. primus edidit. Quinta est. c. 34 praefati libri Meditationum.



Censura orationis 8.

In ms. biblioth. S. Martini Tornac. leguntur plures S. Anselmi lamentationes, hoc est meditationes, [Col. 0033A] inter quas haec habetur, quam ad nos transmissati, protulimus.

Oratio 9 eadem est ac 2, cujus vide censuram



Censura orationis 10.

Haec confecit quatuor priora capitula praefati libelli Meditationum. Attamen omnes etiam antiquio res Meditationum S. Anselmi editiones ipsam habent; nec non ms. Thuan. 267 et ms. colleg. Vienn.



Censura orationis 11.

Inter S. Anselmi orationes legitur haec in pluribus mss. in quibus diversos habet titulos, ut videre licet in variis lectionibus. In ms. D. Bigot haec oratio aliis duabus conjuncta est. Eam ex ms. Vatic. P. Raynaldi primus publicam fecit.



Censura Orationum 12 et 13.
[Col. 0033B]

P. Theoph. ex ms. Vienn. primus eas inter S. Anselmi alloquia recensuit.



Censura orationis 14.

Exstat haec in omnibus excusis, et in ms. D. Bigot ac in ms. Thuan. et in ms. Vien. Ipsa tamen est c.9 saepe fati libelli Meditationum, cujus infra judicium dabimus.



Censura orationis 15.

Hanc inter S. Anselmi orationes habent ms. Corb. 160, ms. Vallis Luc., ms. San-Germ. et ms. Coll. Vien., ex quo eam P. Theoph. primus edidit.



Censura orationum 16, 17, 18 et 19.

Istae capita 36 et 37 praedicti libri Meditationum complent. Ipsa tamen, nec immerito, P. Rayn. ex ms. Coll. Vien. S. Anselmi alloquiis accensuit.
[Col. 0033C]


Censura orationis 20.

Hac oratione clauditur praefatus liber Meditationum: ipsa tamen inter S. Anselmi orationes legitur non solum in ms. quae in variis lectionibus designavimus, sed et in ms. S. Germani, in ms. Lovan. et in ms. Vienn. ex quo P. Rayn. eam S. Anselmi alloquiis primus adjunxit.



Censura orationis 21 et 22.

Ipsas ex ms. Vatic. accepit ac dedit P. Raynaudus. Reperiuntur quidem in libro De contritione cordis, ac in libro Meditationum, c. 10. At quam falso hi libri nomen Augustini praeferant, infra demonstrabimus.



Censura orationum 23, 24, 25, 26, 27 et 28.
[Col. 0033D]

Praeter ms. quae in variis lectionibus notata sunt ms. Lov., ms. Biblioth. Regiae, ms. Floriac., nec non mss. Vatican. et Collonien. Vien., ex quibus eas P. Theoph. deprompsit, eas esse Anselmi protestantur.



Censura orationis 29.

Cum fides mss. codicibus integra danda sit, ubi nulla alia suppetit judicandi ratio, et nihil aliunde repugnat hanc orationem nulli alii quam S. Anselmo adjudicandam censuimus. Eam enim in pluribus non ignobilioris notae codicibus mss. inter alias sancti hujusce doctoris orationes perlegimus: quos, cui libuerit, consulat in variis lectionibus notatos. Iis adjiciantur ms. 2024 Biblioth. Regiae, et aliud ms. D. Bigot. Stylo quoque Anselmi descriptam hanc [Col. 0034A] esse probe novit quisquis in ejus lectione versatus est. Quod autem haec inter Joannis abbatis Fiscanensis pia collectanea reperiatur in Metensi ms., quid consequens est, nisi abbatem hunc, qui ea adhuc aetate vigebat qua a S. Anselmo plurimi pias quas composuerat, orationes deposcebant, ab eo istam, accepisse et acceptam exscripsisse? Id infra sumus demonstraturi.



Censura orationum 30, 31, 32, 33, 34, 35 et 36.

Has omnes P. Raynaud. ex ms. Vien. primus edidit tricesima tertia legitur etiam in ms. D. Bigot sub hoc titulo: Oratio apologetica sancti Anselmi. tricesima quarta vero exstat in ms. Thuan et in ms. Becc., ut in variis lectionibus indicavimus.



Censura orationum 37, 38, 39 et 40.
[Col. 0034B]

Ex ms. Corbeiensi 160 illas publici juris fecimus et Anselmo ascripsimus. Quae quadragesima est reperitur etiam in ms. Victor. KK. 16.



Censura orationum 41, 42, 43 et 44.

Harum prima in omnibus pene mss. inter S. Anselmi orationes legitur. Vide varias lectiones. Caeteras vero non ita firmus Anselmo asseruerim: licet eam quae quadragesima secunda est ex ms. Viennensi, et alias ex ms. Vatic. P. Raynaudus in lucem ediderit.



Censura orationum 45, 46, 47 et 48.

Pater Raynaudus has quatuor ad B. V. orationes ex ms. colleg. Vienn. primus typis expressit inter Anselmianas.



Censura orationum 49, 50 et 51.
[Col. 0034C]

Hae habentur non modo in ms. colleg. Vien. et in ms. Vatic. et in San German., sed et in iis omnibus quae evolvi, ut in variis lectionibus signavi. Unde illas esse reor quas prolixiores composuisse se Anselmus nondum abbas scribit in epist. ad Gondulphum, quae est 20 lib. I. Unum hic observandum est, quod in antea editis orationes 40 et 50 abbreviatae quasi unam conficiunt sub hoc titulo: Invocatio Matris Virginis Mariae simul ac Filii ejus, et incipit: Sancta et inter, etc.



Censura orationum 52, 53, 54, 55, 56, 57, 58 et 59.

Ex ms. Vien, orationem 52, alias vero ex ms. Vatic. P. Raynaudus inter Anselmianas primus edidit.
[Col. 0034D]


Censura orationis 60.

Rhythmus hic inter sancti Anselmi orationes habetur in ms. Corbeiensi 160 et in ms. Vict. KK. 16, ex quibus illum praelo commisimus sancti Anselmi orationibus insertum.



Censura orationis 62 et aliarum ad SS.

Guillelmus Gemmeticensis, lib. VI, cap. 9, de Anselmo scribit quod librum orationum ad sanctos ediderit; et eas esse Anselmi non est unde quis dubitet, nisi omnem ms. codicibus fidem abnegavit. In aliquibus quidem oratio 64, quae est ad sanctum An dream; et oratio 68, quae est ad sanctum Laurentium et 71, quae est ad sanctum Dunstanum, desiderantur: sed cum prima in ms. Vien. et in ms. Th. et in ms. Sancti Germani legatur; altera vero in ms. [Col. 0035A] Th. et in ms. Vien tertia tandem in ms. Vien., ea satis sint faciendae hac in re fidei.

Advertendum superest: 1. In ms. codice Sancti Arnulphi Metensis, ex supra recentis sancti Anselmi Meditationibus et Orationibus plurimas (quarum specimina D. Mabillonius t. I Analectorum exhibuit) reperiri inter varia pietatis opuscula quae Joannes abbas Augustae nuncupavit. Ipsas autem non ab eo compositas, sed ex jam tum editisa sancto Anselmo Meditationibus sive Orationibus collectas inde arguitur, 1o quod ex omnibus Orationum sancti Anselmi codicibus ms. quos viderim, et qui tam in proloquio quam in variis lectionibus denotantur, nullus sit qui istarum precum saltem quam plurimas sancto Anselmo non ascribat. Qua quaeso aequitatis lance tot ms. fidem [Col. 0035B] elevabit unicus codex ms. cui nulla alia suffragatur ratio?

2. Quod ex sancti Anselmi epistolis, quas in prima Meditationum censura indicavimus, et ex ipsiusmet Eadmeri testimonio (l. I De Vit S. Anselmi, col. 56) constet erationes ab Anselmo dum adhuc prior esset, hoc est ante ann. 1078, editas, et a pluribus exscriptas. Unde non leviter conjiciam ipsum etiam Joannem Fiscanensem Anselmo Beccensi viciniorem illas ab eo accepisse.

3. Quod inter eas illae passim descriptae legantur quas Anselmo asserunt ipsaemet Anselmi epistolae, videlicet tres orationes ad sanctam Mariam, quas ipse suas facit in epistola ad Gondulphum, quae est 20 lib. II, et meditatio, Terret me, etc. (Vide censuram [Col. 0035C] Meditationis 2) cum aliis de cordis contritione, de quibus Durandus abbas Casae-Dei ei gratulatur in ejusdem libri epistola 61. Ex quibus conficitur, 1o codicem hunc Metensem non esse descriptum nisi postquam sanctus Anselmus suas Meditationes sive Orationes edidit; 2o Joannem hunc abbatem plures ab Anselmo compositas orationes exscripsisse, et exscriptas direxisse ad Augustam. 3o Istarum proinde precationum hunc non auctorem, sed pium duntaxat collectorem habendum.

Porro nihil repugnat certo huic juri quod istas preces sancto Anselmo adjudicat. Quod enim praefatus Metensis codex optimae notae scriptus sit ad undecimi saeculi finem, et quod Joannes Fiscanensis vita cesserit anno 1078, quem tamen monasterium [Col. 0035D] rexisse usque ad annum 1082 auctor Neustriae Piae refert ex Orderico Vit., l. IV, ad ann. 1072, et l. II, ad ann. 1107, non modo nihil obstant, sed favent plurimum. Nam, ut supra jam tetigit, Anselmus dum Becci prior erat, plures orationes scripsisse certo scitur, et ab ann. 1063 hoc munere perfunctus ad an. 1078, quo in abbatem assumptus est.

Earum auctor homuncionem quidem se dicit. At cum non de corporis mole, sed ex animo de se humiliter sentientis ista prolata sint Joannem hunc, qui ex corporis exiguitate Joannellinus dicebatur, nihil juvant; sed Anselmum aperte produnt, cui frequens erat hujusce vocis homuncionis et homunculi usus, ut patet legenti tertiam meditationem et [Col. 0036A] orationem 69, quae nullo dubio Anselmi sunt, et in quibus homuncionem et homunculum ipse se nuncupat.

In alloquio 12, quod in nostra hac editione est meditatio, 181, auctor indicat se pastoris habere officium cujus onere pressus ingemiscebat. Et haec quidem Anselmo priori aptissime conveniunt, cujus sub praelationis istius pondere suspiria lacrymasque describit Eadmerus (l. I De Vita S. Ans.) Cum, inquit, pro amissa status sui tranquillitate vehementissime fleret, ab onere praelationis, quod sibi fatebatur importabile, ut relevari mereretur, magnopere (Maurilium) archiepisc. Rothom, coepit rogare. Ipsi vero Maurilius praecepit ut praelationem quam habebat retineret.
[Col. 0036B]

Denique quod gratiam loca commissa ordinandi auctor orationum postulet, Joannem Fiscanensem, qui duo regebat monasteria, utquid arguit: quasi vero plures ecclesias regere credatur sacerdos quisquis in fine brevium litaniarum recitat orationem in qua haec verba loca nobis commissa expressa leguntur.

Uni igitur Anselmo Cantuariensi jure merito istas orationes asseruimus, quas non Fiscanensis modo, sed et Durandus Casae-Dei abbas ab anno 1068 ad annum 1078 et plures alii multa pietatis studio exceperunt et collegerunt.

Advertendum 2 ex orationibus quae nullo dubio sunt Anselmi, videlicet ex orat. ad S. Petrum, ad S. Paulum, ad S. Nicolaum, ad S. Benedictum, plurima [Col. 0036C] excerpta esse ex quibus magna ex parte compositi sunt liber De contritione cordis, et liber Meditationum, qui in t. IX Operum S. Aug. habentur, et de quibus propterea quid sentiendum sit infra pronuntiabimus; 3. orationem 69 minus recte inscriptam esse ad sanctum Martinum, cum ad S. Nicolaum eam se fecisse ipse Anselmus scribat in epist. ad Baldricum, quae est 51 lib. II, in qua etiam indicat eam paulo antequam in Angliam ipse transfretaret, esse compositam, videlicet circa idem tempus quo librum De Incarnatione Verbi contra Roscelinum inchoaverat. Exstat haec oratio sancti Nicolai nomine inscripta in ms. monasterii de Lira.



CENSURA Psalterii beatae Virginis.

Illud D. Picardus primus in lucem misit, haud [Col. 0036D] dubie ex aliquo ms. quod sancti Anselmi nomen praefert. P. Rayn. nullum habuisse illius operis codicem ms. fatetur. Ego quidem incidi in duos, videlicet unum Victorinum, et alterum Floriacensem, in quibus hujusce Psalterii initium usque ad Completorium habetur: sed in utroque caetera desiderantur, et in neutro legitur nomen auctoris. Occurrit etiam mihi in nostrae biblioth. codice ms. 345 Psalterium B. V. et aliud etiam in ms. Bibliot. Regiae; sed duo hae prorsus alia sunt ab eo quod hic editum est, et ab eo quod S. Bonaventura composuit.



JUDICIUM LIBRI De contritione cordis.

Primi capitis ultima pars, cum secundo capite, [Col. 0037A] tota ad verbum sumpta est ex postrema parte meditationis 2, quam S. Anselmus anno 1099 scripsit de humana redemptione.

Tertii capitis pars posterior, Qualem me fecisti, etc., et prior pars capitis 4, usque ad haec verba, Anima mea ante omnia, etc., decerptae sunt ex sancti Anselmi oratione ad S. Joann. Bapt. Altera pars istius Capitis 4, sunt autem haec, etc., transumpta est ex oratione 4 ad Deum, quae incipit: Altissime, etc. Ultima tandem pars ab his verbis, Quam tolerabilius, etc., et initium capitis sequentis usque ad ista Noli, Domine, etc., translata sunt ex secunda indubitataque S. Anselmi meditatione cujus initium est, Terret me, etc.

Ab istis autem verbis: Noli, Domine, etc., ad haec, [Col. 0037B] Parce peccatrici animae meae, etc., deprompta sunt ex ultima parte tertiae meditationis sancti Anselmi, quae est deploratio male amissae virginitatis.

Ab his quinti capitis verbis, heu! miser semper, etc., usque ad ista, perversum etiam, etc., emendicata sunt, inverso licet ordine ex S. Anselmi oratione tertia ad Deum. Ab istis autem, perversum etiam, etc., usque ad ista O peccata, etc., excerpta sunt, mutato tamen ordine, ex oratione ad S. Bened. quam esse sancti Anselmi constat.

Ab iis porro verbis O peccata, etc., usque ad haec Exaudi ergo, etc., quae sunt initium capitis 10, sumpta sunt ex oratione ad sanctum Nicolaum, quam ipse Anselmus se fecisse declarat in epist. 51, [Col. 0037C] l. II. Ab his, Exaudi ergo, etc., ad ista Sed unde Deus meus, etc., extracta pariter sunt ex praefata orat. ad S. Nic.

Ab istis Sed unde Deus, etc., ad haec Memento, etc., sunt ex tertia sancti Anselmi meditatione, quae est de virginitate male amissa.

Ab his Memento, etc., ad ista: Deus meus, in te pono, etc., deducta sunt ex fine orationis ad sanctum Nicolaum, et ex meditatione de male amissa virginitate.

Ista capitis ultimi, Peccare est Deum inhonorare, etc., sunt ex meditatione 11, quam sanctus Anselmus Lugduni composuit, et ex pluribus aliis ejus capitulis:
[Col. 0037D]

Haec ejusdem capitis, heu me! peccavi, etc., ad ista: Deus Dominus cujus, etc., exscripta sunt ex secunda sancti Anselmi meditatione. Haec tamen verba: Vae male agenti, etc., transumpta sunt ex oratione ad sanctum Paulum ex qua etiam decerpta sunt ista Deus cujus bonitas, etc., usque ad haec Scio quidem et fateor, etc.

Ex his autem omnibus fit evidens librum De contritione cordis, cujus auctor incertus fuit ipsis sancti Augustini censoribus fuisse compositum ab aliquo recentiore, qui sancti Augustini et sancti Anselmi sententias quae magis ad cordis contritionem movere possunt studiosissime collegit, et ex ipsis librum hunc aptissime concinnavit.
[Col. 0038A]


JUDICIUM LIB. Meditationum, QUI INTER S. AUGUSTINI OPERA CIRCUMFERTUR.

Duo Meditationum libri exstant in tom. IX Operum sancti Augustini: unus inter ejus Opera, alter in Appendice editus est. De secundo cui nihil cum Anselmi Meditationibus commune est, nihil hic statuimus, sed de primo quid sentiendum sit ut concludatur, duo praemittenda sunt.

1. Totus fere hic liber legitur in sancti Anselmi Meditationibus et Orationibus. Quatuor enim priora hujusce libri capitula conficiunt orationem 10, quae incipit, Domine Deus, da cordi, etc., usque ad haec: Quam magnas, Domine, etc. Quatuor autem sequentia capitula de verbo ad verbum redduntur in oratione 2, quae incipit: Invoco te.
[Col. 0038B]

Caput nonum istius libelli implet S. Anselmi orationem 14, Jam o divini amor, etc.

Cap. 10 est ipsa oratio 21, Scio, Domine, etc. Initium capitis 18 inchoat meditationem 18, omissis aliquot versibus quae huic praemittuntur.

Capita 22 et 23 plurima habent quae leguntur in § 5, 6 et 7 Meditationis 14, quae et Enchiridion dicitur.

Cap. 29 et 30 continentur in § 1 praefatae Meditationis 14.

Caput 34 est oratio integra quam quintam numeravimus.

Caput 35 conficit orationem 17.

Caput 36 dat orationem 16.

Caput 37 complet 18 et 19 orationes.
[Col. 0038C]

Caput 39 aliquas habet sententias quae sunt in oratione 62 aliquas quae occurrunt in medit. 3, aliquas quae leguntur in orat. 2, aliquas etiam quae in c. 1 Proslogii reperiuntur.

Denique caput 41 et ult. integram conficit orationem 20.

Ex his luce clarius est aut istas meditationes et orationes ex praefato libro esse descriptas, aut librum hunc ex istis maxime orationibus seu meditationibus non ab Anselmo sed alio juniore fuisse compositum. Utrum verum sit ut intelligatur, adverto: 1o Proslogion et alias saltem ex his orationibus quae eadem habent ac iste liber, indubitata esse sancti Anselmi opuscula. Unde consectaneum magis est ex [Col. 0038D] sancti Anselmi orationibus librum hunc esse transumptum quam ex eo libello, cujus auctor nullus ante Anselmum certo scitur, et qui non nisi in mss. recentioribus legitur, istas orationes fuisse ab Anselmo descriptas. Nec enim is erat sancti Anselmi animus.

Adverto 2o librum hunc Meditationum nihil aliud esse quam centones nonnunquam minus apte assutos. In orationibus vero sancti Anselmi sententiae sententiis et partes partibus magis cohaerent. Potius itaque ille ex istis, quam istae ex illo, compositus est.



JUDICIUM LIBRI QUI Manuale DICITUR.

Hunc librum non esse Augustini constat: 1o ex eo quod in antiquioribus ms. non legatur, 2o ex [Col. 0039A] ipsius prologo, ubi auctor praefatur se ex elegantioribus dictis SS. Patrum Manuale hoc collegisse, 3o ex eo quod sex ultima hujusce libri capitula verbatim sancti Anselmi Proslogio transumpta sint.

An vero hic liber sit Anselmi non est unde definiam. [Col. 0040A] Aequius tamen censuerim id operis nec ab Augustino, nec ab Anselmo prodiisse, sed ab aliquo ipsis recentiore, qui ex diversis et maxime S. Augustini et sancti Anselmi sententiis et capitulis hunc librum con. sarcinavit.




[Col. 0039A]
CENSURA OPERUM QUAE IN APPENDICE EDITA SUNT.



CENSURA Elucidarii.

Oxoniae in ms. 223 bibl. Mertonensis liber iste sic inscriptus legitur: Liber qui vocatur Elucidarius B. Anselmi. Cantabrigae in ms. 123, colleg. Bened., Elucidarium Anselmi. In pluribus aliis mss. exstat, [Col. 0039B] sed sine nomine auctoris. In ms. cujusdam bibliothecae Anglicanae exstat etiam hoc opus Gallice scriptum, ut certo mihi ab amico, prae cujus manibus erat, renuntiatum est.

Hunc librum Anselmi nomine insignitum Espencaeus prelo primus commisit Parisiis an. 1560, unde postea inter sancti Anselmi Opera excusum est Coloniae an. 1573. Quandoquidem vero in eo plurima vana, inepta, et sancti Anselmi doctrinae adversa deprehenduntur, indignum prorsus quod illius Operibus adnumeraretur, judicatum est. Quae enim de luctu Adam, Abel occiso, dicuntur in l. I, c. 15 et de miraculis qui Domino nascente contigisse narrantur in eod. l., c. 19, nec theologo, nec sano capite digna sunt: Et cum arbitrium definitur (l. III, [Col. 0039C] c. 3) »libertas eligendi bonum vel malum,« ab Anselmi doctrina receditur: cujus etiam sententiae repugnat quod l. II, c. 15, de seminis immunditia pronuntiatur. Deinde sanctus Anselmus in prologo ad dialogum De veritate ipse quatuor a se compositos dialogos scribens et enumerans, hujus non meminit. Nec quis dicat ea aetate dialogum hunc nondum ab eo editum fuisse; nam ex Elucidarii praefatione liquet ipsum ab aliquo qui in scholis adhuc ageret, et nondum esset praelatus, esse compositum: Anselmo autem Beccensis coenobii regimen jam tum obtigerat cum ad suos dialogos prologum scripsit.

Honorio Augustodunensi id operis ascripsit Trithemius l. De Eccl. script. Guillelmo Conventriensi Carmelitae, qui vixit circa an. 1360, P. Theophilus [Col. 0039D] in Eromatis adjudicavit: cujus tamen sententiam P. Labbe confutat ex ms. codice coll. Clarom., qui hujusce Carmelitae aetatem superat. Neutri ego illud opus asseram, sed cuidam sancti Anselmi studioso qui ex ipsius maxime sententiis hanc Christianae, ut ait, theologiae summam concinnavit.



CENSURA DIALOGI De Passione Domini.

Exstat hic dialogus in ms. 519 bibl. Thuan sub hoc titulo: Planctus beatae Mariae V. ad Anselmum, de passione Christi. Exstat et in omnibus editis. Nihilominus tamen hunc non esse S. Anselmi mihi constat, 1o ex prologo, ubi haec leguntur: Beatus Anselmus, etc.; 2o quia is non est ex quatuor dialogis quos a se compositos Anselmus ipse recenset in praefatione ad dial. De veritate; 3o quia de eo Eadmerus nihil loquitur; 4o et maxime prae fabulis et puerilibus nugis quibus dialogus iste oppletus est.



CENSURA LIBRI De mensuratione crucis.

In omnibus quidem, etiam antiquioribus, excusis S. Anselmi Operibus liber iste legitur. Verum cum [Col. 0040B] in nullis reperiatur mss. et auctor in cap. 5 Bernardum citet, palam est eum esse Anselmo posteriorem, qui anno 1109 decesserat, antequam Bernardus vel monachum induisset. Quod etiam de merito ex condigno loquitur in c. 1, indicat hoc opus non prodiisse ante saeculum decimum tertium.



CENSURA LIBRI De conceptione beatae Virginis.

Hujusce tractationis fragmenta cum hac epigraphe, De conceptu virginali passivo, primus edidit P. Raynaudus, qui totus contendit huncce tractatum a S. Anselmo esse compositum. Equidem ipse scio in ms. 271 bibl. Merton. in Anglia, ante tractatum De excellentia B. Mariae hunc legi sic inscriptum: Anselmus de conceptione B. Mariae: et in ms. 22 bibl. Lincol. inter alia S. Anselmi opera illud haberi [Col. 0040C] De Conceptione B. Virginis. Cantabrigae in ms. 338 colleg. S. Benedict. post Eadmeri Opera pariter occurrit tractatus De conceptione S. Mariae. Sed et in ms. Cluniac. legitur: Tractatus B. Anselmi de conceptione B. Mariae Virg. Et in ms. Corb. inter sancti Anselmi Opera hic etiam tractatus reperitur, De conceptione B. Virg. Mariae ex quibus duobus ms. huncce tractatum integrum edidimus. Non tamen inter sancti Anselmi Opera quandoquidem horum mss. quae pauciora sunt, et alios quam sancti Anselmi tractatus continent, fidem penitus abrogant alia innumera Operum S. Anselmi mss. quae in Regia, Victorina, Thuana, et pluribus aliis bibliothecis in Gallia, in Anglia et in Belgio asservantur. In his enim omnibus ne fragmentum quidem istarum [Col. 0040D] tractationum reperire est. Sed nec scio quis tractatus ille sit, quem tres Anglicani isti codices inscribunt: De conceptione B. Virginis; hic enim titulus libro De conceptu virginali ab exscriptoribus praefigi potuit.

Insuper sancto Anselmo hunc librum falso ascribi tota ipsius doctrina reclamat, ut novit quisquis ejus librum II Cur Deus homo, et maxime c. 16 et 17, legit ut intelligeret. P. Raynaudus in sua hujusce libelli Syntaxi vult Anselmum eo loci, sicut et alios PP. locutum de prima conceptione quae in paterni seminis susceptione consistit, et unde incurritur debitum contrahendi peccatum originis. Verum his totus adversatur Anselmus citatis maxime in locis, ubi probat nullam esse in semine immunditiam quae [Col. 0041A] mundatione egeat; et ubi suo Bosoni demonstrat necesse fuisse Deum hominem fieri ut beata Virgo mundaretur, ipsamque a Spiritu sancto per Christum esse mundatam. Opponunt alii sanctum Anselmum in enarrationibus suis in sancti Pauli Epistolas eadem sensisse quae in isto libro deducit. In ista enim Apostoli verba, de peccato damnavit peccatum (Rom. VIII), sic ait: Maria ex Adam mortua nisi divinitus exempta fuisset, etc.; et ista: Omnes mortui sunt (II Cor. V), sic explanat: Omnes itaque mortui sunt in peccatis, nemine prorsus excepto, dempta Matre Dei, sive originalibus, sive etiam voluntate additis.

Ad quid haec? non enim istas enarrationes scripsit Anselmus, sed Hervaeus Burgidolensis, ut ipsi Bellarminus [Col. 0041B] et Labbe in l. De script. eccl. observant, et nobis constat ex codice ms. qui penes nos est, et ex cujus etiam fide certo liquet has clausulas, nisi divinitus exempta fuisset, et dempta Matre Dei, esse ab alio insertas ut Estius fuerat jam subodoratus. Haec enim in ms. minime leguntur.

Non est ergo unde concilietur secum pugnans sancti Anselmi doctrina, si liber iste ab eo sit editus; unde magis eum Anselmo supponi, quam Anselmum sibi non constare non inique censuerim. Hoc eodem argumenti genere Angelus Rocca, Augustinianus, cum sancti Bonaventurae Opera Romae excudi curaret, sermonem secundum de beata Maria, qui eadem exponit ac iste liber, ad marginem (t. III, in serm. de sanctis, p. 389 edict. Rom), concludit hunc sermonem [Col. 0041C] S. Bonaventurae non esse, cum ipse multis aliis in locis opinionem in l. III Sent. affirmatam omnino et constanter defendat.

Baronius ipse in notis ad Martyrol. observat quod an tractatus De concep. B. V. sit Anselmi merito ducitur in controversiam, cum multa habeat quae eidem auctori repugnent, ut notat Joan. Turrecrem. in tract. De concept. B. V., parte XII, c. 3. Hoc ipsius Baronii judicium.

Ipse quoque tractatus, hic suae integritati ac puritati jam redditus, se non nisi post Anselmi tempora editum protestatur. Etenim ab ipso sermonis exordio declaratur, 1. quod multis in locis jam tum festiva erat solemnitas Conceptionis B. Mariae; [Col. 0041D] 2. quod priscis temporibus frequentiori usu celebraretur, dum pura simplicitas vigebat; 3. quod perspicacia et examinatio modernorum quorumdam, qui saeculari et ecclesiastica auctoritate, divitiarumque abundantia praeeminebant, hanc solemnitatem quasi ratione vacantem de medio sustulerit et redegerit in nihilum; 4. quod charitas simplicium de tantae festivitatis abolitione tum gemeret.

At ista cum Anselmi aetate stare nequeunt; sicut nec commentum illud quo ista festivitas dicitur ab Anselmo instituta dum Lugduni moraretur. Quandoquidem de iis plane siluit Eadmerus, qui singula, vel minutissima, quae Lugduni ab Anselmo gesta sunt, accuratissime describit tam in libris de ejus Vita quam in Historia novorum. Nec ullus de istius [Col. 0042A] festivitatis institutione aut abolitione eo tempore scripsit, cum tamen hujusce aetatis gesta tot Scritores nobis tradiderint. Denique qui dici potest priscis temporibus instituta festivitas, praevalente contra charitatem simplicium auctoritate quorumdam qui ecclesiastica dignitate praeeminebant, abolita esse ipsa aetate Anselmi, qui post priorem suum e civitate Lugdunensi (ubi ab eo instituta fertur) reditum vix decem annos impleverit?

Non ergo Anselmi, sed Bernardi aetas haec tulit. Ea siquidem tempestate, videlicet circa ann. 1140, Lugdunensis Ecclesia festivam recolere voluit beatae Virginis conceptionem. Quod cum sanctus Bernardus et plures alii minus aeque ferrent, graves inde controversiae motae sunt, iis contendentibus, 1. quod nulla [Col. 0042B] esset hanc conceptionem specialiter recolendi ratio; 2. quod si ante Christi partum B. Virgo decessisset, originalis peccati sortem non evasisset, ut refert ipse auctor hujusce libri. His autem subindicari prae caeteris ac redargui videtur Potho Prumiensis, qui anno 1151 in lib. III De statu domus Dei (t. XII, part. I, Bibl. PP.), sub finem, ait maxime absurdum videri quod festum Conceptionis sanctae Mariae fuerit de novo inductum, nec tamen se devotioni fidelium derogare, si hujus festivitatis rationem quaerat. Ubi Potho sensum ac verba profert sancti Bernardi in epist. 174 ad canonicos Lugdunenses.

Advertendum quoque est quod in ea epistola sanctus Bernardus dicat se jam antequam eam scriberet, hunc (verba ejus sunt) errorem apud aliquos [Col. 0042C] comperisse; sed dissimulando pepercisse simplicium devotioni, quem iniquiori animo tulit in sapientibus viris et in insigni Ecclesia. Ex quibus fit manifestum, 1. hoc sancti Bernardi tempore, qui post Anselmum floruit, aliquos duntaxat simpliciores, de quibus in praefato tractatu dictum est, beatae Mariae conceptionem fuisse veneratos; 2. nec dum publice ac solemniter ab Ecclesiis recoli solitam; 3. et proinde hanc festivitatem ab Ecclesia Lugdunensi, non ex Anselmi instituto, nec ejus aetate fuisse celebratum, cum sanctus Bernardus illius Ecclesiae canonicos hujus celebritatis redarguerit statim atque eam deprehendit. Superstitione, inquit, deprehensa, etc. Eam autem non ignorasset si ab Anselmi tempore esset instituta in ea Ecclesia, cujus ipse, ut ibi ait, [Col. 0042D] specialiter erat filius. Cum ergo haec quae in eo tractatu de festivitatis illius institutione et abolitione scripta legimus, sancti Anselmi temporibus minime congruant, tractatus hic non ab Anselmo, sed ab alio recentiore compositus est.



CENSURA EPISTOLAE SIVE SERMONIS De conceptione beatae Virginis.

Pater Raynaudus sermonem hunc ex ms. monasterii Sancti Ragueberti Jurensis edidit sic inscriptum: Epistola sancti Anselmi de conceptione beatae Mariae.

Anselmus Cantuariensis archiepiscopus et Anglorum pastor coepiscopis suis et omnibus B. Mariae [Col. 0043A] mysteria colentibus, salutem et perpetuam in Christo benedictionem.

Verum fictitiam esse hanc epistolam suadent plurima, 1. inscripto haec non est Anselmi; nusquam enim in epistolis ipse se Anglorum pastorem nuncupat, quo forte non levem sibi invidiam fecisset; 2. sanctus Anselmus coepiscopos non fuisset allocutus his verbis: Dilectissimi fratres, dilectio vestra, absque ulla dignitatis ac paternae reverentiae nota, quam in caeteris semper adhibuit; 3. epistolae non clauduntur his vocibus: praestante Domino nostro Jesu Christo Filio ejus, qui cum Patre et Spiritu sancto vivit et regnat Deus per infinita saecula saeculorum. Amen; 4. nullus ex historiae Anglicanae scriptoribus refert a Guillelmo Conquestore in Daniam [Col. 0043B] missum Elsinum, qui utrum classis, ut fama erat, in Angliam dirigenda pararetur, sagaciter exploraret. Imo tradunt omnes Guillelmum, statim atque in Angliae regem sacratus est, in Northmanniam transfretasse, et aliquanto post Danorum potentissimam classem in Angliam irrupisse. Cum quibus profecto male cohaeret prima istius epistolae sive sermonis narratio. Si enim Elsinus paratam classem renuntiasset Guillelmo, vel ipse ex Anglia non exiisset, vel saltem Dani eam eo imparato non invasissent. S. Elsinus, Anglice Aiegelsin, non fuit in abbatem Ramesiensem electus nisi an. 1080, ut habetur in Registro de Ramsey, fol. 218. Fabula igitur est coenobii Ramesiensis abbatem Elsinum a Guillelmo I accersitum directumque fuisse in Daniam statim [Col. 0043C] atque Angliam suae ditioni subjecit, hoc est anno 1066.

Elsinus hic in ecclesia Sancti Augustini aliquando resedisse dicitur in altera narratione. Et quidem Guillelmus Torne in Chronicis abbatem Sancti Augustini Cantuar. ad ann. 1059 inter eos abbates bene recenset Egelsinum; et de eo inter caetera scribit quod, ipso et Stigando archiepiscopo Cantuariensi ducibus, populus Cantiorum anno 1066 Guillelmo occurrerunt; et quod pacto inter eos foedere abbas iste in Daniam navigaverit, sed profugus ut iram Guillelmi declinaret, non ut ejus legatus aut explorator, ut fingit fabula. Denique quod non solum non fuerit ad ecclesiam Ramesiensem promotus, sed quod nusquam ex eo tempore comparuerit Egelsinus iste, adeo ut in ejus locum rex alium suffecerit [Col. 0043D] nomine Scotlandum, cujus instantia a rege mandatum est ea omnia bona coenobio Sancti Augustini restitui, quae abbas iste Egelsinus, quem rex ipse in suo rescripto vocat fugitivum, vel concesserat vel abripi permiserat. Non ergo is Elsinus est qui a rege in Daniam missus est, et qui re cum Danis facta in Angliam redeunti facta sit praefata revelatio. Nec enim is fuit unquam Ramesiensis coenobii Pater, nec ad Danos transivit, nisi profugus; unde nec uspiam reversus est.

Sed nec abbas Ramesiensis ad id muneris a rege deligi potuit, cum Elsinus hic abbatem non nisi anno 1080 sit electus, et nusquam in Daniam transmigraverit, [Col. 0044A] maxime ad exploranda Danorum consilia qui paulo post in Angliam irrupere.

Quis ergo iste Elsinus seu Egelsinus est, cui ex Dania redeunti tanta revelata sunt mysteria? Dixerim hunc nec Ramesiensem, nec Cantuariensem, sex ex utroque confictum qui et in Daniam transfretaret, quo abiit Cantuariensis; et qui Ramesiense coenobium regeret, ne exsul aut profugus etiamnum in Dania crederetur: sic seipsa concidit male texta narratio.

6. Elsinus iste naufragio proximus adeo scrupulose inquirit non solum de die, sed et festivitatis officio, ut arte composita haec narratio facile credatur.

7. Adeo varie descripta est haec epistola, ut mendacio [Col. 0044B] in incerto fluctuanti quam veritati quae sibi constat, propior sit. In ea quam edidit Pater Yenez in appendice tom. VII Chron. ord. S. Bened., edicitur quod sanctus Nicolaus sit infulatus hic qui Elsino naufragandi succurrit, nec nisi una apparitio in ea narratur. In ea quae hic edita est, duae aliae eodem stylo adjectae sunt narrationes. Illa tandem quam ex ms. Gemmet. subjeci eo titulo: Miraculum de conceptione B. Mariae, partim rhythmis, partim soluta oratione composita est, et unicam duntaxat apparitionem enuntiat. Denique revelationem hanc factam abbati in naufragio constituto Durandus ipse Mimatensis episcopus (1296), l. VII De divin. offic., concludit non esse authenticam nec approbandam.

8. Non magis veri speciem habet quod de quodam [Col. 0044C] diacono Hungariae regis germano narratur. Hunc volunt (IVION I. II. Ligni vita) esse Fridericum, quadragesimum tertium Aquileiensis Ecclesiae patriarcham, quem Caroli Calvi filium et monachum Fuldensem fingunt, deinde ab eo in archiepiscopum assumpto institutam fuisse hanc festivitatem. Ughellus in tom. V Italiae Sacrae, quae Romae edita est, hanc fabulam rejicit et confutat ex eo quod iste archiepiscopus inter Caroli filios non recenseatur in stemmate Carolingorum: neque in epitaphio quod ejus sepulcro incisum est, ulla de iis habeatur mentio; nec de eo Christophorus Browerus ullam mentionem habet in libro Antiquitatum Fuldensium ubi de praestantia, doctrina et pietate illustrium Fuldensium monachorum diserte agit. Denique nullus [Col. 0044D] scitur Aquileiensis patriarcha fuisse regis Hungariae germanus. Nec de festivitate recens inducta Bernardus, Potho et alii circa annum 1140 causati fuissent, si in Italiae sede patriarchali ab anno 884, quo iste Aquileiensis archiepiscopus electus est, vel paulo post, cum octavis fuisset celebrata.

9. Impoenitentiae finali, quae illud peccatum est quod neque in futuro saeculo remittetur, nimium favet tertia hujusce epistolae narratio; et Scripturae dicenti quod ubi arbor ceciderit, ibi manebit; Ecclesiaeque profitenti quod in inferno nulla est redemptio, nimis repugnat ut fidem mereatur.

10. Haec ratio quod ideo extolli debeat B. M. conceptio, [Col. 0045A] sicut et ejus nativitas, quia nisi illa conciperetur, non nasceretur, a S. Bernardo refertur ac refellitur (epist. 174): quod argumento est fabulam hanc ea aetate fuisse confictam.

11. Auctor in eos qui hanc festivitatem celebrare abnuebant, tanquam in insanos et insensatos invehitur. Quod quam ab Anselmi modestia ac mansuetudine alienum sit, novit quisquis ejus scripta vel cursim evolvit.

Circa miraculum de conceptione S. Mariae quod ex ms. Gemmet. c. 40, idem censeto quod de epistola praecedente.

His autem in omnibus id unum egi ut hasce tractationes non esse sancti Anselmi demonstrarem, nihilque ad Conceptionis festivitatem ac mysterium [Col. 0045B] attigi, de quibus semper id sentiam quod Ecclesiae judicio stabit.



CENSURA PASSIONIS sanctorum Guigneri, etc.

D. Joannes Picardus hanc historiam, si historia dicenda est, ex ms. biblioth. Victorinae primus edidit, et sancto Anselmo ascripsit. Ipsam tamen vix Anselmo digna judicavimus, quia in ea leguntur multa quae vero minime similia sensatis visa sunt, et quae risum magis excutere quam ad pietatem movere possunt.



CENSURA judicii de stabilitate.

Nihil sancto Anselmo indignum habet; nec dissonat ab iis quae sanctus Anselmus Lanzoni scripsit in epistola quae est 29 libri I.
[Col. 0045C]


CENSURA Disputationis Judaei cum Christiano.

Disputationis istius auctorem et argumentum aperte indicat epistola quae loco prologi praemittitur. Hactenus inedita fuerat, etsi in pluribus ms. reperitur, videlicet in ms. bibl. Elnon., bibl. Longi Pontis, bibl. ecclesiae cathed. Tornac., et bibl. Sancti Lamberti; praeter ms. bibl. S. Remigii Rem., bibl. Vict. et bibl. San-Germanensis; ex quibus illam juris publici fecimus.



CENSURA Annuli.

Dialogum hunc, qui a quingentis annis et amplius in bibliothecarum scriniis delituerat, e Laetiensi feliciter deprompsimus. A Ruperto Tuitiensis coenobii abbate Annulum hunc esse compositum, et tribus [Col. 0045D] libris quasi totidem gemmis distinctum ab ipsomet discimus in ejus prologo ad libros De glorificatione S. Trinitatis et processione Spiritus sancti, ubi se hunc Annulum, expetente Cunone quondam abbate Syngebernensi, tum Ratisponensi episcopo, post completos tredecim libellos De gloria Filii hominis, et ante susceptos libros De glorificatione, etc. (hoc est circa an. 1127) conscripsisse se praefatur. De his plura disserui in Apologia pro Ruperto.



CENSURA LIBELLI CUI TITULUS: Quaedam dicta utilia, etc.

Ea P. Rayn. ex mss. bibl. Vatic. primus in lucem misit: et haec quidem Anselmum sapiunt. Nonnulla ex ms. Corbeiensi his subjunximus, quae nec ab Anselmo aliena sunt.
[Col. 0046A]

De homilia autem in illud, Decebat enim, etc., quid censendum sit dixi in aliarum homiliarum censura.



CENSURA DUORUM MIRACULORUM.

In ms. San-Germanensi 608 duo haec miracula a sancto Anselmo edita dicuntur. Unde ne quid Operum quae ipsi ascribuntur, in hoc volumine desideraretur, ea, quantumvis fabulosa et nulla fide digna, adjecimus. Ejusdem generis haec sunt cujus et praefati tractatus De conceptione, et miraculum abbatissae quae angelis obstetricantibus partum edidit.



CENSURA LIBRI De sacramento altaris.

In ms. Cambronensi hic liber exstat sic inscriptus: Incipit liber domini Anselmi de sacramento altaris. Sub eodem titulo legitur in ms. Atrebat. [Col. 0046B] Quandoquidem vero eo in opere aliqua redarguuntur quae legimus in libris De divinis officiis, quos Rupertus Tuitiensis anno 1111 scripsit, Anselmus vero humanis exemptus sit anno 1109, liquet illud opus ab Anselmo non prodiisse. Quod et in Ruperti Apologia fusius exposui. Hunc itaque librum suo auctori, Guillelmo Sancti Theodorici, cujus nomen praefert in ms. Longi-Pontis et in aliis, dimittentes, ipsum hic excudendum minime censuimus, cum inter Guillelmi abbatis S. Theodorici Opera in Bibliotheca Cisterciensi editus habeatur.



CENSURA LIBRI De membris et actibus Deo attributis.

Hic liber in tom. IV operum S. Augustini inscriptus legitur, De essentia Divinitatis; et in tom IX. Operum S. Hieronymi est epistola 15, De iis quae de [Col. 0046C] Deo in Scripturis sanctis attribuuntur: exstat etiam inter S. Bonaventurae opuscula. Unde, licet in prioribus editis sancti Anselmi operibus habeatur, cum in nullo ms. cod. Anselmi nomen obtineat, illum dimisimus.



CENSURA LIBRORUM De imagine mundi.

Hoc opus exstat in ms. 14 bibl. collegii Ovialensis, sic inscriptum: Epilogus mappae mundi per eumdem (Petrum de Alliaco Cameracensem). In ms. 12 collegii Corporis Christi, inter Hugonis Opera, De imagine mundi libri duo. In ms. 7 colleg. Sanctae Trinitatis: Liber Henrici Huntingdon, qui dicitur Imago Dei. In ms. 367 collegii S. Benedicti: Imago mundi composita per H. canonicum. Ibid in ms. 32: Imago [Col. 0046D] mundi cum prologo doctoris clarissimi Anselmi super librum cujus auctor est Greg. Huntingdon. In ms. 280 Biblioth. Regiae: Incipit prologus beati Anselmi episcopi super librum qui dicitur: Imago mundi. In ms. 512 nostrae biblioth. San-German. exstat liber intitulatus: Speculum vel Imago mundi, editus a fratre Vincentio ordinis Fr. Praed.; sed is alius est ab eo qui inter S. Anselmi Opera fuit editus. In ejusdem bibl. ms. 513 alius liber legitur eo titulo: Speculum vel imago mundi, nullo auctoris nomine; sed nec is est idem cum aliis.

In omnibus vero, etiam antiquioribus, excusis sancti Anselmi Operibus exstant hi duo libri.

Attamen ab isto volumine ipsos exclusimus, nec quidem in Appendice eis dedimus locum, utpote quos [Col. 0047A] Anselmi esse non constat, et quos alibi, videlicet, inter Hoaorli Angustodunensis Opera expressos legimus in tom. XII Bibliothecae PP.



CENSURA LIBRI De beatitudine coelestis Patriae.

In ms. biblioth. Claraevall. S. Ebrulphi, Longi Pontis et S. Martini Tornac. huic libro sancti Anselmi nomen praefixum est. Verum in ms. Corb. E. 10 et in ms. Bec. Eadmero ascribitur, et simul exstat cjus ad Guillelmum monachum epistola quae simul cum prologo enarrat describendi hujusce libelli rationem, et Eadmerum ejus auctorem aperte denuntiat. Plura etiam ex eo proferuntur in l. De similitudinibus a c. 47 ad c. 71. Nomen autem S. Anselmi non immerito praefert in pluribus mss. cum sermo sit quem sanctus Anselmus Cluniaci habuit, [Col. 0047B] et quem individuus ejus comes Eadmerus in libri forma descripsit.



CENSURA LIBRI De similitudinibus.

Liber hic in ms. Lirano et in ms. aulae Pembroch. inscribitur: De moribus humanis; inter S. Anselmi opera exstat in omnibus excusis et in pluribus mss. Unde S. Thomas, S. Bonav., sanctus Antoninus et alii ipsum S. Anselmo adjudicavere. Unus Pater Theophylus id opus inter notha recensuit; nec injuria. Hunc enim librum ab Anselmo non esse compositum convincitur, 1. ex septem capitulis 186-192, quae in antea editis postrema sunt; sed eis cum ex ms. S. Germani tum ex ms. Beccensi, duo subjunximus quae in prioribus excusis non legebantur. In iis autem septem capitulis auctor de S. Anselmo loquitur; [Col. 0047C] unde necessario consequitur eum a S. Anselmo alium esse. Nec quis ea dicat adjecta fuisse, sicut revera in editione Nuremberg. non habentur, in omnibus enim mss. ea leguntur, et unum ipsorum sub Anselmi etiam nomine a S. Bonav. citatur.

Hinc autem error natus est quod liber iste compositus sit ex similitudinibus quas S. Anselmus ad mores facile componendos adhibere consueverat: unde liber Similitudinum Anselmi recte dici potuit, vel inscribi S. Anselmi Similitudines. Quam plurimas enim ex iis quibus S. Anselmus usus est, Eadmerus profert in l. De ejus Vita: nempe similitudinem Ursarii, col. 58; Cerae, 59; Plantae, 67; Vivarii, 76; Bubonis, 83; Molendini, 85; Leporis, 91; Aviculae, 92.; Militis solidarii, col. 94; quas [Col. 0048A] easdem in isto Similitudinum libro simul collectas legimus. Quod, sicut et totus istius libri contextus, certo mihi argumento est ipsum ab eodem Eadmero esse compositum ex iis quas simul collegit, S. Anselmi non similitudinibus modo sed et sententiis, maxime de voluntate, de humilitate ac de beatitudine et miseria. Unde una illius pars nonnunquam inscripta reperitur: Liber de triplici voluntate; altera De monte humilitatis; et tertia, de quatuordecim beatitudinibus et totidem miseriis.



CENSURA LIBRI De excellentia gloriosae Virginis.

In editione Nurembergensi non exstat hic liber; in aliis tamen, etiam Gothicis, legitur inter sancti Anselmi Opera: hunc vero ex ms Becc. E 10 Eadmero restituimus, cujus stylo conscriptus est.
[Col. 0048B]


CENSURA LIBRI De quatuor virtutibus beatae Mariae.

Hunc librum Pater Raynaudus primus edidit et S. Anselmo adjudicavit. Quandoquidem vero in nullis mss. aut antea editis sancti Anselmi operibus illum compererim, in eo tamen sancti Anselmi sententiae deprehendantur, maxime ubi de Dei potentia agit, adeo et verbis et sensu libro praecedenti affinis mihi visus est, ut et Eadmeri, qui S. Anselmi placitis firmiter constanterque adhaesit, partum esse non leviter conjiciam: ipsius tamen nomen huic operi hac una ratione praefigere non ausus sum.

In mss. bibl. Alnensis exstat tractatus inscriptus: Anselmus de duplici stola. In ms G. 6 bibliothecae Bodleianae inter sancti Anselmi Opera occurrit liber De stola duplici post resurrectionem. Hujus operis ut [Col. 0048C] aliquod haberem exemplar, in me non fuit; sed nec ab Anselmo Cantuariensi illud compositum censeo, cujus Eadmerus aut alius quis non meminit.

De Antichristo liber unus Anselmo tribuitur in ms. 122 et 134 bibl. coll. S. Bened. Cantabrigae; et in ms. 203 aulae Pembroch. Hunc librum conjicio excerptum ex c. 30 et seq. Elucidarii, quod Anselmo ascribitur, etsi falso.

Librum etiam De bona occupatione Anselmo ascribunt ms. 134 praefati collegii S. Bened. et ms. 16 bibl. collegii Magdalen. Oxoniensis.

De quibus vero hic liber agat rescire non potui. Ipsum denique, ut et alios qui Anselmi nomen praeferunt, fetus tanto Patri suppositos judico, quibus recensendis non aequum est diutius immorari.




[Col. 0049]
VITA SANCTI ANSELMI AUCTORE EADMERO CANTUARIENSI MONACHO, SANCTI ANSELMI DISCIPULO ET COMITE INDIVIDUO.



PROLOGUS.
[Col. 0049A]

Quoniam multas et antecessorum nostrorum temporibus insolitas rerum mutationes nostris diebus in Anglia accidisse et coaluisse conspeximus, ne mutationes ipsae posterorum scientiam penitus laterent, quaedam ex illis succincte excerpta [al., excepta], litterarum memoriae tradidimus. Sed quoniam opus ipsum in hoc maxime versatur, ut ea quae inter reges Anglorum et Anselmum archiepiscopum Cantuarium facta sunt, inconcussa veritate designet, quaeque omnibus puram illorum historiam scire volentibus tunc temporis innotescere potuerunt, licet inculto, plano tamen sermone describat. Nec adeo quidquam in se contineat, quod ad privatam conversationem, vel ad morum ipsius Anselmi qualitatem, aut ad miraculorum exhibitionem pertinere videatur, [Col. 0049B] placuit quibusdam familiaribus meis me ad hoc sua [Col. 0050A] prece perducere ut, sicut descriptione notarum rerum posteris, ita designatione ignotarum satagerem [al., satageremus] tam futuris quam et praesentibus aliquod officii mei munus impendere. Quos eo quod offendere summopere cavebam, dedi operam voluntati eorum pro posse morem gerere. Opus igitur ipsum de vita et conversatione Anselmi archiepiscopi Cantuariensis titulatum, taliter, Deo adjuvante, curavi disponere, ut quamvis aliud opus quod praesignavimus ex majori parte de ejusdem viri conversatione subsistat; ita tamen in sua materia integrae narrationis formam praetendat, ut nec illud istius, nec istud illius pro mutua sui cognitione multum videatur indigere. Plene tamen actus ejus scire volentibus, nec illud sine isto, nec istud sine illo sufficere [Col. 0050B] [al. omit.] posse pronuntio.



LIBER PRIMUS. ACTA S. ANSELMI ANTE EPISCOPATUM.



CAPUT PRIMUM.

S. Anselmi ortus, studia, discessus in Gallias, deliberatio de statu vitae amplectendo.

1. Instituta vitae et conversationis Anselmi Cantuariensis archiepiscopi litterarum memoriae traditurus, primo omnium vocata in auxilium meum summa Dei clementia et majestate, quaedam brevi dicam de ortu et moribus parentum ejus, ut hinc lector advertat de qua radice prodierit quod in studiis nasciturae prolis postmodum fulsit. Pater igitur ejus Gundulphus, mater Ermemberga vocabatur. Utrique juxta saeculi dignitatem nobiliter nati, nobiliter sunt in [(1) 1Kb] Augusta civitate conversati. Quae civitas confinis Burgundiae et Langobardiae, Ermembergam [Col. 0049C] in se edidit; Gundulphum in Langobardia natum, civem sui ex advena fecit. Conjuncti sunt lege conjugali, ambo divitiis non ignobiles, sed moribus ex quadam parte dissimiles. Gundulphus enim saeculari deditus vitae, non adeo curam suis rebus impendere, sed habita frequenter ab re distribuere, intantum ut non modo largus atque beneficus, verum etiam prodigus atque vastator a nonnullis aestimaretur. Ermemberga vero bonis studiis serviens, domus curam bene gerens, sua cum discretione dispensans atque conservans, bonae matrisfamilias officio fungebatur. Mores erant probi et irreprehensibiles, ac juxta rectam considerationem ratione subnixi. Haec fuit vita ejus, in hac dum vixit permansit, in hac finem vitae sortiri promeruit. Gundulphus vero circa diem obitus sui, spreto saeculo monachus factus, monachus defunctus est.

2. At Anselmus filius horum, cum puer parvulus esset, maternis, prout aetas sua patiebatur, colloquiis libenter animum intendebat. Et audito unum Deum sursum in coelo esse, omnia regentem, omnia [Col. 0050C] continentem, suspicatus est (2) 1Kb] , utpote puer inter montes nutritus, coelum montibus incumbere, in quo et aulam Dei esse, eamque per montes adiri posse. Cumque hoc saepius animo volveret, contigit ut quadam nocte per visum videret se debere montis cacumen ascendere, et ad aulam magni regis Dei properare. Verum priusquam montem coepisset [Col. 0051A] ascendere, vidit in planitie qua pergebat ad pedem montis mulieres, quae regis erant ancillae, segetes metere, sed hoc nimis negligenter faciebant et desidiose. Quarum puer desidiam dolens ac redarguens, proposuit animo se apud dominum regem ipsas accusaturum. Dehinc monte transcenso, regiam aulam subit. Dominum cum solo suo dapifero invenit. Nam familiam suam, ut sibi videbatur, quoniam autumnus erat, ad colligendas messes miserat. Ingrediens itaque puer, a domino vocatur. Accedit, atque ad pedes ejus sedet. Interrogatur jucunda affabilitate quis sit, vel unde quidve velit. Respondet ille ad interrogata, juxta quod rem esse sciebat. Tunc ad imperium domini panis ei nitidissimus per dapiferum affertur, eoque coram ipso reficitur. Mane igitur cum quid viderit [Col. 0051B] ante oculos mentis reduceret, sicut puer simplex et innocens se veraciter in coelo et ex pane Domini refectum fuisse credebat, hocque coram aliis ita esse publice asserebat.

3. Crevit ergo puer et ab omnibus diligebatur. Mores etenim probi in eo erant, qui magnopere eum diligi faciebant. Traditur litteris, discit, et in brevi plurimum proficit. Necdum attigerat aetatis annum quintum decimum; et jam qualiter secundum Deum vitam melius instituere posset, mente tractabat, idque concepit apud se, nihil in hominum conversatione monachorum vita praestantius esse. Quam assequi cupiens, venit ad quemdam sibi notum abbatom, rogans illum ut se monachum faceret. Sed abbas, voluntate illius agnita, quod petebat inscio patre [Col. 0051C] illius, ne offenderet animum ejus, facere recusavit. At ille in suo proposito perstans oravit Deum, quatenus infirmari mereretur, ut vel sic ad monachicum quem desiderabat, ordinem susciperetur. Mira res! Ut enim Deus declararet quantum etiam in aliis de suae pietatis auditu confidere posset, preces illius exaudivit, ac illi protinus validam corporis debilitatem immisit. Acriter igitur infirmatus ad abbatem mittit, mortem se timere pronuntiat, orat ut monachus fiat: praefato timore obstante non fit quod postulabat, et hoc quidem quantum ad humanum spectat [al., tantum spectabat] examen. Caeterum Deus, quem futura non fallunt, servum suum ipsius loci conversatione noluit implicari, propterea quod alios [Col. 0051D] quosdam in sinu misericordiae suae reconditos habebat, quos ut postmodum claruit magis, per illum ad suam voluntatem in posterum disponebat informari. Post haec sanitas redit juveni; quodque tunc nequibat, in futuro se per gratiam Dei facturum mente proponit.

4. Exinde cum corporis sanitas, juvenilis aetas, saeculi prosperitas ei arrideret, coepit paulatim fervor animi ejus a religioso proposito tepescere, intantum ut saeculi vias magis ingredi, quam relictis eis monachus [Col. 0052A] fieri cuperet. Studium quoque litterarum, in quo se magnopere solebat exercere, sensim postponere, ac juvenilibus ludis coepit operam dare. Verumtamen pia dilectio et diligens pietas, quas in matrem suam habebat, nonnihil eum ab istis restringebant. Defuncta vero illa, illico navis cordis ejus quasi anchora perdita in fluctus saeculi pene tota dilapsa est. Sed omnipotens Deus praevidens quid de illo facturus erat, ne animam suam pace transitoria potitus perderet, infestum ei et intestinum bellum generavit. Hoc est, animum patris ejus acerbo contra illum odio inflammavit intantum, ut aeque, aut certe magis ea quae bene, sicut quae perperam faciebat, insequeretur. Nec aliqua poterat patrem humilitate lenire, sed quanto illi se exhibebat humiliorem, [Col. 0052B] tanto illum sibi sentiebat asperiorem. Quod nimis intolerabile cernens, et ne deterius quid inde contingeret timens, elegit potius paternis rebus et patriae abrenuntiare, quam patri suo vel sibi quamlibet infamiam ex sua cohabitatione procreare. Paratis itaque his, quae necessaria erant in viam ituris, patria [al., patriam] egreditur, uno qui sibi ministraret clerico comitatus. Cumque dehinc in transcensu montis Senisii [(3) 1Kb] fatigaretur, et laboris impatiens corpore deficeret, vires suas nivem mandendo reparare tentabat. Nec enim aliud quo vesceretur, praesto fuit. Quod minister illius advertens, doluit et ne forte quid edendum haberetur in sacculo qui asino illorum vehebatur, diligenter investigare coepit, et mox contra spem panem in eo nitidissimum reperit. [Col. 0052C] Quo ille refectus, recreatus est, et vitae incolumis redonatus [al., restitutus].

5. Exactis dehinc partim in Burgundia, partim in Francia ferme tribus annis, Northmaniam vadit [al. omit.], Abrincam ipsius provinciae urbem petit, ubi aliquandiu demoratur: post haec venit Beccum, et magistrum quemdam nomine Lanfrancum [(4) 1Kb] , virum videlicet valde bonum, praestanti religione ac sapientia vere nobilem, videre, alloqui, et cohabitare volens. Excellens siquidem fama illius circumquaque percrebuerat, et nobilissimos quosque clericorum ad eum de cunctis mundi partibus agebat. Anselmus igitur viro adito, eumque singulari quadam sapientia pollere agnito, ejus se magisterio subdit, [Col. 0052D] eique post modicum familiaris prae caeteris discipulis fit. Occupatur die noctuque in litterarum studio, non solum quae volebat a Lanfranco legendo, sed et alios quae rogabatur studiose docendo. Propter quae studia, cum corpus vigiliis, frigore et inedia fatigaret [al., fatigaretur], venit ei in mentem quia si aliquando monachus, ut olim proposuerat, esset, acriora quam patiebatur, eum pati non oporteret, [al., oportet], nec tunc sui laboris meritum perderet, quod nunc utrum sibi maneret, non prospiciebat [al., perspiciebat]. [Col. 0053A] Hoc ergo mente concepto, totam intentionem suam ad placendum Deo dirigere coepit, et spernendo mundum cum oblectaminibus [al., oblectationibus] suis, revera cupit fieri monachus.

6. Quid plura? Cogitat ubi melius proficere queat, quod facere desiderat, et ita secum tractat. Ecce, inquit, monachus fiam. Sed ubi? Si Cluniaci vel Becci [(5) 1Kb] , totum tempus quod in discendis litteris posui, perdidi. Nam et Cluniaci districtio ordinis, et Becci supereminens prudentia Lanfranci, qui illic monachus est, me [al., mihi] aut nulli prodesse, aut nihil valere comprobabit. Itaque in tali loco perficiam quod dispono, in quo et scire meum possim ostendere, et multis prodesse. Haec ut ludens [al., lubens] ipsemet referre solebat, secum meditabatur, [Col. 0053B] addebatque: Necdum eram edomitus, necdum in me vigebat mundi contemptus. Unde quod ego ut putabam, fretus aliorum charitate dicebam, quam damnosum esset non advertebam. Postmodum autem in se reversus. Quid, inquit? essene, monachum [al., monachus] hoc est, velle scilicet aliis praeponi, prae aliis honorari, ante alios magnificari? Non. Illic ergo deposita contumacia monachus deveni, ubi sicut aequum est, cunctis propter Deum postponaris, cunctis abjectior habearis, prae cunctis parvipendaris, et ubi hoc esse poterit? Equidem Becci. Ibi siquidem nullius ponderis ero, quandoquidem ille ibi est, qui praeeminentis scientiae [al., sapientiae] luce conspicuus cunctis sufficiens, cunctis honorabilis et acceptus. Illic ergo requies mea, illic solus [Col. 0053C] Deus intentio mea, illic solus amor ejus erit contemplatio mea, illic beata et assidua memoria ejus felix solamen et satietas mea. Haec cogitabat, haec desiderabat, haec sibi provenire sperabat.

7. Raptabatur quoque mens ejus per id temporis in alias sectandae semitas vitae, sed vis desiderii ejus in hanc quammaxime declinaverat. Sciens itaque scriptum esse: Omnia fac cum consilio, et post factum non poenitebis (Eccli. XXXII, 24), nolebat se alicui uni vitae earum quas mente volebat inconsulte credere, ne in aliquo videretur Scripturae praeceptis non obedire. Amicos insuper multos habens, sed cui se totum in istis committeret consiliarium unum, de mille videlicet praefatum Lanfrancum eligens, venit [Col. 0053D] ad eum, indicans voluntatem suam ad tria pendere, sed per consilium ejus ad unum quod potissimum judicaret, duobus relictis, se velle tenere. Quae tria sic ei exposuit. Aut enim, inquit, monachus fieri [Col. 0054A] volo, aut eremi cultor esse desidero, aut ex proprio patrimonio vivens, quibuslibet indigentibus propter Deum pro meo posse exinde ministrare, si consulitis, cupio. Jam enim pater ejus obierat, et tota haereditas ad illum respiciebat. In his, inquam, tribus voluntatem meam, domine Lanfrance, fluctuare sciatis, sed precor ut me in horum potissimo stabilitatis. Differt Lanfrancus sententiam ferre, suadetque negotium ad venerabilis [(6) 1Kb] Maurilii [al., Maurici] Rothomagensis episcopi [al., archiepiscopi] audientiam magis referre. Acquiescit Anselmus consilio, et comitatus Lanfranco pontificem petit. Tanta autem vis devotionis pectus Anselmi tunc possidebat, tantumque veri consilii Lanfranco inesse credebat, ut cum Rothomagum petentes, per magnam quae [Col. 0054B] super Beccum est silvam pergerent, si Lanfrancus ei diceret, in hac silva mane, et ne dum vixeris hinc exeas cave, procul dubio ut fatebatur imperata servaret. Pervenientes ergo ad episcopum adventus sui causas ei exponunt, quid inde sentiat quaerunt. Nec mora, monachicus ordo prae caeteris laudatur, ejusque propositum omnibus aliis antefertur.



CAPUT II.

Vita monastica, prioratus administratus. Adolescens in vita et in morte adjutus.

8. Anselmus haec audiens et approbans, omissis aliis, saeculo relicto, Becci monachus factus est, anno aetatis suae vicesimo septimo [(7) 1Kb] . Regebat eo tempore coenobium ipsum dominus abbas Herluinus nomine, vir grandaevus, et magna probitate conspicuus, [Col. 0054C] qui primus ipsius loci abbas monasterium ipsum a fundamentis de suo patrimonio fecerat. Saepe dictus autem Lanfrancus gradum prioris obtinebat. Anselmus vero novus monachus factus, studiose vitam aliorum religiosius viventium aemulabatur. Imo ipse sic religioni per omnia serviebat, ut quisquis religiose in tota ipsa congregatione vivere volebat, in ejus vita satis inveniret quod imitaretur, et ita per triennium de die in diem semper in melius proficiens, magnus et honorandus habebatur.

9. Venerabili autem Lanfranco in Cadomensis [(8) 1Kb] coenobii [(9) 1Kb] regimen assumpto [(10) 1Kb] , ipse prioris officio functus est, sicque Deo serviendi ampliore libertate potitus, totum se, totum tempus suum in illius obsequia expendere, saeculum et cuncta negotia [Col. 0054D] ejus [al., omit. ejus] ab intentione sua, funditus coepit amovere. Factumque est ut soli Deo, coelestibusque disciplinis jugiter occupatus, intantum speculationis [Col. 0055A] divinae culinen ascenderit, ut obscurissimas, et ante tempus suum insolutas [al., insolitas] de divinitate Dei et nostra fide quaestiones, Deo reserante perspiceret, ac perspectas enodaret, apertisque rationibus quae dicebat rata et catholica esse probaret. Divinis namque Scripturis tantam fidem adhibebat ut indissolubili firmitate cordis crederet nihil in eis esse, quod solidae veritatis tramitem ullo modo exiret. Quapropter summo studio animum ad hoc intenderat, quatenus juxta fidem suam mentis ratione mereretur percipere, quae in ipsis sensit multa caligine tecta latere. Contigit ergo quadam nocte ut ipse in hujusmodi mente detentus, ante nocturnas vigilias vigilans in lecto jaceret, et meditando secum rimari conaretur quonam modo prophetae [Col. 0055B] praeterita simul et futura, quasi praesentia, olim agnoverint, et indubitanter ea dicto vel scripto protulerint. Et ecce cum in his totus esset, et ea intelligere magnopere desideraret, defixis oculorum suorum radiis, vidit per medias maceries oratorii ac dormitorii monachos, quorum hoc officium erat, pro apparatu matutinarum altare et alia loca ecclesiae cicumeuntes, luminaria accendentes, et ad ultimum unum eorum sumpta in manibus chorda pro excitandis fratribus scillam [(11) 1Kb] pulsantem, ad cujus sonitum conventu fratrum de lectis surgente, miratus est de re quae acciderat. Concepit ergo apud se Deo levissimum esse, prophetis in spiritu ventura monstrare, cum sibi concesserit quae fiebant per tot obstacula corporeis oculis posse videre.
[Col. 0055C]

10. Hinc perspicaciori interius sapientiae luce perfusus, mores omnis sexus et aetatis ita discretionis ratione monstrante penetravit, ut eum palam inde tractantem, adverteres cuique sui cordis arcana revelare. Origines insuper et ipsa, ut ita dicam, semina atque radices, nec non processus omnium virtutum ac vitiorum detegebat, et quemadmodum vel hae [al., haec] adipisci, vel haec devitari aut devinci possent luce clarius edocebat. Tantam autem omnis boni consilii vim in eo elucere cerneres, ut pectori ejus spiritum consilii praesidere non ambigeres. Quam promptus vero atque assiduus in sanctis exhortationibus fuerit, supervacuum est dicere, cum illum semper in ipsis infatigabilem omnes ferme audientes constet fatigasse; quodque dicitur de sancto [Col. 0055D] Martino, ejus ori nunquam defuit Christus, sive justitia, vel quidquid ad veram vitam pertinet, incunctanter confirmemus sine mendacio posse dici de illo. In his leve est lectorem advertere, eum de mensa Domini, non sine quodam praesagio, per visum jam olim nitido refectum pane fuisse.

11. De corporalibus ejus exercitiis, jejuniis dico, orationibus atque vigiliis, melius aestimo silere quam [Col. 0056A] loqui. Quid namque de illius jejunio dicerem, cum ab initio [(12) 1Kb] prioratus sui tanta corpus suum inedia maceraverit, ut non solum omnis illecebra gulae penitus in eo postmodum exstincta sit, sed nec famem sive delectationem comedendi pro quavi abstinentia, ut dicere consueverat, aliquando pateretur. Comedebat tamen ut alii homines, sed omnino parce, sciens corpus suum sine cibo non posse subsistere [al., sustinere]. In orationibus autem quas ipse juxta desiderium et petitionem amicorum suorum scriptas [(13) 1Kb] edidit, qua sollicitudine, quo timore, qua spe, quo amore Deum et sanctos ejus interpellaverit, nec non interpellandos docuerit, satis est et me tacente videre: sit modo qui eis pie intendat, et spero quia cordis ejus affectum, suumque profectum [Col. 0056B] in illis et per illas gaudens percipiet. Quid de vigiliis? Totus dies in dandis consiliis saepissime non sufficiebat, addebatur ab hoc pars maxima noctis. Praeterea libros, qui ante id temporis nimis corrupti ubique terrarum erant, nocte corrigebat, sanctis meditationibus insistebat, ex contemplatione summae beatitudinis et desiderio vitae perennis immensos lacrymarum imbres effundebat. Hujus vitae miserias, suaque, si quae erant peccata, et aliorum amarissime flebat, et vix parum ante vigilias nocturnas, saepeque nihil somni capiebat. Talibus studiis vita ejus ornabatur.

12. Qualiter autem erga subditos se habebat, det Deus ad aemulationem praelatorum posse quid vel modicum dici. Cum primum igitur prior factus fuisset, [Col. 0056C] quidam fratres ipsius coenobii facti sunt aemuli ejus, videntes et videndo invidentes illum praeponi. quem juxta conversionis ordinem judicabant sibi debere postponi. Itaque turbati, aliosque turbantes, scandala movent, dissensiones pariunt, sectas nutriunt, odia fovent: at ipse cum his qui oderunt pacem, erat pacificus (Psal. CXIX, 7), et detractionibus eorum reddebat officia fraternae charitatis, malens vincere malitiam in bono, quam a malitia eorum vinci in malo (Rom. XII, 21). Quod, miserante Deo, factum est, siquidem illi animadvertentes eum omnimodis pure ac simpliciter in cunctis actionibus suis incedere, neque quod jure blasphemari posset in illo residere, mala voluntate in bonam mutata; dicta ejus et facta in bono aemulari coepere. Verum [Col. 0056D] ut clareat quo pacto id provenerit, unum ex ipsis exempli gratia ponam, quatenus agnito quo dolo Anselmi a sua pravitate sit mutatus, qualiter et alii per eum correcti sint, perpendatur.

13. Osbernus quidam nomine, aetate adolescentulus, ipsius erat monasterii monachus: ingenio quidem sagax, et artificiosis ad diversa opera pollens manibus, bonam in se bonae spei materiam [Col. 0057A] praeferebat. Sed mores qui in eo valde perversi erant, ista multum decolorabant, et insuper odium quod omnino more canino contra Anselmum exercebat. Quod odium quantum ad se Anselmus non magni pendens; sed tamen mores illius concinere [al., convenire] sagacitati ingenii ejus magnopere cupiens, coepit quadam sancta calliditate puerum piis blandimentis delinire, puerilia facta ejus benigne tolerare, multa nisi quae sine ordinis detrimento tolerari poterant concedere, in quibus et aetas ejus delectaretur, et effrenis animus in mansuetudinem curvaretur. Gaudet puer in talibus, et sensim a sua feritate [al., veritate] ipsius demittitur animus. Incipit Anselmum diligere, ejus monita suscipere, mores suos componere. Quod ille intuens, prae caeteris [Col. 0057B] eum familiariter amplectitur [al. omit.], nutrit, fovet, et ut semper in melius proficiat omnibus modis hortatur et instruit. Dehinc paulatim ei quae concesserat puerilia, subtrahit; eumque ad honestam morum maturitatem provehere satagit. Non frustratur pia sollicitudo ejus, proficiunt in juvene ac roborantur sacra monita ejus. Ergo ubi de firmitate boni studii adolescentis se posse confidere animadvertit, mox omnes pueriles actus in eo resecat, et si quid reprehensionis eum admittere comperit, non modo verbis, sed et verberibus in eo acriter [al., acrius] vindicat. Quid ille? Aequanimiter cuncta sustinet, confirmatur in proposito omnis religionis, fervet in exercitio discendae omnis sanctae actionis, suffert patienter aliorum contumelias, opprobria, [Col. 0057C] detractiones, servans erga omnes affectum sincerae dilectionis. Laetatur pater in his, ultra quam dici possit, et diligit filium sancto charitatis igne, plusquam credi possit.

14. Sed cum ipse (ut flens referebat) eum ad magnum Ecclesiae fructum proficere speraret, ecce gravi corporis infirmitate praeripitur, lectoque recipitur. Videres [al., videns] tunc bonum patrem felicis juvenis amicum, lecto jacentis die noctuque assidere, cibum et potum ministrare; omnium ministrorum super se ministeria suscipere, veri amici morem in omnibus gerere; ipse corpus, ipse animam ejus studiosissime refovebat. Appropinquanti autem ad exitum familiari praecepit alloquio, quatenus post [Col. 0057D] obitum suum si possibile foret, suum esse sibi revelaret. Spopondit, et transiit. Corpus defuncti ex more lotum, vestitum, in feretro compositum, in ecclesiam delatum est. Circumsederunt fratres psalmos pro ejus anima decantantes; Anselmus vero quo liberius pro eo preces funderet, in secretiorem ecclesiae locum secessit. Qui cum inter ipsas lacrymas ex gravi cordis moestitudine corpore [al., torpore] deficeret, et paululum oculos in somnum deprimeret, vidit in spiritu mentis suae quasdam reverendi vultus personas candidissimis vestibus ornatas, domum in qua idem Osbernus vitam finierat introisse, et ad judicandum circumsedisse. Verum cum judicii sententiam ignoraret, eamque sollicitus nosse desideraret, ecce Osbernus adest similis homini, [Col. 0058A] [al. omit.] cum aut ex languore, aut ex nimia sanguinis munitione fuerit exanimatus, ad se redeunti. Ad quem pater: Quid est, fili? Quomodo es? Cui ille haec verba respondit: Ille antiquus serpens ter insurrexit in me, et ter cecidit in semetipsum, et ursarius Domini Dei liberavit me. Quo dicto Anselmus oculos a somno levavit, et Osbernus non comparuit. En obedientiam mortuus vivo exhibebat, quam vivens viventi exhibere solitus erat [al., solebat].

15. Quod si quispiam audire voluerit qualiter haec obedientis verba defuncti, ipse Anselmus fuerit interpretatus, brevi accommodet aures. Ter, inquit, antiquus serpens insurrexit in eum, quia de peccatis quae post baptismum priusquam a parentibus ad [Col. 0058B] servitium Dei in monasterium offerretur [al. omit.], commiserat, illum diabolus accusavit; de peccatis etiam quae post oblationem parentum ante suam professionem fecerat, illum accusavit; de peccatis nihilominus, quae post professionem ante obitum suum egerat, illum accusavit. Sed ter cecidit in semetipsum, quia peccata quae in saeculo constitutus admiserat, per fidem parentum, quando eum Deo obtuderunt, deleta invenit. Et peccata, quae postmodum in monasterio degens ante suam professionem fecerat, in ipsa professione deleta invenit. Peccata etiam quae post professionem ante obitum suum egerat, per veram confessionem, et poenitentiam deleta atque dimissa in ipso ejus obitu confusus invenit: sicque malignus [al., malignas] versutias suas quibus [Col. 0058C] eum ad peccandum illexerat, justo Dei judicio in se ad cumulum suae damnationis retorqueri ingemuit. Et ursarius Domini Dei liberavit eum: ursarii Dei, boni angeli sunt. Sicut enim ursarii ursos, ita angeli malignos daemones a sua saevitia coercent et opprimunt, ne nobis noceant [al., tantum noceant], quantum volunt.

16. Post haec Anselmus ut sanctae dilectionis munus quod vivo impenderat, mortuo non negaret, per integrum annum missam pro anima ejus omni die celebravit. Quod si aliquando a celebratione ipsius sacramenti impediebatur, eos qui missas familiares debebant, suam pro anima fratris missam dicere faciebat; et ipse missas eorum, dum opportunum erat, [Col. 0058D] ante missam sui defuncti alia missa persolvebat. Itaque per singulos dies totius anni aut ipse pro illo missam celebravit, aut ab alio celebratam alia missa mutuatus [al., mutatus] est. Super haec missis circumquaque epistolis pro anima sui Osberni orationes fieri petiit, et obtinuit. Haec fratres videntes et socordiam sui cordis redarguentes, se miseros ac infelices, Osbernum beatum praedicant ac felicem, qui talem amorem, talem meruit invenisse subventionem. Ex hoc ergo singuli quique [al., quippe] corpore, et animo se subdunt Anselmo, cupientes in amicitiam ejus haereditario jure succedere Osberno. At ille in conversione ipsorum Deo gratias agens, omnibus omnia factus est, ut omnes salvos faceret (I Cor. IX, 22).
[Col. 0059A]

17. Verumtamen adolescentibus atque juvenibus praecipua cura [al., praecipuam curam] intendebat, et inquirentibus de hoc rationem, sub exemplo reddebat. Comparabat cerae juvenis aetatem, quae ad informandum sigillum apte est temperata. Nam si cera, inquit, nimis dura vel mollis fuerit, sigillo impressa [al., impresso] ejus figuram in se nequaquam ad plenum recipit. Si vero ex utrisque, duritia scilicet atque mollitie, discrete habens sigillo imprimitur, tunc forma sigilli omnino perspicua et integra redditur. Sic est in aetatibus hominum. Videas hominem in vanitate hujus saeculi ab infantia usque ad profundam senectutem conversatum, sola terrena sapientem, et in his penitus obduratum. Cum hoc age de spiritualibus, huic de subtilitate contemplationis [Col. 0059B] divinae loquere, hunc secreta coelestia doce rimari, et perspicies eum nec quid velis quidem posse videre. Nec mirum indurata cera est, in istis aetatem non trivit [al., nutrivit], aliena ab istis sequi didicit. Econtrario consideres puerum aetate ac scientia tenerum, nec bonum nec malum discernere valentem, nec te quidem intelligere de hujusmodi disserentem: Nimirum mollis cera est et quasi liquens, nec imaginem sigilli quoquo modo recipiens. Medius horum adolescens et juvenis est, ex teneritudine atque duritia congrue temperatus. Si hunc instruxeris, ad quae voles informare valebis. Quod ipse animadvertens juvenibus majori sollicitudine invigilo, procurans cuncta in eis vitiorum germina exstirpare, ut in sanctarum exercitiis virtutum postea competenter [Col. 0059C] edocti, spiritalis in se transforment imaginem viri.

18. Sed cum inter haec eum diversa diversorum negotia fatigarent, et nonnunquam illius mentem a sua quiete turbarent, consilium super his a supra dicto venerandae memoriae archiepiscopo Rothomagensi Maurillo postulaturus Rothomagum venit. Cumque sui adventus causam pontifici exponeret, ac inter verba pro amissa status sui tranquillitate vehementissime fleret, ab onere praelationis quod sibi fatebatur importabile, ut relevari mereretur, magno opere coepit rogare. At ille sicuti vir magnae sanctitatis: Noli, inquit, mi fili charissime, quod quaeris quaerere, nec te a subvectione [al., te subjectione] [Col. 0059D] aliorum tui solius curam gerens velis retrahere. Vere etenim dico tibi me de multis audisse, multosque vidisse, qui quoniam causa suae quietis proximorum utilitati per pastoralem curam invigilare noluerunt, per desidiam ambulantes semper de malo in pejus profecerunt. Quapropter ne tibi (quod absit) hoc idem contingat, per sanctam obedientiam praecipio quatenus praelationem quam nunc habes retineas, nec eam [al., jam] nisi tuo jubente abbate quomodolibet deseras; et si quando fueris ad majorem vocatus, eam suscipere nullatenus abnuas. Scio enim quod in hac quam tenes non diu manebis, verum ad altiorem praelationis gradum non post multum proveheris. Quibus auditis, vae, inquit, misero mihi. In eo quod porto deficio; et si gravius imponitur [Col. 0060A] onus, rejicere non audeo. Repetit praesul edictum, et ut primo jubet ne transgrediatur.



CAPUT III.

Benignitas erga omnes. Libri nonnulli et epistolae scriptae.

19. Dehinc Anselmus ad monasterium reversus talem se cunctis exhibuit, ut ab omnibus loco charissimi Patris diligeretur. Ipse enim mores omnium et infirmitates aequanimiter sufferebat; et unicuique sicut expedire sciebat, necessaria suggerebat. O quot in sua jam infirmitate desperati per piam sollicitudinem ejus sunt ad pristinam sanitatem revocati! Quod tu Herewalde, decrepite senex, in teipso percepisti, quando gravatus non solum aetate sed et valida infirmitate, ita ut nihil tui corporis praeter [Col. 0060B] linguam haberes in tua potestate, per manus illius pastus, et vino de racemis per uvam in aliam ejus manum expresso, de ejus ipsa manu bibens es [al., et] refocillatus, ac pristinae sanitati redonatus. Neque enim alium aut aliunde potum sumere poteras, qui tibi cordi esset, ut referebas. Ipse quippe Anselmus in usu habebat infirmorum domum frequentare, singulorum fratrum infirmitates diligenter investigare, et quod infirmitas cujusque expetebat, singulis absque mora seu taedio subministrare. Sicque sanis pater, et infirmis erat mater, imo sanis et infirmis pater et mater in commune. Unde et quidquid secreti apud se quivis illorum habebat, non secus quam dulcissimae matri ille revelare satagebat. Verumtamen solers diligentia juvenum hoc praecipue exercebat.
[Col. 0060C]

20. De quorum numero quidam in ipso conventu hoc apud se proposuerat, quatenus nulla occasione unquam suam manum suis genitalibus membris admoveret. Cui proposito invidens diabolus, tantum dolorem et angustiam in eisdem membris fecit eum sentire, ut se juvenis nullo modo ferre valeret. Sentiebatur etenim caro ipsa tanti ponderis esse, ac si quaedam plumbi gravissima moles ad ima eum detrahens, in illa sui corporis parte penderet. Cumque in habitu suo anxietatis magnitudinem dissimulare non posset, requisitus ab Anselmo quid haberet, rem celare non potuit. Admonitus itaque ut modum aegritudinis admota manu probaret, verecundatus recusavit, timens ne propositum violaret. [Col. 0060D] Tunc Anselmus, assumpto secum quodam grandaevo fratre et religioso, juvenem languidum in secretiorem locum ducit, utpote modum infirmitatis illius agniturus, et auxilium pro possibilitate laturus. Quid amplius? Caro sanissima reperitur, et admodum mirati sunt. E vestigio quippe omnis illa diabolica vexatio cadit, nec in hujusmodi fatigat ulterius juvenem, quem simplex Anselmi aspectus a tanta clade fecit immunem.

21. Praeterea quidam ex antiquioribus ipsius coenobii fratribus, qui veteri odio plurimum erat infestus Anselmo, nec ullatenus poterat super eum respicere simplici oculo, infirmitate pressus ad extrema perductus est. Cum itaque fratres meridiana hora in lectis ex more quiescerent, ipse in domo infirmorum [Col. 0061A] in qua jacebat, coepit miserandas voces edere, et quasi quorumdam horridos [al., horrendorum] aspectus subterfugere gestiret, pallens et anxie tremens vultum suum delitescendo hinc inde commutare. Territi fratres qui aderant, quid haberet percunctantur. At ille: Geminos immanes lupos me inter brachia sua compressum tenere, et guttur meum impressis dentibus jamjam suffocare videtis, et quid mihi fit quaeritis? Quo audito, unus ex monachis Riculphus nomine, ad Anselmum qui tunc in claustro emendandis libris intendebat, concitus perrexit; et ei [al., eo] extra claustrum educto, quid circa infirmum fratrem ageretur, patefecit. Jussus ergo Riculphus ad aegrum rediit, et Anselmus in secretiorum locum solus secessit. Post modicum, [Col. 0061B] domum in qua frater se male habebat [al., qui patiebatur], ingrediens, levata manu, signum sanctae crucis edidit dicens: In nomine Patris, et Filii, et Spiritus sancti. Ad quod factum statim aeger conquievit, et exhilarato vultu, intimo cordis affectu Deo gratias agere coepit. Dicebat enim quod Anselmo ostium ingrediente, et extensa manu signum sanctae crucis edente, viderit ex ore illius flammam ignis in modum lanceae procedentem, quae in lupo jaculata eos deterruit, et celeri fuga dilapsos procul abegit. Tunc Anselmus ad fratrem accedens atque cum eo de salute animae suae secretius loquens, ad poenitudinem et confessionem omnium, in quibus se Deum offendisse recordari valebat, cor ejus inclinavit, paterna dehinc auctoritate a cunctis [Col. 0061C] absolutum, dixit eum hora qua fratres ad nonam surgerent, praesenti vitae decessurum [al., discessurum]. Quod et factum est. Nam monachis a lecto surgentibus, ipse ad terram depositus est, et illis circa ipsum sub uno collectis defunctus est.

22. Praefatus Riculphus secretarii officio in ipso coenobio fungebatur. Hic quadam nocte dum tempus et horam qua fratres ad vigilias excitaret, per claustrum iens observaret, forte ante ostium capituli pertransivit; introspiciens vero, vidit Anselmum in oratione stantem, ingenti splendentis flammae globo circumcinctum. Miratur, et quod videbat quid novi praetenderet ignorabat; aestimabat enim Anselmum ea [al., ex ea] hora sopori potius, quam orationi occupatum. [Col. 0061D] Ocius itaque dormitorium ascendit, ad lectum Anselmi vadit, sed eum ibi nequaquam invenit. Regressus igitur, hominem in capitulo reperit, sed globum ignis quem reliquerat, non invenit.

23. Alio quodam tempore eidem Anselmo mandatum ab uno de principibus Northmanniae est, quatenus ad se in Angliam transire volentem [al., vellet], cum propter alia negotia, tum ut sua prece iter illius per marina pericula tueretur, [al. omit.] veniret. Ascendit, jam dies mutui colloquii in vesperam [Col. 0062A] declinabat, et principem de hospitando Anselmo nulla cura detinebat. Quod ubi Anselmo innotuit, nihil super re [al., se] cuiquam locutus, accepta licentia loco decessit. Eunti autem, et quo diverteret incertum habenti (Beccus enim longe aberat) occurrit unus de monachis Becci, volens illuc ire, quo eum sciebat principis colloquio detineri. Interrogat ergo eum Anselmus quo tendat, ac deinde quid consilii de suo hospitio ferat. Respondit: Et quidem, Pater, hospitium qualecunque non longe habemus, sed quid vobis et fratribus praeter panem et caseum apponetur, nihil habemus. At ille subridens: Bone vir, ait, ne timeas, imo citus [al., citius] procede, et misso reti in vicinum amnem, statim invenies piscem qui sufficiet omnibus nobis. [Col. 0062B] Ille accepto mandato praevolat, accitoque piscatori, quid Anselmus jusserit, intimat, ac ut velocius rete in fluvium jactet, jubet, hortatur et obsecrat. Admiratus ille, parere petenti moratur, ridendum potius quam attentandum quod dicebat fore, praenuntians. Tandem tamen a fratre coactus, contra spem rete jecit, et illico tructam insolitae magnitudinis cum alio quodam pisciculo cepit. Tertius piscator ad factum et obstupefactus, asseruit se jam per viginti annos recessus aquae illius rimasse, et nunquam hujusmodi tructam in ea reperire potuisse. Parata igitur et viro apposita, juxta verbum ejus sibi et suis copiose suffecit et superabundavit.

24. Alia vice, vir quidam Walterus nomine, cognomine Tirellus, eumdem hominem per terram suam [Col. 0062C] transeuntem detinuit, nolens eum a se impransum dimittere. Verum cum ipse de penuria piscium conquereretur, et quod tanto viro ac monachis ejus, nisi vilia quaedam non haberet quae apponerentur, alludens dixit ei Anselmus: Sturio unus en tibi defertur, et animus tuus de deliciarum inopia queritur? Ridet ille, fidem his quae audiebat praebere nullatenus valens. E vestigio autem verborum Anselmi duo ex hominibus viri attulerunt sturionem unum praegrandem: quem in ripa fluminis Altijae [(14) 1Kb] dixerunt a pastoribus suis inventum, sibique transmissum. Si spiritum prophetiae in his viro adfuisse quis dubitat, gestae rei veritas quid sit, tenendum declarat.
[Col. 0062D]

25. His temporibus scripsit tractatus tres [(15) 1Kb] , scilicet De veritate, De libertate arbitrii, et De casu diaboli; in quibus satis patet ubi animum fixerit, quamvis ab eis quae aliorum cura expetebat talium rerum consideratione nullo se modo subtraxerit. Scripsit et quartum quem intitulavit De grammatico. In quo cum discipulo quem secum disputantem introducit, disputans [al., disputat] cum multas quaestiones dialecticas proponit et solvit, tum qualitates et qualia, quomodo sint discrete accipienda exponit [Col. 0063A] et instruit. Fecit quoque libellum unum quem Monologium [(16) 1Kb] appellavit. Solus enim in eo et secum loquitur, ac tacita omni auctoritate divinae Scripturae quid Deus sit sola [al., omit.] ratione quaerit et invenit; et quod vera fides de Deo sentit, invincibili ratione sic nec aliter esse probat et astruit.

26. Post haec incidit sibi in mentem investigare utrum uno solo et brevi argumento probari posset id quod de Deo creditur et praedicatur: videlicet quod sit aeternus, incommutabilis, omnipotens, ubique totus, incomprehensibilis, justus, pius, misericors, verax, veritas, bonitas, justitia, et nonnulla alia, et quomodo haec omnia in ipso unum sint (Joan. XVII, 21). Quae res, sicut ipse referebat, magnam [Col. 0063B] sibi peperit difficultatem. Nam haec cogitatio partim illi cibum, potum et somnum tollebat, partim et quod magis eum gravabat, intentionem ejus qua matutinis et alii servitio Dei intendere debebat, perturbabat. Quod ipse animadvertens, nec adhuc quod quaerebat ad plenum capere valens, ratus est hujusmodi cogitationem, diaboli esse tentationem, nisusque est eam procul repellero a sua intentione. Verum quanto plus in hoc desudabat, tanto illum cogitatio ipsa magis ac magis infestabat. Et ecce quadam nocte inter nocturnas vigilias, Dei gratia illuxit in corde ejus, et res patuit intellectui, immensoque gaudio et jubilatione replevit omnia intima ejus. Reputans ergo apud se hoc ipsum, et aliis si sciretur posse placere, livore carens, rem illico [Col. 0063C] scripsit in tabulis, easque sollicitius custodiendas uni ex monasterii fratribus tradidit. Post dies aliquot, tabulas repetit a custode. Quaeruntur in loco ubi repositae fuerant, nec inveniuntur. Requiruntur a fratribus, ne forte aliquis eas acceperit, sed nequaquam. Nec enim huc usque inventus est, qui recognoverit se quidquam inde scivisse. Reparat Anselmus aliud de eadem materia dictamen in aliis tabulis, et illas eidem sub cautiori custodia tradit custodiendas. Ille in secretiore parte lectuli sui tabulas reponit, et sequenti die nil sinistri suspicatus, easdem in pavimento sparsas, ante lectum reperit, cera quae in ipsis erat hac illac frustatim dispersa. Levantur tabulae, cera colligitur, et pariter Anselmo [Col. 0063D] repertantur; adunat ipse ceram, et, licet vix, scripturam recuperat. Veritus autem ne qua incuria penitus perditum eat, eam in nomine Domini pergameno jubet tradi. Composuit ergo inde volumen parvulum, sed sententiarum ac subtilissimae contemplationis pondere magnum, quod Prostagion [(17) 1Kb] nominavit. Alloquitur etenim in eo opere aut seipsum, aut Deum. Quod opus, cum in manus cujusdam [Col. 0064A] venisset, et is in quamdam ipsius operis argumentationem non parum offendisset, ratus [al., iratus] est eamdem argumentationem ratam non esse: quam refellere gestiens, quoddam contra illam [al., illum] scriptum composuit, et illud fini ejusdem operis scriptum [(18) 1Kb] apposuit. Quod cum sibi a quodam amico suo transmissum Anselmus considerasset, gavisus est; et reprehensori suo gratias agens, suam ad hoc responsionem edidit, eamque libello sibi directo subscriptam sub uno ei qui miserat amico remisit. Hoc ab eo et ab aliis, qui libellum illum habere dignantur petitum iri desiderans, quatenus in fine ipsius operis (vide var. lect.), suae argumentationis reprehensio; et reprehensioni sua responsio subscribatur.
[Col. 0064B]

27. Inter haec scripsit etiam quamplures epistolas [(19) 1Kb] , per eas nonnullis ea, quae secundum diversitatem causarum sua [al., suarum] intererant, procurare mandans, et nonnullis consilium de negotio suo quaerentibus, pro ratione respondens. Et quidem de his quae diversae causae scribi cogebant, mentionem facere supersedemus. Quid autem consilii cuidam Lanzoni, noviter apud Cluniacum facto monacho, per unam mandaverit, huic operi inserere curavi, quatenus in hac una cognoscatur quid de aliis perpendatur [(20) 1Kb] . Scripsit itaque inter alia sic: Ingressus es, charissime, professusque Christi militiam; in qua non solum aperte obsistentis hostis violentia est propellenda, sed et quasi consulentis astutia cavenda. Saepe namque dum tironem Christi vulnere malae voluntatis [Col. 0064C] aperte malevolus non valet perimere, sitientem eum [al., tamen] poculo venenosae rationis malevole callidus tentat exstinguere. Nam cum monachum nequit obruere, vitae quam professus est odio, nititur eum conversationis in qua est subruere fastidio. Et licet illi monachicum propositum tenendum quasi concedat, tamen quia hoc sub talibus, aut inter tales, aut in eo loco incoepit, illum stultum nimis, imprudentemque multis modis versutiis arguere non cessat, ut dum illi persuadet incepto Dei beneficio ingratum existere, justo judicio nec ad meliora proficiat; nec quod accepit teneat, aut in eo inutiliter [al., utiliter] persistat. Quippe dum incessanter laboriosis cogitationibus de mutando, aut si mutari non valet, saltem [Col. 0064D] de improbando initio meditatur, nunquam ad finem perfectionis tendere conatur. Nam quoniam illi fundamentum quod posuit displicet, nullatenus illi structuram bonae vitae superaedificare libet. Unde fit ut quemadmodum arbuscula si saepe transplantetur [al. transportetur], aut nuper plantata in eodem loco crebra convulsione [al., conversione] inquietetur, nequaquam radicare valens, ariditatem cito attrahit, [Col. 0065A] nec ad aliquam fructus fertilitatem pervenit; sic infelix monachus, si saepius de loco ad locum proprio appetitu mutatur, aut in uno permanens frequenter ejus odio concutitur, nusquam amoris stabilitus radicibus ad omne utile exercitium languescit, et nulla bonorum operum ubertate ditescit. Cumque se nequaquam ad bonum, sed in malum proficere, si forte hoc recogitat, perpendit; omrem suae miseriae causam non suis, sed aliorum moribus injustus intendit; atque inde se magis ad odium eorum, inter quos conversatur, infeliciter accendit. Quapropter quicunque coenobitarum forte propositum aggreditur, expedit ei ut in quocunque monasterio professus fuerit, nisi tale fuerit ut ibi malum facere invitus cogatur, tota mentis intentione amoris radicibus ibi radicare studeat, atque aliorum [Col. 0065B] mores aut loci consuetudines, si contra divina praecepta non sunt, etiamsi inutiles videantur, dijudicare refugiat. Gaudeat se jam tandem invenisse ubi se non invitum, sed voluntarium tota vita mansurum, omni transmigrandi sollicitudine propulsa, deliberet: ut quietus ad sola piae vitae exercitia exquirenda sedulo vacet.

28. Quod si sibi videtur majora quaedam ac utiliora spirituali fervore appetere, quam illi praesentis monasterii institutionibus liceat, aestimet aut se falli sive praeferendo paria paribus, vel minora majoribus [al., minoribus], sive praesumendo se posse quod non possit, aut certe credat se non meruisse quod desiderat. Quod si fallitur, agat gratias divinae misericordiae, qua ab errore suo defenditur, ne sine emolumento, aut etiam [Col. 0065C] cum jactura locum vel vitae ordinem mutando, inconstantiae levitatisque frustra crimen subeat, aut majora suis viribus experiendo fatigatus, deterius in priora, aut etiam in pejora prioribus deficiat. Si autem vere meliora illis quae in promptu sunt nondum meritus optat, patienter toleret divinum judicium, quod ulli [al., illi] aliquid injuste non denegat, [Ms. haec om.] neque murmurando aut obloquendo Deum offendat, sed aequanimiter omnia sufferet, omnia ad meliora conetur deducere ferendo ne per impatientiam judicem justum exasperans mereatur quod non habet non accipere, et quod accepit amittere; aut quia [al., quod] non amat, inutiliter tenere. Seu vero misericordiam, seu judicium erga se in illis quae non habet et optat, [Col. 0065D] persentiat; laetus ex his quae accepit, largitati supernae gratias dignas persolvat. Et quia ad qualemcunque portum de procellosis mundi turbinibus potuit pertingere, caveat in portus tranquillitatem ventum levitatis et impatientiae turbinem inducere: quatenus mens constantia et mansuetudine tutantibus quieta, divini timoris sollicitudini et amoris delectationi sit vacua. Nam timor per sollicitudinem custodit, amor vero per delectationem perficit. Scio quia haec majorem aut scribendi aut colloquendi exigunt amplitudinem, ut plenius intelligatur, quibus scilicet dolis antiquus serpens ignarum monachum in hoc genere tentationis illaqueet, et contra quibus rationibus prudens monachus ejus [al., eas] callidas persuasiones dissolvat et annihilet: sed quoniam jam brevitatem quam exigit [Col. 0066A] epistola excessi, et totum quod hinc dixi, aut dicendum fuit, ad custodiendam mentis quietem pertinet, hujus [al., omit.] rei brevis exhortatio epistolam nostram terminet. Nec putes, charissime, haec me dicere idcirco quod suspicer te aliqua mentis inquietudine laborare. Sed quoniam dominus Ursio [al., Ursus] cogit me aliquam admonitionem tibi scribere, nescio quid potius moneam, quam cavere hoc sub specie rectae voluntatis, quod scio novitiis quibusdam solere subrepere. Quapropter, amice mi et frater dilectissime, consulit, monet, precatur te tuus dilectus dilector totis cordis visceribus, ut totis viribus quieti mentis studeas, sine qua nulli licet callidi hostis insidias circumspicere vel semitas virtutum angustissimas prospicere. Ad hanc vero monachus qui in [Col. 0066B] monasterio conversatur, pertingere nullatenus valet sine constantia et mansuetudine, quae mansuetudo indissolubilis comes est patientiae; et nisi monasterii sui instituta, quae divinis non prohibentur mandatis, etiamsi rationem eorum non perviderit, ut religiosa studuerit observare. Vale, et omnipotens Dominus perficiat gressus tuos in semitis suis, ut non moveantur vestigia tua, ut in justitia appa eas in conspectu Domini, et satieris cum apparuerit gloria ejus.



CAPUT IV.

Oblatae divinitus visiones, consilium circa regimen puerorum, amor vitae communis et discretio.
[Col. 0066C]

29. Inter haec, cum jam et dictis et scriptis suis mores sui in nullo discordarent, totam suae mentis intentionem in contemptum mundi composuisset, et his solis quae Dei erant totum studium suum infixisset, contigit ut infirmitate correptus graviter affligeretur. Sed ipse in Deo semper [al. omit.] idem existens, languore paulisper sedato, extra se per mentis excessum raptus vidit fluvium unum rapidum atque praecipitem, in quem confluebant omnium fluxuum [al., fluminum] purgaturae, et quarumcunque rerum terrae lavaturae. Videbatur itaque aqua ipsa nimis turbida et immunda, et omni spurcitiarum sorde horrida. Rapiebat igitur in se quidquid attingere poterat, et devolvebat tam viros quam mulieres, divites et inopes simul. Quod cum Anselmus [Col. 0066D] vidisset, et tam obscenam revolutionem illorum miseratus unde viverent, aut unde sitim suam refocillarent qui sic ferebantur, inquireret; accepissetque responsum, eos ea qua trahebantur aqua vivere delectarique, indignantis voce inquit [al., si inquit]: Quomodo? Tali ne aliquis coeno potatus vel pro ipso hominum pudore se ferret? Ad hoc ille qui comitabatur eum: Ne mireris, ait; torrens mundi est quod vides, quo rapiuntur et involvuntur homines mundi; et adjecit: Visne videre quid sit verus [al., vere] monachatus? Respondit: Volo. Duxit ergo illum quasi in conseptum cujusdam magni et ampli claustri, et dixit ei: Circumspice. Aspexit, et ecce parietes claustri illius obducti erant argento [Col. 0067A] purissimo [al., omit. et candidissimo.] Herba quoque mediae planitiei virens erat et ipsa argentea, mollis quidem et ultra humanam opinionem delectabilis. Haec [al., nec] more alterius herbae sub his qui in ea pausabant, leniter flectebatur, et surgentibus ipsis, et ipsa erigebatur. Itaque locus ille totus erat amoenus, et praecipua jucunditate repletus; hunc ergo ad inhabitandum elegit sibi Anselmus. Tunc ductor ejus dixit ei: Eia! vis videre quid sit patientia vera? Ad quod cum ille magno cordis affectu gestiret, et se id quam maxime velle responderet, ad se subito reversus, et visionem, et visionis demonstratorem dolens ac gemebundus pariter amisit. Duas autem quas viderat visiones intelligens, secumque revolvens, eo magis unius horrorem fugere, quo alterius [Col. 0067B] amoenitate studuit delectari. Totum ergo deinceps sese dedit in hoc, ut verus [al., vere] monachus esset, et ut vitam monachicam firma ratione comprehenderet, aliisque proponeret [al., praeponeret,] nec est privatus desiderio suo. Quod quidem, ut aestimo, aliquantum percipi poterit ex verbis ejus, quae per vices huic opusculo indere rati sumus, juxta quod series gestae rei quam suscepimus enarrare postulabit. Nec enim mihi videtur pleniter posse pertingi ad notitiam institutionis vitae illius, si descriptis actibus ejus quis vel qualis fuerit in sermone taceatur.

30. Quodam igitur tempore cum quidam abbas qui admodum religiosus habebatur, secum de his quae monasticae religionis erant loqueretur, ac inter [Col. 0067C] alia de pueris in claustro nutritis verba consereret [al., conferret], adjecit: Quid, obsecro, fiet de istis? Perversi sunt et incorrigibiles, die ac nocte non cessamus eos verberantes, et semper fiunt sibi ipsis deteriores. Ad quae [al., quem] miratus Anselmus: Non cessatis, inquit, eos verberare? Et cum adulti sunt, quales sunt? Hebetes, inquit, et bestiales. At ille: Quo bono omine nutrimentum vestrum expenditis, qui de hominibus bestias nutrivistis? Et nos, ait, quid possimus inde? Modis omnibus constringimus eos ut proficiant et nihil proficimus. Constringitis? dic mihi, quaeso [al., dic, quaeso, mi], domine abba, si plantam arboris in horto tuo plantares, et mox illam omni ex parte ita concluderes, ut ramos [Col. 0067D] suos nullatenus extendere posset, cum eam post annos excluderes, qualis arbor inde prodiret? Profecto initulis, incurvis ramis et perplexis. Et hoc ex cujus culpa procederet nisi tua, qui eam immoderate conclusisti? Certe hoc facitis de pueris vestris; plantati sunt per oblationem in horto Ecclesiae ut crescant et fructificent Deo. Vos autem intantum [al., omnium] terroribus, minis, et verberibus undique illos coarctatis, ut nulla sibi penitus liceat libertate potiri. Itaque indiscrete oppressi pravas et spinarum more perplexas intra [al., infra] se cogitationes congerunt, fovent, nutriunt, tantaque eas in nutriendo suffulciunt [al., sufficiunt], ut omnia quae illarum correctioni possent adminiculari obstinata mente subterfugiant. Unde fit, ut quia nihil [Col. 0068A] amoris, nihil pietatis, nihil benevolentiae, sive dulcedinis circa se in vobis sentiunt, nec illi alicujus [al. omit.] in vobis boni postea fidem habeant, sed omnia vestra ex odio et invidia contra se procedere credant. Contingitque modo miserabili, ut sicut deinceps corpore crescunt, sic in eis odium et suspicio omnis mali crescat, semper proni et incurvi ad vitia. Cumque ad nullum fuerint in vera charitate nutriti, nullum nisi depressis superciliis, oculove obliquo valent intueri.

31. Sed propter Deum vellem diceretis mihi, quid causae sit quod eis tantum infesti estis? Nonne homines; nonne ejusdem naturae sunt cujus vos estis? Velletisne vobis fieri quod illis infertis [al., facitis]? Si quidem quod sunt, vos essetis? Sed esto. [Col. 0068B] Solis eos percussionibus et flagellis ad mores bonos vultis informare [al., minare]? Vidistis unquam artificem ex lamina auri vel argenti solis percussionibus imaginem speciosam formasse? Non puto. Quid tunc? Quatenus aptam formam ex lamina formet [al., aptet], nunc eam suo instrumento leniter premit et percutit, nunc discreto levamine lenius levat et format. Sic et vos si pueros vestros cupitis ornatis moribus esse, necesse est ut cum depressionibus verberum impendatis eis paternae pietatis et mansuetudinis levamen atque subsidium. Ad haec abbas: Quod levamen? quod subsidium? Ad graves et maturos moles illos constringere laboramus. Cui ille: Bene quidem. Et panis et quisque solidus utilis et bonus est, eo uti valenti. Verum subtracto lacte [Col. 0068C] ciba inde lactentem infantem, et videbis eum magis ex hoc strangulari, quam recreari. Cur hoc? Dicere nolo, quoniam claret. Attamen hoc tenete, quia sicut fragile et forte corpus pro sua qualitate habet cibum suum; ita fragilis et fortis anima habet pro sui mensura victum suum. Fortis anima delectatur et pascitur solido cibo, patientia scilicet in tribulationibus, non concupiscere aliena, percutienti unam maxillam praebere alteram, orare pro inimicis, odientes diligere, et multa in hunc modum. Fragilis autem et adhuc in Dei servitio tenera [al., tenere], lacte indiget, mansuetudine videlicet aliorum, benignitate, misericordia, hilari advocatione, charitativa supportatione, et pluribus hujusmodi. Si [Col. 0068D] taliter vestris et fortibus et infirmis vos coaptatis; per Dei gratiam omnes, quantum vestra refert, Deo [al., cura Deo] acquiretis. His abbas auditis ingemuit dicens: Vere erravimus a veritate, et lux discretionis non luxit nobis. Et cadens in terram ante pedes ejus se peccasse, se reum esse confessus est, veniamque de praeteritis petiit, et emendationem de futuris repromisit. Haec idcirco diximus, quatenus per haec quam piae discretionis et discretae pietatis in omnes fuerit agnoscamus.

32. Talibus studiis intendebat, in istis Deo serviebat, per haec bonis omnibus valde placebat. Unde bona fama ejus non modo Northmannia tota est respersa, verum etiam Francia tota, Flandria tota, contiguaeque his terrae omnes [al., terra omnis]; [Col. 0069A] quin et mare transiit Angliamque replevit. Exciti sunt quaque gentium multi nobiles, prudentes clerici, strenui milites atque ad eum confluxere, seque et sua in ipsum monasterium servitio Dei tradidere. Crescit coenobium illud intus et extra, intus in sancta religione, extra in multimoda possessione.

33. Cum vero abbas Herluinus, cujus supra meminimus, jam decrepitus monasterii causis intendere et opem ferre non valeret, quidquid agi oportebat sub Anselmi, utpote prioris, dispositione fiebat. Exigentibus igitur multiplicibus causis, eum foras monasterium ire saepe necesse fuit. Cui dum nonnunquam equi et alia quae sunt equitaturis necessaria deessent, praecepit abbas ei omnia quae opus erant parari, et illi soli sicut propria ministrari. At [Col. 0069B] ille ad nomen proprietatis inhorruit, et reversus de itinere quaeque sibi specialiter fuerant praeparata, in viam ituris communiter exponi jussit, nec propter secuturam quam forsan erat passurus penuriam, unquam se retraxerit, quin ex sua copia caeterorum suppleret inopiam. Nec mirandum cum jam mundo illuserat [al., illuxerat] eum se fratribus talem exhibuisse, cum sicut ipsemet referre solitus erat etiam quando adhuc in saeculari vita degebat, eo circa alios amore fervebat, ut quemcunque sui ordinis minus se habentem videret, ejus inopiam de abundantia sua libens pro posse suppleret. Jam tunc enim ratio illum docebat omnes divitias mundi pro communi hominum utilitate ab uno omnium Patre creatas et secundum naturalem legem nihil rerum [Col. 0069C] magis ad hunc quam ad istum pertinere. Taceo quod illi saepe plura auri et argenti pondera a nonnullis sunt oblata, quatenus ea in suos suorumque usus susciperet, servaret, dispenderet: quae ipse nulla patiebatur ratione suscipere, nisi forte communi fratrum utilitati profutura abbati praesentarentur. Sed cum is qui sua offerebat, econtra diceret se nullam tunc voluntatem habere ut abbati vel monachis aliquid daret, nisi ei soli, referebat ille se talium opus non habere, nec aliter a quoquam velle quidquam accipere.

34. Illud autem breviter dico quod inter hujuscemodi studia die quadam, dum ad lectum suum in dormitorio diverteret, annulum aureum in eo insperatus [Col. 0069D] invenit, et admodum miratus est. Reputans ergo apud se, ne forte aliquis eorum, qui res monasterii procurabant, quovis eventu eumdem annulum ibi reliquerit, levavit eum et singulis ostendit. Mirantur illi, et se rei conscios omnino negant. Ostenditur aliis atque aliis, sed hucusque nullus fuit, qui recognoverit unde vel a quo illuc delatus sit. Et tunc quidem annulus in opus Ecclesiae expensus est, et res ita remansit. Postmodum vero cum ipsi Anselmus ad pontificatum sumptus est, fuerunt qui hoc ipsum per annulum illum jam tunc quodam praesagio praesignatum fuisse assererent. Nos autem quae gesta sunt, simplici tantum stylo digerimus.

35. Invitabatur praeterea a diversis abbatiis, quatenus [Col. 0070A] ibi et publice in capitulo fratribus, et secum privatim loqui volentibus, verba vitae ministraret. Namque solemne exstiterat omnibus, ut quidquid ab ore illius foret auditum, sic haberetur quasi plane divinum responsum. Unde requirendi consilii gratia, ex diversis ad eum locis festinabatur. Quae res invidia gravi diabolum vulneravit [al., vulnerabat]. Nonnullos ergo quos ab ea intentione secreta fraude non poterat, manifesta increpatione avertere machinabatur. Exempli causa, miles quidam erat, Cadulus nomine. Hic quadam vice vigiliis et orationibus Deo intentus audivit diabolum sub voce scutarii sui extra ecclesiam in qua erat vociferantem, et turbato murmure equos et omnia sua fracto hospitio a latronibus jam tunc direpta esse, atque abducta conquerentem, [Col. 0070B] nec aliquid eorum ulterius recuperandum, ni citius accurreret. Ad quae cum ille nequaquam moveretur, majus videlicet damnum deputans orationi cedere, quam sua perdere; dolens diabolus se despectum, in speciem ursi demutatus est, et ecclesiae per tectum dilapsus, ante ipsum praeceps corruit, ut horrore saltem et fragore sui casus virum a coepto proturbaret [al., perturbaret]. Sed miles immobilis permanet, et monstrum securus irridet. Post quae statum vitae suae proposito sanctiori fundare desiderans Anselmum adiit, consilium ejus super hoc addiscere cupiens. Verum dum ad ipsum vadens iter acceleraret, ecce malignus hostis humanam vocem ex adverso edens, in haec verba prorupit: Cadule, Cadule, quo tendis? Igitur cum ille ad vocem hanc [Col. 0070C] subsisteret, scire volens qui esset qui talia diceret, repetivit daemon, et ait: Quo tendis, Cadule? Quid te tantopere priorem illum hypocritam cogit adire? Opinio siquidem ejus omnino alia est a conversatione vitae illius. Quapropter suadeo, consulto ut celerius redeas, ne seductus ab eo stultitia, qua modo, traheris, illaque eris. Hypocrisis namque sua jam multos decepit, et spe vana delibutos suis vacuos et immunes effecit. Haec ille audiens, et daemonem esse qui loquebatur recognoscens, signo se crucis munivit, et spreto hoste, quo proposuerat ire, perrexit. Quid plura? Audito Anselmo, abnegato seipso et saeculo religiosae vitae se tradidit, et apud Majus-Monasterium monachus factus est. Hunc etenim usum Anselmus habebat, ut nunquam alicujus commodi [Col. 0070D] causa suaderet alicui saeculo renuntiare volenti, quatenus in suo monasterio potius quam in alieno id faceret. Quod nimirum eo intuitu, ea consideratione faciebat, ne ullus postmodum loco quem ex propria deliberatione non intraverat, aliqua ut fit pulsatus molestia detraheret, et scandali sui ac impatientiae murmur persuasioni illius imputaret, itaque se aliis et alios sibi ad multa divisus graves efficeret.



CAPUT V.

Abbatis electi benignitas erga hospites et domesticos. Iter in Angliam. Colloquium cum B. Lanfranco de cultu S. Elphegi.

36. Defuncto, saepe superius nominato, abbate [Col. 0071A] Herluino [(21) 1Kb] , uno omnium [al., omnino] fratrum Beccensium consensu in abbatem eligitur. Quod ipse omni studio subterfugere gestiens, multas et diversas rationes ne id fieret obtendebat. Sed illis nec auditum quidem rationibus ejus patienter accommodare volentibus, anxiatus est in eo spiritus ejus, et quid ageret ignorabat. Transierunt in istis dies quidam. Verum ubi Anselmus vidit se monachorum unanimem constantiam non posse verbis mutare, tentavit si quomodo eam valeret vel precibus inclinare. Eis itaque priore sub uno constitutis, ac ei ut, omissis objectionibus solitis, abbas fieri acquiesceret insistentibus, ille flens et miserandos singultus edens, prosternitur in faciem coram omnibus, orans et obtestans eos per nomen Dei omnipotentis, per si [Col. 0071B] qua in eis erant pietatis [al., misericordiae] viscera, quatenus respectu misericordiae [al., pietatis] Dei super eum intendant, et ab incepto desistentes se a tanto onere quietum manere permittant. At illi omnes econtra in terram prostrati, orant ut ipse potius loci illius et eorum misereatur, ne postposita utilitate communi se solum prae caeteris singulariter amare convincatur. Acta sunt de his utrinque plurima in hunc modum; sed jam nunc eis istum ponimus dicendi modum. Vicit tandem diligens [al., dicendi] importunitas et importuna diligentia fratrum jugum Domini sub ejus regimine ferre volentium; vicit quoque et multo maxime vicit praeceptum, quod, ut supra retulimus, ei fuerat ab archiepiscopo Maurilio per obedientiam injunctum, videlicet, ut si [Col. 0071C] major praelatio quam illius prioratus exstiterat, ipsi aliquando injungeretur, nullatenus eam suscipere recusaret. Nam, sicut ipse testabatur, nunquam se abbatem fieri consensisset, nisi eum hoc quod dicimus imperium ad hoc constrinxisset. Tali ergo violentia est abbas effectus, ac Becci debito cum honore sacratus [(22) 1Kb] . Qualem vero se deinceps in cunctis sanctarum exercitiis virtutum exhibuerit, inde colligi potest quod nunquam de retroacta sanctitatis suae conversatione causa abbatiae aliquid minuit, sed semper de virtute in virtutem, ut Deum deorum in Sion mereretur videre, conscendere studuit.

37. Delegatis itaque monasterii causis curae ac sollicitudini fratrum, de quorum vita et strenuitate certus erat, ipse Dei contemplationi, monachorum [Col. 0071D] eruditioni, admonitioni, correctioni jugiter insistebat. Quando autem aliquid magni in negotiis Ecclesiae erat agendum quod in ejus absentia non aestimabatur oportere definiri, tunc pro tempore et ratione negotium quod imminebat, mediante justitia, disponebat. Abominabile quippe judicabat, si quidvis lucri assequeretur ex eo quod alius contra moderamina juris quavis astutia perdere posset. Unde neminem in placitis patiebatur a suis aliqua fraude circumveniri, observans ne cui faceret quod sibi [Col. 0072A] fieri nollet. Hinc procedebat quod inter placitantes residens, cum adversarii ejus per sua consilia disquirerent quo ingenio, quave calliditate, suae causae adminiculari, et illius valerent fraudulenter insidiari; ipse talia nullatenus curans, eis qui sibi volebant intendere aut de Evangelio, aut de aliqua alia divina Scriptura, aut certe aliquid de informatione morum bonorum disserebat. Saepe etiam cum hujusce auditores deerant, suaviter in sui cordis puritate quiescens, corpore dormiebat. Eveniebatque nonnunquam ut fraudes subtili machinatione compositae, mox ubi sunt in audientiam illius delatae, non quasi a dormiente, qui tunc erat, sed sicut a perspicaciter vigilante et intendente sint detectae atque dissectae. Charitas enim quae non aemulatur, [Col. 0072B] quae non agit perperam, quae non quaerit quae sua sunt (I Cor. XIII, 4), in eo vigebat, per quam quae videnda erant veritate monstrante extemplo perspiciebat.

38. Quam vigil autem atque sollicitus fuerit circa hospitum susceptionem, eorumque in omni humanitatis [al., humilitatis] officio relevationem, ex eo probatur quod illum pio studio in hoc et se et sua novimus expendisse; se in omni hilaritate, sua in omni largitate. Quod si aliquando ad refectionem corporum victus omnino pro voto suo non sufficiebat, hoc quod deerat ejus bona voluntas et vultus alacritas apud hospites gratiose supplebat. Praeterea nonnunquam cibus fratrum suo jussu de refectorio sublatus, et hospitibus est allatus atque appositus, [Col. 0072C] Neque enim tunc in promptu aliud erat. quod eis apte posset apponi. Victus autem monachorum ita, Deo providente, dispensabatur, ut nihil eorum quae necessitas expetebat illis deesset, licet saepissime in hoc essent, ut timeretur ne in crastinum eis cuncta deessent. Sicque nonnunquam inter aliquid et quasi nihil ferebantur, ut aliquid eis non superflueret; et quod erat quasi nihil eos nequaquam per inopiam fatigaret.

39. Quod penitus illis contingebat secundum verba sui patris, qui ea praedicebat, dum ministri Ecclesiae apud eum querebantur de formidine imminentis necessitatis: frequenter namque a cellerariis, a camerariis, a secretariis aditus est, et quid consilii contra penuriam quae cujusque obedientiam pessundabat [Col. 0072D] daret inquisitus. Quibus cum responderet; Sperate in Domino, et spero quia ipse necessaria vobis quaeque ministrabit; mirabili modo non secus eveniebat in re, quam ipae dicebat se habere in spe. Videres enim post haec verba statim ipsa die vel certe sequenti mane, sive quod falli non poterat, priusquam penuria aliquo ullum affligeret, ut naves de Anglia oneratas omni copia in usum illorum juxta appelli, aut quemlibet de divitibus terrae fraternitatem Ecclesiae quaerentem cum magna pecunia adventare; [Col. 0073A] aut aliquem relinquere mundum volentem, se et sua in monasterium offerre; aut denique aliunde aliquid apportari, unde per plurimos dies necessaria quaeque poterant ministrari.

40. Habebat praeterea ipsum coenobium plures possessiones in Anglia, quas pro communi fratrum utilitate necesse erat per abbatis praesentiam nonnunquam visitari. Ipso itaque suae ordinationis anno, Anselmus in Angliam profectus est. Ad quod, licet haec, quam dixi, satis firma causa exstiteret; alia tamen erat non infirmior ista, videlicet ut reverendum Lanfrancum, cujus supra meminimus, videret et cum eo de his quae corde gerebat familiari affatu ageret. Ipse siquidem venerabilis vir jam de abbate Cadomensi factus fuerat [(23) 1Kb] archiepiscopus Cantuariensis, [Col. 0073B] omnibus valde honorabilis et sublimi probitate conspicuus.

41. Cum igitur Anselmus transito mari Cantuariam veniret, pro sua reverentia et omnibus nota sanctitate, honorifice a conventu Ecclesiae [(24) 1Kb] Christi in ipsa civitate sitae susceptus est. Pro quo honore nolens ingratus existere, postmodum ipsi monachorum conventui a gratiarum actione inchoans, procedente in hoc verborum serie de charitate locutus est, rationabiliter ostendens eum qui charitatem erga alterum [al. omit. e. a.] habet, majus aliquid habere, quam illum ad quem charitas ipsa habetur: »ipse enim inter alia, inquit, qui charitatem habet, hoc unde Deus ei scit gratias habet; ille vero ad quem tantummodo habetur, minime. Quas etenim [Col. 0073C] gratias mihi debet Deus, si tu me vel quilibet alius diligit? Quod si majus est habere hoc unde Deus scit homini grates, quam hoc unde nullas; cum pro habita charitate gratias sciat, pro suscepta non adeo; colligitur eum qui charitatem erga alium habet, majus quid habere quam ipsum qui impenditur. Amplius: Is cui dilectio alterius servit, solius commodi munus perfunctorie suscipit; verbi gratia, honorem unum, beneficium unum, prandium unum, vel quodlibet officii genus in hunc modum. Alius vero charitatem quae commodi munus exhibuit, sibi retinuit. Quod in vobis et in me, sanctissimi fratres, libet in praesenti considerare. Ecce unum charitatis officium mihi impendistis. Impendistis, inquam, mihi charitatis officium unum, et a me jam ipsum officium [Col. 0073D] transiit; charitas vero ipsa, quae Deo est grata, vobis remansit. Nonne melius judicatis bonum permanens bono transeunte? Adhaec si ex ipso officio circa vos aliquid charitatis in me crevit, et hoc ipsum vobis ad cumulum retributionis erit, qui fecistis unde mihi tantum bonum provenit. Si non vobis tamen [al., tantum] charitas vestra remansit, a me officium quod exhibuistis penitus transiit. Haec igitur si recta consideratione attendimus, profecto perspiciemus [Col. 0074A] magis nobis esse gaudendum, si alios diligimus, quam si diligimur ab aliis. Quod quia non omnes faciunt, multi potius ab aliis amari quam amare alios cupiunt.« Haec et hujusmodi multa locutus est, et accepta fraternitate monachorum, factus est inter eos unus ex eis. Degens per dies aliquot inter eos et quotidie, aut in capitulo, aut in claustro mira quaedam et illis adhuc temporibus insolita de vita et moribus monachorum coram eis rationabili facundia disserens. Privatim quoque aliis horis agebat, cum his qui profundioris ingenii erant, profundas eis de divinis nec non saecularibus libris quaestiones proponens, propositasque exponens. Quo tempore et ego ad sanctitatis ejus notitiam pervenire merui, ac pro modulo parvitatis meae beata illius familiaritate [Col. 0074B] utpote adolescens, qui tunc eram, non parum potiri.

42. Inter reverendum autem pontificem Lanfrancum, et hunc abbatem Anselmum quid in illis diebus actum dictumve sit, planum est intelligere his qui vitam et mores noverunt utrorumque. Qui vero non noverunt, ex eo intelligant quod, in quantum nostra et multorum fert opinio, non erat illo tempore ullus qui aut Lanfranco in auctoritate vel multiplici [al., triplici] rerum scientia, aut Anselmo praestaret in sanctitate vel Dei sapientia. Erat praeterea Lanfrancus adhuc quasi rudis Anglus, necdumque sederant animo ejus quaedam institutiones, quas repererat in Anglia. Quapropter cum plures de illis magna fretus ratione, tum quasdam [al. omit. t. q.] mutavit [Col. 0074C] sola auctoritatis suae deliberatione. Itaque dum illarum mutationi intenderet, et Anselmum [al., Anselmus] unanimem scilicet amicum et fratrem secum haberet, quadam die familiarius cum eo loquens, dixit ei: »Angli isti, inter quos degimus, instituerunt sibi quosdam quos colerent sanctos. De quibus cum aliquando qui fuerint, secundum quod ipsimet referunt, mente revolvo; de sanctitatis eorum merito animum a dubietate flectere nequeo.

43. »Et ecce unus illorum est in sancta, cui nunc [al., nec], Deo auctore, praesidemus sede quiescens, Elfegus [(25) 1Kb] nomine, vir bonus quidem, et suo tempore gradui archiepiscopatus praesidens ibidem. Hunc non modo inter sanctos, verum et inter martyres numerant; licet eum non pro confessione nominis [Col. 0074D] Christi, sed quia se pecunia redimere non voluit, occisum non negent. Nam cum illum, ut verbis utar Anglorum, aemuli ejus et inimici Dei pagani cepissent; et tamen pro reverentia illius ei potestatem se redimendi concessissent, immensam pro hoc ab eo pecuniam expetiverunt. Quam quia nullo pacto poterat habere, nisi homines suos eorum pecunia spoliaret et nonnullos forsitan invisae mendicitati subjugaret; elegit vitam perdere, quam eam [Col. 0075A] tali modo custodire. Quid hinc igitur tua fraternitas sentiat, audire desidero.« Et quidem ille, sicuti novus Angliae civis, haec summatim perstringens Anselmo proposuit. Attamen causam necis beati Elfegi historialiter intuentes videmus non illam solam, sed aliam fuisse ista antiquiorem. Denique non ideo tantum quia se pecunia redimere noluit, sed etiam quia paganis persecutoribus suis civitatem Cantuariam et ecclesiam Christi in ea sitam concremantibus, civesque innocuos atroci morte necantibus [al. omit. c. q. i. a. m. n.] Christiana libertate obsistere eosque a sua infidelitate convertere nisus, est ab eis captus, et crudeli exanimatione est occisus.

44. Sed Anselmus, ut vir prudens, viro prudenti juxta interrogationem sibi propositam simpliciter [Col. 0075B] ita respondit, dicens: »Palam est quod is, qui ne leve quidem contra Deum peccatum admittat, mori non dubitat; multo maxime mori non dubitaret, priusquam aliquo gravi peccato Deum exacerbaret. Et revera gravius peccatum videtur esse Christum negare, quam quemlibet terrenum Dominum pro redemptione vitae suae homines suos per ablationem pecuniae illorum ad modicum gravare. Sed hoc quod minus est, Elfegus noluit facere. Multo igitur minus Christum negaret, si vesana manus eum ad hoc mortem intentando constringeret. Unde datur intelligi miram pectus ejus justitiam possedisse, quando vitam suam maluit dare, quam, spreta charitate, proximos suos scandalizare. Quamobrem longe fuit ab eo illud vae, quod Dominus minatur ei per [Col. 0075C] quem scandalum venit (Matth. XVIII, 7). Nec immerito, ut reor, inter martyres computatur, qui pro tanta justitia mortem sponte sustinuisse veraciter praedicatur. Nam et beatus Joannes Baptista, qui praecipuus martyr et veneratur et creditur a tota Dei Ecclesia, non quia Christum negare, sed quia veritatem tacere noluit, occisus est. Et quid distat inter mori pro justitia et mori pro veritate? Amplius: cum testante sacro eloquio, ut vestra paternitas optime novit, Christus veritas (Joan. XIV, 6) et justitia sit; qui pro justitia et veritate moritur, pro Christo moritur; qui autem pro Christo moritur, Ecclesia teste, martyr habetur. Beatus vero Elfegus aeque pro justitia, ut beatus Joannes passus [Col. 0075D] est pro veritate. Cur ergo magis de unius quam de alterius vero sanctoque martyrio quisquam ambigat, cum par causa in mortis perpessione utrumque detineat? Haec me quidem, reverende Pater, in quantum perspicere possum, rata esse ipsa ratio docet, attamen vestrae prudentiae est, et me si aliter sentit ab hoc corrigendo revocare, et quid potissimum in tanta re sentiendum sit, Ecclesiae Dei docendo monstrare.« Ad quod Lanfrancus: »Fateor, inquit, subtilem perspicaciam, et perspicacem subtilitatem ingenii tui vehementer approbo et veneror, firmaque ratione tua edoctus beatum Elfegum ut vere magnum et gloriosum martyrem Christi deinceps me colere et venerari ex corde, gratia Dei juvante, confido.« Quod ipse postmodum [Col. 0076A] devote exercitus est, quin et historiam vitae ac passionis ejus diligenti studio fierit praecepit. Quam quidem historiam non solum plano dictamine ad legendum, verum etiam musico modulamine ad canendum a jucundae memoriae Osberno Cantuariensis Ecclesiae monacho ad praeceptum illius nobiliter editam, ipse sua prudentia pro amore illius martyris celsius insignivit, insignitam auctorisavit, auctorisatam in Ecclesia Dei legi cantarique instituit, nomenque martyris hac in parte non parum glorificavit.



CAPUT VI.

Monitorum suavitas et efficacia miracula.

45. Posthaec Anselmus ad agenda propter quae venerat, terras Ecclesiae Beccensis per Angliam adiit, [Col. 0076B] utilitati monachorum suorum per omnia studiose secundum Deum serviens. Vadens autem et ad diversa monasteria monachorum, canonicorum, sanctimonialium, nec non ad curias quorumque nobilium, prout eum ratio ducebat perveniens, laetissime suscipiebatur, et suscepto quaeque charitatis obsequia gratissime ministrabantur. Quid ille? Solito more cunctis se jucundum et affabilem exhibebat, moresque singulorum in quantum sine peccato poterat, in se suscipiebat. Nam, juxta Apostolum, his qui sine lege erant tanquam sine lege esset (I Cor. IX, 21), cum sine lege Dei non esset, sed in lege Christi esset, se coaptabat, ut lucrifaceret eos qui non modo sine lege, ut putabatur beati Benedicti, [Col. 0076C] sed et eos qui saeculari vitae dediti in multis vivebant sine lege Christi. Unde corda omnium miro modo in amorem ejus vertebantur, et ad eum audiendum famelica aviditate replebantur.

46. Dicta etiam sua sic unicuique hominum ordini conformabat, ut auditores sui nihil moribus suis concordius dici posse faterentur. Ille monachis, ille clericis, ille laicis, ad cujusque propositum sua verba dispensabat. Monachos ut ne minima quidem sui ordinis contemnerent admonebat, contestans quia per contemptum minimorum ruerent in destructionem et despectum omnium bonorum. Quod dictum sub exemplo vivarii proponebat, dicens clausuram illius districtioni ordinis monastici a similari. Quandoquidem, inquit, sicut pisces decurrente [Col. 0076D] aqua vivarii moriuntur, si clausurae ipsius minutatim ac saepe crepant nec reficiuntur; ita omnis religio monastici ordinis funditus perit, si custodia ejus per modicarum contemptum culparum paulatim a fervore sui tepescit, attestante Scriptura, quae ait: Qui modica despicit, paulatim decidit (Eccli. XIX, 1). Clericos quoque qualiter se in sorte Dei custodire deberent instruebat, eisque magnopere esse cavendum, ne si a sorte Dei caderent, in sortem diaboli per neglectum conversationis et ordinis sui deciderent. Conjugatos etiam qua fide, qua dilectione, qua familiaritate, secundum tam Deum quam secundum saeculum sibi invicem copulari deberent edocebat; virum quidem ut suam uxoren sicut seipsum diligeret, nec praeter illam aliam nosset, [Col. 0077A] ejusque sicut sui corporis absque omni sinistra suspicione curam haberet. Mulierem vero quatenus viro suo cum omni subjectione et amore obtemperaret, eumque ad bene agendum sedula incitaret, nec non animum ejus si forte contra aequum in quemquam tumeret, qua affabilitate mitigaret.

47. Haec autem quae eum vel admonuisse, vel instruxisse, vel edocuisse dicimus, non eo ut aliis mos est docendi modo exercebat, sed longe aliter singula quaeque sub vulgaribus et notis exemplis proponens, solidaeque rationis testimonio fulciens, ac remota omni ambiguitate, in mentibus auditorum deponens. Laetabatur ergo quisquis illius colloquio uti poterat, quoniam in eo quodcumque petebatur divinum consilium in promptu erat. Hinc eum omnis sexus et [Col. 0077B] aetas mirabatur, et mirando amplectebatur, quoque potentior aliisque praestantior, eo magis quisque erat ad ministrandum ei devotior atque proclivior. Non fuit comes in Anglia seu comitissa, vel ulla persona potens, quae non judicaret se sua coram Deo merita perdidisse, si contingeret se Anselmo abbati Beccensi gratiam cujusvis officii tunc temporis non exhibuisse [al., habuisse]. Rex ipse Wilhelmus [(26) 1Kb] , qui armis Angliam ceperat et ea tempestate regnabat, quamvis ob magnitudinem sui cunctis fere videretur rigidus ac formidabilis, Anselmo tamen ita erat inclinus [al., inclinatus] et affabilis, ut ipso praesente omnino quam esse solebat, stupentibus aliis, fieret alius.

48. Pro sua igitur excellenti fama Anselmus totius [Col. 0077C] Angliae partibus notus, ac pro reverenda sanctitate charus cunctis effectu, iter repetendi Northmanniam ingreditur ditatus multiplici dono, quod honori ac utilitati Ecclesiae suae usque hodie servire dignoscitur. Familiaris ergo ei dehinc Anglia facta est, et prout diversitas causarum ferebat, ab eo frequentata. Ut autem omnipotens Deus demonstraret se gratiae ipsius quam invenerat apud homines esse auctorem, et illum apud se quam apud homines gratiam invenisse potiorem, quosdam viros per visum dignatus est visitare, et qualiter per eum ab infirmitate, qua nimis graviter vexabantur, convalescerent edocere. Horum quos dico, duos qui inter suos non ignobilis famae erant, exempli causa. proponam, qui, sicut a veridicis ipsius monasterii [Col. 0077D] cujus abbas diu exstiterat, monachis accepti, in eodem ipsius monasterio, illis praesentibus, per eum curati sunt.

49. Quidam igitur vir nobilis et strenuus in confinio Pontivi [(27) 1Kb] ac Flandriae praepotens habebatur. Hic in corpore lepra percussus, eo majori moerore afflictus est, quo se et a suis contra dignitatem natalium suorum pro obscenitate tanti mali despici deserique videbat. Conversus itaque ad Deum est, et [Col. 0078A] crebris orationibus cum eleemosynarum largitionibus opem ab eo precabatur. Una igitur noctium ei per visum quidam apparuit, monens ut si pristinae sanitati restitui vellet, Beccum iret, et apud abbatem Anselmum efficeret quatenus aquam, unde manus inter missam suam lavaret, in potum illi conferret. Qui visioni credulus quo monebatur, impiger tendit, atque Anselmo cur adveniret secreto innotuit. Stupet ille ad verba, et hominem ut talibus desistat multis modis adjuvat. At ipse in precibus perstat, et multo magis ut sibi misereatur exorat, nec patiatur ut ea medecina fraudetur, unde sibi celerem salutem ad futuram pro divino promisso credebat. Quid plura? Vicit pietas pectus humilitatis, et pro homine Deum postulaturus matutino [Col. 0078B] tempore missam secretius celebrat. Admittitur aeger, et quam petebat aquam de manu viri accepit. Quae in potum illico sumpta, et hominem morbidum integerrimae sanitati restituit, et in laudem Dei multorum ora dissolvit. Clam itaque virum qui venerat a se Anselmus emisit, denuntians ei in nomine Domini ne unquam hoc factum sibi ascriberet, sed sola divina miseratione perfectum esse certissime sciret, et hoc ita esse tacita funditus mentione suae personae sciscitantibus responderet.

50. Quo etiam tempore quidam frater de congregatione, valida corporis infirmitate percussus, ad extrema deductus est. Huic in sommo quidam astitit, et quod vitam atque salutem recuperaret, si aqua ab Anselmo sanctificata aspergeretur, [Col. 0078C] ipsi promisit: aeger ergo Anselmum se visitantem secundum visionem [al., tacita visione], de aqua precatus est, et, voluntatis compos effectus, evestigio sanitati restitutus est.

51. Haec pro ostendenda gratia viri paucis interim dicta sint. Attamen de gratia quam meruerat apud homines, non multum his qui mores illius novere mirandum video, propterea quod quaedam appetibilis suavitatis ubicunque erat ex conversatione ejus emergebat, quae in amicitiam illius ac familiaritatem cunctos agebat. Ipsius etenim studii semper erga omnes exstiterat, ut ea potissimum ageret, quae aliis magis commoda esse posse intelligebat. Unde cum interrogaretur quid emolumenti acquirerent, qui servata aequitate aliorum voluntati, in [Col. 0078D] quibuscunque possent concordare satagerent; quidve detrimenti occurrerent, qui suam potius quam caeterorum voluntatem implere studerent, hoc modo respondebat: »Qui aliorum voluntati concordare per omnia in bono nititur, hoc apud justum judicem Deum meretur, ut quemadmodum ipse aliorum voluntati in hac vita, ita Deus et omnia secum suae voluntati concordent in alia vita. Qui vero aliorum voluntate contempta suam implere contendit, id [Col. 0079A] ejusdem judicis sententia damni subibit, ut quoniam ipse in vita praesenti voluntati nullius; nullus quoque in futura velit, aut debeat concors esse voluntati illius. Eadem quippe mensura, qua quisque aliis mensus fuerit, remetietur ei (Luc. VI, 38).« Hujus igitur rationis Anselmus consideratione subnixus, nulli gravis, nulli volebat onerosus existere, etiam si a monachicae institutionis austeritate hac de causa deberet aliquantulum temperare. Et quidem ut eum discretionis ordo docebat, nonnunquam ab ipsa severitate aliis condescendo temperabat. In quo quid hi sensuri sint qui post nos ista fortasssis lecturi vel audituri sunt, praescire non possumus. Nos tamen qui vitae illius modum scire meruimus, magis in eo laudandum aestimamus, quod a rigore [Col. 0079B] sui propositi aliquando pro ratione descendebat, quam si continue in ipso rigidus indiscrete persisteret. Ratione siquidem agi virtutis est, vitii vero contra.

52. Inter haec quidam clericus aetate juvenis, Boso nomine, Beccum venit, abbatis colloquium expetens. Erat enim idem acer ingenio, et quibusdam perplexis quaestionibus involverat animum, nec reperire quemquam poterat qui eas sibi ad votum evolveret. Loquens igitur cum Anselmo, ac nodos ei sui cordis depromens, omnia quae desiderabat ab eo sine scrupulo deceptionis [al., disceptationis] accepit. Miratus ergo hominem est, et nimio illius amore devinctus. Dehinc ergo cum ejus allocutione familiarite potiretur, illectus ad contemptum saeculi [Col. 0079C] emenso brevi spatio, Becci monachus factus est. Cujus conversioni simul et conversationi diabolus [Col. 0080A] graviter invidens, in tantam illum tentationis procellam demersit, ut, succedendibus sibi variis cogitationum tumultibus, vix mentis suae compos existeret. Transierunt in hoc quidam dies, et seipsa semper fiebat immanior tentatio eadem. Turbatus ergo et mente confusus Anselmum adiit, animique sui fluctus illi exposuit. At ipse cum singula intellexisset, hoc solum pio affectu, »scilicet consulat tibi Deus!« ei respondit, illicoque fratrem a se dimisit. Evestigio autem tanta tranquillitas mentis illum secuta est, ut, sicut ipsemet mihi referebat, ultra quam dictu credibile sit, subito alius fieret ab eo qui fuit. Itaque omnis illa tentatio penitus evanuit, nec quidquam hujusmodi in se ulterius sensit.

53. Fiebant praeterea ab Anselmo plurima in hunc [Col. 0080B] modum, quae nos brevitati studentes ex industria praeterimus. Silentio quoque praeterire placuit innumeros homines tam per lavaturas manuum ejus, quam per reliquias ciborum ejus de ante illum clam eo subtractas, a diversis languoribus, sed maxime febribus curatos, dispensante Deo sua dona juxta meritum fidei uniuscujusque. Nam si cuncta quae inde a veracissimis viris accepimus describere vellemus, loquacitati potius quam rerum gestarum simplici narrationi nos operam dare (ut reor) judicari possemus. Quapropter ne nimis longum faciamus hujuscemodi immorando, istis omissis, tendamus ad alia. Verum ne inculta oratio prolixa sui continuatione legentes seu audientes fastidio gravet, hic primum coepto operi terminum ponamus, [Col. 0080C] quatenus illis quae magis delectant recreati, aliud exordium sequentia nosse volentes expediti reperiant.



LIBER SECUNDUS. GESTA IN ARCHIEPISCOPATU CANTUARIENSI.



CAPUT PRIMUM.

Archiepiscopatus assumptus. Quies monastica dilata. Aliqua cum rege dissensio.

1. Defuncto memorato rege Anglorum Wilhelmo, Wilhelmus filius ejus regnum obtinuit. Hic, sublato de hac vita venerabili Patre Lanfranco, ecclesias ac monasteria totius Angliae gravi nimium oppressione afflixit. Cujus oppressionis anno quarto Anselmus invitatus, imo districta interpellatione adjuratus ab Hugone Cestrensi comite, multisque aliis Anglorum regni principibus, qui eum animarum suarum medicum et advocatum elegerant, et insuper Ecclesiae suae prece atque praecepto pro communi utilitate coactus, Angliam ingressus est. Pridie igitur Nativitatis [Col. 0079D] beatae Dei genitricis et perpetuae virginis Mariae Cantuariam venit. Ubi cum quasi ex praesagio futurorum multi et monachi et laici conclamarent illum archiepiscopum fore, summo mane a loco discessit, nec ullo pacto acquiescere petentibus, ut ibi festum celebraret, voluit. Venienti autem ei ad curiam regis, optimates quique alacres occurrunt, magnoque ipsum cum honore suscipiunt. Rex ipse solio exsilit, et ad ostium domus viro gaudens occurrit, ac in oscula ruens per dexteram eum ad sedem suam perducit. Consident, et laeta interim quaedam inter se verba permiscent. Deinde Anselmus secretius cum rege acturus caeteros secedere monet. Omissis igitur monasterii sui causis, pro quibus maxime illuc venisse putabatur, regem de his quae fama de eo ferebat Anselmus arguere coepit, nec quidquam eorum quae illi dicenda esse sciebat, silentio pressit. Pene etenim totius regni homines omnes talia quotidie nunc clam nunc palam de eo dicebant, qualia regiam dignitatem nequaquam decebant. Finito colloquio divisi ab invicem sunt, et de Ecclesiae suae negotiis [Col. 0080D] ea vice ab Anselmo nihil actum est.

2. Deinde Cestram ad comitem abiit, ac in partibus illis degere per plures dies ex necessitate compulsus est. Interea rex Wilhelmus gravi languore corripitur et pene ad extrema perducitur. Suadetur ei inter alia a principibus ut de matre totius regni, Ecclesia videlicet Cantuariensi, cogitet [al., cogitant]; [Col. 0081A] et eam a pristina viduitate et calamitate, per institutionem pontificis relevet. Acquiescit ille consilio, et Anselmum in hoc opus fore dignissimum pronuntiat. Acclamatur ab universis, et dictum [al., edictum] regis laudat clerus et populus omnis, nec resonat ibi ulla contradictio cujuslibet hominis. Audit haec ille, et fere usque ad exanimationem sui contradicit, reluctatur et obsistit [al., obstat]. Praevalet tamen Ecclesiae Dei conventus. Rapitur ergo et violenter in vicinam ecclesiam cum hymnis et laudibus portatur magis quam ducitur. Acta sunt haec anno Dominicae Incarnationis milles. nonagesimo tertio, prid. Non. Martii, prima Dominica Quadrag.

3. In subsequenti autem festo Paschae Wintoniam [Col. 0081B] Anselmus advenit, et in suburbio civitatis hospitatus est. Una igitur nocte in tecta suburbii per incuriam ignis dilabitur. Quo crescente, aedificia quaeque passim consumebantur. Et jam ignis idem hospitium Anselmi consumpturus, duabus tantum domibus interpositis, aderat. Quibusdam igitur ea quae in domo erant asportantibus, interdixit domina domus, affirmans se nullo modo sibi vel suis aliquid damni timere, quae tantum hospitem, hoc est, Anselmum archiepiscopum meruisset secum habere. Pro quibus verbis Balduinus vir strenuus et monachus mulieri compassus, suasit Anselmo ut hospiti suae subveniret. At ille: »Ego in qua re?---Egredere, inquit, et signum crucis igni oppone, arcebit illum forte Deus.« Respondit: »Pro me? Nihil est quod dicis.« [Col. 0081C] Egressus tamen domum est, timore incendii ductus, et visis flammantibus globis, a venerabili Gundulpho episcopo et ab eodem Balduino contra ignem signum crucis, erecta in altum dextra, edere coactus est. Mirabile dictu. Non prius manum extenderat, quam in se incendium retorqueri, flammas deficere cerneres, ita ut domum etiam quam vorare coeperant, semiustam relinquerent.

4. Igitur Anselmus, propter multas rationes quae intervenerant, nondum consenserat electioni quae de se facta fuerat ut pontifex fieret; sed tamen detinente illum rege morabatur in Anglia, conversante cum eo ex jussu regis praefato Gundulpho Roffensi episcopo, et ei quae opus erant ministrante. Ablatis [Col. 0081D] autem de medio rationibus illis, tandem post longum temporis spatium, obedientia simul ac necessitate constrictus consensit, et prid. Non. Decem. debito cum honore ab omnibus episcopis Angliae, Cantuariae consecratus est. In qua consecratione evangelica illa sententia super eum reperta est: Vocavit multos: Et misit servum suum hora coenae dicere invitatis ut venirent, quia jam parata sunt omnia. Et coeperunt simul omnes excusare (Matth. XXII, 3). Dehinc cum se regali curiae in Nativitate Domini Jesu praesentasset, et honorifice a rege susceptus, primos tres dies festivitatis circa regem laetus [al., ductus] transegisset; post, instinctu diaboli hominumque malorum mutatus est animus regis contra eum, eo quod ipse spoliatis hominibus suis mille libras denariorum [Col. 0082A] ei pro agendis [al., peragendis] munificentiae suae gratiis dare noluit, et ita principe turbato a curia discessit.

5. Veniens autem in villam suam, quae Berga vocatur, dedicavit ibi ecclesiam ad parochiam pertinentem, quam quidem antecessor ejus Lanfrancus construxerat, sed obitu praeventus dedicare nequiverat. Ad quam dedicationem quidam clericus inter alios de Londonia veniens, seque inter clericos viri quasi ad comministrandum mittens, chrismatorium pontificis clam subripuit, et in turbam mersus fugam arripuit. Dum igitur iter, quod Londoniam ducit, ingressus cum furto fuisset, reflexit gressum non autumans [al., gressum autumans . . . . ] sed ad locum quem [al., quo] fugiebat festinare. Sed cum [Col. 0082B] rediens adunatae plebis multitudinem reperisset, animadvertit se cupitum iter permutasse, et qua venerat viam repetit [al., reperit]. Aliquantum processerat, et iterum visum est sibi eo tendere quo fugiebat. Factum est hoc frequentius, et nunc hac nunc illac nesciens quo iret erroneus ferebatur. Populus autem qui eum sic se habentem intuebatur, quidnam haberet mirabatur. At ubi ministri pontificis vas chrismatis perditum esse cognoverunt, confusi et tumultuantes discurrunt, quod perditum erat hinc inde quaerunt, ignorantes a quo vel ubi id quaerere certo debeant. Rumor damni fertur in populum, et opinio multorum cadit in erroneum clericum. Capitur, et sub cappa illius vas abreptum invenitur. Refertur antistiti quod actum erat. At ipse modesto [Col. 0082C] vultu, menteque tranquilla statim jussit culpam ignosci, et clericum ad sua liberum dimitti. Tunc ille iter quod furto gravatus nullatenus tenere sciebat, liber illico et nihil haesitans ingressus agebat.

6. Post haec, paucis diebus interpositis, mandatur ad curiam ire Anselmus, regem mare transiturum sua benedictione prosecuturus. Qui transitus dum vento obstante differtur, Anselmus opportunum se tempus nactum existimans, regem pro ecclesiarum quae de die in diem destruebantur relevatione, pro Christianae legis quae in multis violabatur renovatione, pro diversorum morum, qui in [al., omit.] omni ordine hominum quotidie nimis corrumpebantur, correctione coepit interpellare, quae omnia [Col. 0082D] cum magna indignatione suscipiens, nec se causa illius quidquam de omnibus acturum fore protestans hominem discedere, nec se transfretaturum diutius ibi exspectare iratus praecepit.

7. Considerans Anselmus post haec quid quietis perdiderit, quid laboris invenerit, anxiatus est spiritu, et vehementi dolore attritus. Ducebat enim ante oculos suae mentis qualem in prioratu et abbatia positus vitam agere solebat, quam scilicet jucunde in Dei et proximi charitate quiescebat ac delectabatur, quam devote verba vitae loquens ab omnibus audiebatur, quam devotius ad suae, ut sperabat, cumulum retributionis, quae dicebat, opere exercebantur: et nunc e converso cum in melius per episcopatum proficere debuerit, ecce die ac nocte in [Col. 0083A] saecularibus laborans videbat se [al., si] nec Deo nec proximo secundum Deum juxta pristinum morem intendere posse, nec adeo [al., a Deo] quemquam ex ore suo verbum vitae quod facto impleret, ad suae, ut reputabat, detrimentum mercedis, audire velle. Accesserant istis in augmentum mali sui, crudeles [al., crebrae] suorum hominum oppressiones quotidie auribus ejus insonantes, et minae malignantium deteriora in posterum pollicentium circumquaque detonantes: sciebatur [al., sciebat] enim regiam mentem contra eum in furorem concitatam esse; et ob hoc quisque malus beatum se fore credebat, si quod illum exasperaret ullo ingenio facere posset. Multis itaque ac diversis injuriarum procellis fatigabatur, et nulla terreni honoris vel [Col. 0083B] commodi suavitate, unde consolationem haberet, fovebatur.

8. Verum, salva in omnibus et ad omnes innocentia suae conscientiae [al., conscientiae suae puritate], modicum respirabat ab his, et magnopere consolabatur, si quando se monachorum claustro inferre, et quae institutio vitae ipsorum expetebat, coram eis effari valebat. Quod ipse quadam vice capitulo eorum praesidens, et ex more de hujusmodi liberius agens, dicendi fine completo, jucunda hilaritate alludens, jocosa comparatione innotuit, dicens: »Sicut bubo, dum in caverna cum pullis suis est, laetatur, et suo sibi modo bene est; dum vero inter corvos aut corniculas seu alias aves det, incursatur ac dilaniatur, omnino quoque sibi male est; [Col. 0083C] ita et mihi. Quando enim vobiscum sum, bene mihi est, et grata ac singularis vitae meae consolatio. Quando vero, remotus a vobis, inter saeculares conversor, hinc inde variarum me causarum incursus dilacerant, et quae non amo saecularia negotia vexant. Male igitur mihi est quando sic sum, ac tremens pertimesco ne meum hujusmodi esse procreet immane dispendium animae meae.« Ad quod verbum licet alludens, ut dixi, coepit amarissime flens subinferre, et ait: »Sed, quaeso, miseremini mei, miseremini mei, saltem vos amici mei, quia manus Domini tetigit me (Job XIX, 21).« Quia ergo in tali conversatione magnopere respirabat, ea sibi deficiente graviter suspirabat. Deum testor me saepe illum [Col. 0083D] sub veritatis testimonio audisse protestantem, quod libentius vellet in congregatione monachorum pueri loco inter pueros sub virga magistri pavere, quam per pastoralem curam toti Britanniae praelatus in conventu populorum cathedrae pontificali praesidere.

9. Forte dicet aliquis: Si tam bonum tam jucundum erat illi habitare cum monachis, cur non continue habitabat Cantuariae cum suis? Ad quod ego: Si hoc solum sibi possibile esset, magno se consolatum reputaret. Sed et hoc partim remotio villarum suarum partim usus et institutio antecessorum suorum [al. omit. p. u. e. i. a. s.], partim numerositas hominum, sine quibus eum esse pontificalis honor non sinebat, illi adimebat, eumque per villas suas ire ac inibi degere compellebat. Praeterea si Cantuariam assidue incoleret, [Col. 0084A] homines sui ex advectione victualium oppido gravarentur; et insuper a praepositis [al., appositis], ut saepe contingebat, multis ex causis oppressi si quem interpellarent, nunquam praesentem haberent; magis ac magis oppressi in destructionem funditus irent. Nullo tamen loco vel tempore sine suis monachis et clericis erat. His duntaxat exceptis, qui ad eum ex diversis locis confluentes raro deerant. Omnes etenim ad se venientes dulci alacritate suscipiebat, et cuique pro sui negotii qualitate efficaciter respondebat. Videres siquidem istos Scripturarum sententiis ac quaestionibus involutos mox ratione proposita ab eo evolvi, istos in morum [al., minorum] discretione nutantes non segnius informari, illos necessarium rerum tenuitate laborantes, datis [Col. 0084B] quibus opus habebant, ab inopia relevari. Nec ista largitas solummodo monachorum seu clericorum penuriam sublevabat, sed et in quosque laicos ea indigentes ea sibi subveniri petentes pro posse, et nonnunquam ultra posse pii Patris redundabat.

10. Quoties autem opportunitas sese praebebat, in remotiorem camerae suae locum secedere, solusque coelestibus studiis consueverat inhaerere. Unde fidei Christianae zelo commotus egregium et pro illius temporis statu pernecessarium opus De Incarnatione Verbi composuit. Quod opus epistolari stylo conscriptum, venerabili Urbano sanctae Rom. Ecclesiae summo pontifici dicavit, destinavit. Quod ille gratiose suscipiens, ac invincibili veritatis ratione subnixum intelligens, in tanta auctoritate habuit, ut [Col. 0084C] postmodum contra Graecos in concilio Barensi, cujus suo loco mentio fiet, disputans inde robur suae disputationis assumeret, et quam damnabilis fuerit error eorum in hoc, quod Spiritum sanctum a Filio procedere negabant, astrueret.

11. Sed nos ista praetermittentes et coeptae [al., certae] narrationi operam dantes, dicamus quod ipse Anselmus ad refectionem corporis sedens, modo de sacra quae coram eo legebatur lectione, materia loquendi sumpta, convescentes aedificabat, modo ex sua parte sacra verba edisserens loco sacrae lectionis praesentium mentes instruebat, modo de aliqua re utili vel necessaria requisitus requirentem pariter [al., partem] et coaudientes mira suavitate reficiebat. [Col. 0084D] Hujus rei cognoscendae gratia, quod levius occurrit exempli causa unum subjiciam, non quo ulla doctrinae ejus efficacia per hoc designetur, sed ut in quibus lingua ejus inter carnales epulas [al., epistolas] versari solita fuerit, paulisper intimetur.

12. Venit ad eum quadam vice quidam ex saeculari vita monachus factus, consilium de vita sua flagitans. Hic cum alias familiarius ei locutus fuisset, inter prandendum opportunitate potitus dixit, quia cum se in saeculari vita teneret, intellexit non rectum fuisse iter suum pergendi ad vitam. »Quamobrem, inquit, relicto saeculo, veni ad ordinem monachorum, sperans me ibi posse penitus intendere vitae perenni et Deo. Ecce autem ex praecepto abbatis mei saecularibus negotiis intendo, et dum res Ecclesiae [Col. 0085A] contra saeculares defendere tuerique desidero, placito, litigo, nec mihi forsan magnae curae est si alii perdunt in meo lucro. Quapropter fere cogor desperare, dum ea quae reliqui cum tot peccatis videor administrare.« Ad haec Anselmus tali sub exemplo respondit: »Tota vita hominum comparari potest molendino super praecipitem fluvium constituto. Sit igitur in hoc molendino ad manum hominis molens mola, qua qui molunt alii sic suam farinam negligunt, ut tota in fluvium labatur ac defluat, alii parte retenta partem in praeceps ire sinant, alii totam colligant atque in sua custodia condant. Horum scilicet qui nihil sibi de farina servavit, quid in vespere comedat non habebit. Qui parum retinuit, pro portione sua parum inveniet. Qui totam collegit, [Col. 0085B] large se pascere poterit.

13. »Itaque molendino assimiletur, ut dixi, vita hominum; molae actus eorum. Nam sicut mola, dum aliquid molit, in circuitu ducitur, et circumducta simili cursu saepe reducitur; sic et actus humani quibusque temporibus in se revertuntur. Verbi gratia: Arant homines, seminant, metunt, molunt, panificant, comedunt. En circuitum suum mola peregit. Ultrane quiescit? Nequaquam. Repetitur enim idipsum. Aratur, seminatur, metitur, molitur, fit panis et comeditur. Haec fiunt omni anno, et more molae recurrunt in idipsum. Videas ergo hominem cuncta opera sua pro terreno commodo facientem, nihil in eis nisi transitorium quid desiderantem. Iste siquidem molit quia operatur; sed tota farina [Col. 0085C] sua, qui fructus est operis, fluvio, id est a fluxu saecularis desiderii rapitur ac praecipitatur. Hic cum in fine vitae suae molendinum egressus, atque in domum suam reversus, operum suorum fructus manducare voluerit, nihil inveniet, eo quod fluvius torrens totum absorbuit. Jejunabit ergo, vae misero in aeternum. Est alius qui suam non omnimodis farinam perdit, quoniam nunc aliquam pro Deo eelemosynam facit, nunc ad ecclesiam pro Dei servitio vadit, nunc infirmum visitat, nunc mortuum sepelit, et aliis in hunc modum bonis intendit. Verum cum is ipse voluptatibus carnis inservit, pro illata injuria per odium saevit, humanis laudibus pascitur crapula et ebrietate sopitur, horumque similibus enervatur, ne farinae pars maxima pereat, nequaquam cautus invigilat. [Col. 0085D] Quid de isto erit in futuro, nisi quia recipiet prout gessit?

14. »Jam tertium genus in ordine monachorum attende. Est igitur nonachus sub abbatis sui imperio positus, obedientiam in omnibus quae sibi secundum Deum injunguntur professus, sua quantum in se est voluntate nunquam claustra monasterii pro quovis saeculari negotio egredi volens. Huic forte praecipitur ut extra claustrum ad custodiendam aliquam Ecclesiae villam eat. Excusat se, et ne fiat obsecrat. Perstat abbas in sententia sua, et per obedientiam jubet peragi imperata. Non audens ille recusare [al., excusare], paret. Ecce venit ad molam, necessario illum molere oportet. Insurgunt hinc inde [Col. 0086A] querelae, placita, lites. Custodiat ergo sapiens monachus farinam suam, eamque in vas suum diligenter recipiat, ne in fluvium defluat. Quo, inquis, pacto? Nihil per inanem jactantiam agat, nihil quod Deus prohibet cujuslibet lucri gratia faciat. Obedientiae quae sibi injuncta est ita studeat, ut et res Ecclesiae contra omnes viriliter justeque tueatur et protegat, et de alieno per injustitiam sub dominium Ecclesiae nihil redigere satagat. Si in hujusmodi conversatur et vivit, quamvis aliquando pro talibus missas perdat, nonnunquam loquatur, cum fratres in claustro tacent, et quaedam similia horum faciat vel dimittat, quae ipsi nec faciunt nec dimittunt; obedientiae virtus, quam exercet, haec cuncta consumit; et vas suum integrum servans, farinam de [Col. 0086B] sua mola fluentem, quae illum aeternaliter pascat, totam ac puram colligit atque recondit. Non enim secundum carnem sed secundum obedientiam incedit; ac per hoc, ut Apostolus ait, nihil damnationis illi erit (Rom. VIII, 1).«

15. »Et quid de illo sentiendum est, inquit, qui se ultro ad dispositionem villarum offert: atque ut id quod cupit ad effectum perveniat, clam sibi adjutores [al., auditores] advocat, munera pollicetur, gratiam spondet?« Refert: »Nihil hoc ad propositum monachi pertinet.« Ait: »Quare? Nonne hic talis licet hoc quod dixi cupiat, tamen sine licentia sui praelati nil facere tentat?« Respondit: »Licentia multos decipit. Obedientia enim et inobedientia contraria sunt. Harum media licentia est. Is igitur quem obedientia [Col. 0086C] non constringit claustra monasterii egredi vult tamen exire, regulaeque districtionom licenter declinare, quamvis nolit sine licentia id praesumere, et idcirco actum suum licentia qua nititur possit defendere, peccatum tamen habet ex illicita voluntate. Nec enim postquam mortuus mundo claustrum subiit, ad mundi negotia vel voluntate ullatenus redire debuit. Quia tamen ipsum velle suum nonnisi permissus facto implere voluit, obedientia quam in hoc amplexatus est, ipsum factum excusabit; sed velle quod contra obedientiam habuit, periculosum, nisi poenituerit, illi erit. Quod nonnulli minus attendentes, licentia, quam pro implenda voluntate sua expetunt, saepe falluntur.«

16. Haec, ut dixi, non pro ostendenda doctrinae [Col. 0086D] suae qualitate proposui, sed quibus inter epulas occupari solitus erat, levi exemplo monstravi. Nam si de humilitate, de patientia, de mansuetudine, et de hac quam nunc paululum tetigi obedientia, nec non de aliis innumeris ac profundis sententiis, eum, ut singulis fere diebus audiebamus, disserentem introducerem, aliud opus cudendum, et quod manu habemus esset intermittendum. Quando ergo, ait aliquis, manducabat? Manducabat plane inter loquendum, parce quidem, et ut mirareris unde viveret. Verumtamen fatebatur, et verum esse cognovimus, quia dum alicui longae disputationi occupatus erat, magis solito nescienter edebat, nobis qui propinquiores sedebamus, clanculo panem ei [Col. 0087A] nonnunquam subministrantibus. Cum vero absentibus hospitibus privatim cum suis ederet, et nulla quaestio spiritualis cujusvis ex parte prodiret, praelibato potius quam sumpto cibo mox cessabat, lectionique intendens manducantes exspectabat. Quod si aliquem cerneret aut pro sui exspectatione celerius comedentem, aut forte cibum relinquentem, utrumque redarguebat, et quo suo commodo nihil haesitantes operam darent, affectuose admonebat. Ubi autem aliquos [al., alios] libenter edentes advertebat, affabili vultus jucunditate super eos aspiciebat, et adgaudens levata modicum dextra benedicebat eis, dicens: »Bene faciat vobis!«



CAPUT II.

Variarum virtutum exercitatio.
[Col. 0087B]

17. Exposito igitur quibus modulis Anselmus inter suas epulas delectari consueverit, ut paucis exponatur quibus etiam aliis horis intenderit, repetam quod de eo me superius dixisse recordor, videlicet ejus ori nunquam Christus defuit, sive justitia, vel quidquid ad veram vitam pertinet. Omneque tempus perditum iri asserebat, quod bonis studiis aut necessariae utilitati non serviebat. Opinari autem illum secus vixisse quam docebat profiteor nefas esse. Nam cum illum, ex quo religionis habitum sumpsit usque ad susceptam pontificatus dignitatem, omnium virtutum ornamentis ratum sit studuisse [al., claruisse], ipsasque virtutes in quorumcunque mentibus poterat verbo et exemplo inseruisse: ita nihilominus ratum esse confirmamus eum totius Britanniae primatem [Col. 0087C] factum omnimodis in hac parte claruisse. Unde etiam pro ipsarum indiscreta ceu nonnullis et mihi quoque aliquando visum est virtutum custodia saepe reprehensus, et quod monachus claustralis quam primas tantae gentis esse deberet, prejudicatus est. Hoc pro excellenti humilitate ejus, hoc pro immensa patientia ejus, hoc pro nimia abstinentia ejus dicebatur, dictum accusabatur, accusatum damnabatur. Praecipue tamen in servando mansuetudinem indiscretionis arguebatur, quoniam sicut a pluribus putatum est, multi quos Ecclesiastica disciplina corripere debuerat, intellecta lenitate ejus, in suis pravitatibus quasi licite quiescebant. Verum audita super his excusatione sua, nam neminem [Col. 0087D] spernebat, nemini rationem ad inquisita reddere contemnebat, mox liquido cognoscebatur ipsum aliter quam faciebat, minime in talibus facere debere vel posse, dum se in regula verae discretionis vellet absque errore tenere.

18. Saecularia vero negotia aequanimiter ferre nequibat, sed pro suo posse modis omnibus suam eis praesentiam subtrahebat. Si quando autem talis causa emergebat, ut ei necessario interesse oporteret, soli veritati studere, nulli fraudem, nulli quodlibet praejudicium, quantum sua intererat, patiebatur inferre. Si vani clamores, si contentiones, si jurgia, ut fit, oriebantur, aut ea sedare, aut citius sese absentare curabat. Nisi enim ita faceret, taedio affectus statim animo deficiebat, et insuper gravem corporis aegritudinem [Col. 0088A] incurrebat. Quam consuetudinem ejus edocti saepe illum reipsa cogente de medio multitudinis eduximus, proponentesque ei aliquam ex divina pagina quaestionem illico corpus et animum ejus, quasi salubri antidoto medicatum, in consuetum statum [al., stratum] reduximus. Requisitus autem quamobrem sic imbecillis ad saeculares causas ac pusillanimis existeret, respondebat: »Qui omnem [al., omnium] saecularium rerum amorem ac concupiscentiam ab animo meo jamdudum pepuli, qualiter in causis earum fortis et diligens existam? Imo veritatem dico, non mentior, quia quando ipse mihi sese importune et ex necessitate ingerunt, ita mens mea illarum horrore concutitur, sicut infans, cum aliqua terribilis imago vultui ejus ingeritur. [Col. 0088B] Nec in earum dispositione magis delector, quam puer in uberibus matris delectatur, dum illis acerba amaritudine superlitis ablactatur.« His necessitatibus actus totam domus suae curam et dispositionem domno Balduino monacho, cujus supra meminimus, imposuit; quatenus ad nutum illius cuncta penderent, et statuta contra [al., extra] ordinationem ejus irrita fierent. Igitur securitate potitus, spiritualibus disciplinis et contemplationi operam dabat.

19. Verumtamen diversae tribulationes et anxietates, quas tum propter terras Ecclesiae, quas quidam maligni injuria, rege non prohibente, invadebant; tum pro pecunarium exactionibus, quae totum regnum, [Col. 0088C] sed maxime suos homines in immensum devastabant; tum pro monasteriorum oppressionibus, quas sedare non poterat, et quotidie ad eum referebantur; tum pro multis aliis quae in hunc modum saepe patiebatur, hanc ejus quietem interrumpebant, et aliena quaedam meditari compellebant. Praeterea hi qui ante episcopatum viro submissi eum diligebant diligendo favebant [al. omit. d. f.], favendo quaeque electa de suis alacres conferebant, nunc terras Ecclesiae petere, nunc equos rogare, nunc pecuniam, nunc hoc vel illud ad quod scilicet sua quemque voluptas [al., voluntas] trahebat, ab eo precari. Adverteres itaque petita obtinentes in praesentia ejus ficta pace adgaudere, retributiones et obsequia polliceri, alios in contraria lapsos honori [Col. 0088D] ejus detrahere, homines ejus pro posse impugnare, in immensum minari.

20. Ille autem in patientia sua sciens possidere animam suam, cum his qui oderunt pacem erat pacificus (Psal. CIX, 7), verba mansuetudinis et pacis semper reddens impugnatoribus suis, cupiens malum illorum in bono vincere. Attamen ea quae in sequenti tempore poterant Ecclesiae suae damno esse, nequaquam aequo animo tolerare, aut sub negligentiam cadere patiebatur. Sed quid dicam? Tanta cupiditas ea tempestate dominabatur in mentibus quorumdam, ut nec patientia ipsius deliniti monitis ejus acquiescerent, nec terroribus pulsati caecitatem sui cordis exuerent. Verum de extraneis non multum forte mirandum. Ipsi sui proprii ac domestici homines [Col. 0089A] mentiti sunt ei, et infideles facti. Animadvertentes quippe mansuetum, lene, simplexque cor ejus, in pluribus causis fraudulenta calliditate, compositisque sermonibus eum multoties circumvenere, et quae illius juris esse debebant diminuentes, ac exinde sua non jure augentes, qua ei fuerant alligati, fidem perdidere. Qua de re cum a Balduino, aliisque fidelibus suis nimiae simplicitatis minorisque prudentiae familiariter reprehenderetur, simplici admiratione respondebat, dicens: »Quid est hoc? Nonne Christiani sunt? Et si Christiani, num [al., non mentiri] alicujus commodi causa vellent contra fidem suam scienter mentiri? Nihil est. Tanto nempe studio mihi loquentes sua verba componunt, et ea fide sua interposita vera esse jurant, ut incredulitati [Col. 0089B] putetur posse ascribi nolle credere eos ipsa veritatis firmitudine niti.« Dicebat haec ille, aestimans ipsos sibi nolle quod sciebat se nemini facere velle. Cumque responderetur sui moris illos non esse, aiebat: »Fateor, malo decipi bona de illis credendo, etiamsi me nesciente mali sunt, quam decipere meipsum, credendo mala de ipsis quos nondum vere probavi quod boni non sint.«

21. Haec tamen in principio pontificatus sui dicta meminerim. Postmodum enim rei veritas viro innotuit, et quae sibi a suis vere dicta fuerant, nimis vera fuisse cognovit. Quamvis igitur solitam fidem non ex toto verbis eorum deinceps praebuerit, tamen suis rebus in posterum non parum obfuit, quod ipsis in principio tam credulus fuit. Siquidem illi certo [Col. 0089C] scientes eum pro malis sibi illatis ad mala reddenda cor non habere, a timore suspensi [al., suspendi] sibique ipsis deteriores effecti, in pejus profecere. Quod Pater tractans apud se, magis illorum quam subsequi praevidebat, perditioni, quam suae indoluit transitoriae deceptioni. Pro qua tamen deceptione, et fidei non servatae corruptione, saepe Anselmus dicere solitus erat eos quandoque aut in se aut in liberis suis de rebus Ecclesiae, quibus tunc in sublime raptabantur exhaeredandos; et antiquae paupertati in qua nati fuerant et nutriti subjugandos; aut certe aliqua gravi et contumeliosa vindicta, ante mortem vel in morte, quod deterius esset, puniendos. Quod dictum ejus in quibusdam jam completum [Col. 0089D] videmus, et ex hoc quid aliis etiam timendum sit, conjectamus. Ideo autem eos corrigere nequibat, quoniam ipsi more densarum spinarum perplexi, argutis verborum assertionibus se tales non esse, qui hujusmodi correctione opus haberent, affirmabant.

22. At ille contentioni servire devitans, dimittebat eos, sibi timens ne mensuram discretionis excederet, si in rimandis actibus illorum nimis studiosus existeret. Nihil enim in mundo, quantum peccare timebat. Conscientia mea teste non mentior, quia saepe illum sub veritatis testimonio profitentem audivimus, quoniam si hinc peccati horrorem, hinc inferni dolorem corporaliter cerneret, et necessario ubi eorum immergi deberet, prius infernum quam [Col. 0090A] peccatum appeteret. Aliud quoque non minus forsan aliquibus mirum dicere solebat, videlicet malle se purum a peccato, et innocentem gehennam habere, quam peccati sorde pollutum coelorum regna tenere. Quod dictum cum aliquibus extra eum videretur, reddita ratione temperabat, dicens: Cum constet solos malos in inferno torqueri et solos bonos in coelesti regno foveri, patet nec bonos in inferno, si illuc intrarent, posse teneri debita poena malorum; nec malos in coelo si forte ascenderent [al., accedent], frui valere felicitate bonorum. Haec propter magno studio semper nitebatur peccatorum contagia devitare; et quidquid eis aliquam nascendi occasionem poterat ministrare, ab intentione sua omni sollicitudine propulsare. [Col. 0090B] Nec in his momentaneus erat. In his denique versabatur quotidiana institutio morum ejus, in his stabat assidua conversatio vitae ejus, in his vigebat indeficiens exsecutio propositi ejus, in istis Deo serviebat, pro his quibusque bonis acceptus erat, per haec vitam aeternam adipisci satagebat.



CAPUT III.

Aegre tandem impetrata ab irato rege adeundi Romam facilitate, valedicit suis.

23. Regem autem de trans mare regressum Anselmus adiit, et ut sibi Romam ad papam Urbanum pro stola sui archiepiscopatus eundi licentiam daret, humiliter petiit. At ille ad nomen Urbani turbatus dixit se illum pro papa non tenere, nec suae consuetudinis esse, ut absque sua electione alicui liceret [Col. 0090C] in regno suo papam nominare. Hinc igitur orta quaedam dissensio gravis est, sed in aliud tempus discutienda est dilata. Jubetur ergo ut totius Angliae episcopi, abbates et principes, ad discussionem dissidii hujus apud castrum, quod Rochingeham dicitur, una veniant: factum est, et tertia septimana Quadragesimae [al. omit. t. s. q.] juxta edictum convenerunt. Causa in medium ducitur, et Anselmus diversis querelis hinc inde concutitur. Siquidem multi, et maxime episcopi regiae voluntati favere volentes, spreto aequitatis judicio id probare nitebantur, quod Anselmus salva fide quam regi debebat, nullatenus posset in regno ipsius Urbanum sedis apostolicae praesulem pro papa tenere. Quibus cum plura quae ratio tulerat objecta fuissent, et Anselmus eos ex [Col. 0090D] verbis Domini: Reddite quae sunt Caesaris Caesari, et quae sunt Dei Deo (Matth. XII, 17), aliisque nonnullis, quae ratio nulla refellere poterat, penitus infrenasset; illi econtra quid dicerent non habentes, eum in regem blasphemare uno strepitu conclamavere, quandoquidem ausus erat in regno ejus, nisi eo concedente, quidquam vel Deo ascribere.

24. Igitur ad unam regiae indignationis vocem, quidam ex episcopis, archiepiscopo suo atque primati omnem subjectionem professam obedientiam uno impetu abnegant, eique unitatem fraternae societatis pari voto miserandi abjurant; quidam vero in eis tantum [al., tamen], quae ex parte Urbani papae praeciperet, illi se obedituros negant. Episcopi [Col. 0091A] itaque omnes qui adfuerant, Rofensi solo excepto, aut uno aut alio modo debitam illi subjectionem et obedientiam abnegant. Rex etiam ipse cunctam ei confidentiam et securitatem in suis omnibus adimit, nec se illum pro archiepiscopo vel patre amplius habiturum jurat, nisi ipse vicario beati Petri se ulterius obediturum statim deneget. Tres dies in isto negotio clamoribus in Anselmum et contumeliis gravidi expensi sunt, et tandem in hoc quem dixi fine conclusi sunt.

25. Tunc Anselmus, in suo proposito constans, per internuntios conductum a rege postulat, quo tutus regno decedat. Quod principes multis damnosum fore dignoscentes, pro restituenda pace inducias utrinque ad Pentecostem usque dari precantur [Col. 0091B] et obtinent; ac sic eum ne regno decedat impediunt. Spondet igitur rex se rebus ejus usque ad praefixum tempus induciarum plenam pacem et tranquillitatem indulturum, et tunc voluntati illius pro sua religione multum in negotio quod emerserat condescensurum. Verum omnino in contraria lapsus est, et Anselmus, Domino Balduino extra regnum depulso, hominibusque suis captis et exspoliatis, terrisque vastatis in immensum afflictus.

26. Attamen post haec, et Urbanum per Walterum Albanensem episcopum, qui pallium Anselmo Roma Cantuariam detulit, pro papa suscepit, et principum suorum consilio actus, in amicitiam suam virum suscepit. Verum post aliquantum tempus idem rex a Gallis victor regressus, renovata ira propter [Col. 0091C] milites, quos, sicut falso a malignis dicebatur, male instructos in expeditionem Anselmus direxerat, contra ipsum conturbatus est. Tunc Anselmus considerans apud se omni tempore talia pro nihilo posse oriri, et se eis occupatum semper ab officio pontificali posse impediri, tractavit secum sibi Romam eundum, et consilium a sede beati Petri super his petendum. Cum igitur in solemnitate Pentecostes, ad curiam apud Vindleshoriam venisset, per familiares suos regi mandavit sibi pernecessarium esse Romam ire; et hoc si ei placeret, se per licentiam ejus facere velle. At ille: »Nequaquam, inquit. Nec enim eum, aut in his, quae agenda sunt, cujusvis consilii inscium, aut alicui gravi peccato obnoxium [Col. 0091D] esse scimus, unde vel papam consulere, vel illius absolutionem necesse sit illi implorare.« Et res igitur ita tunc quidem remansit.

27. Discedente autem Anselmo a curia, et ad villam suam nomine Heysem properante, pueri quos nutriebat, leporem sibi occursantem in via canibus insecuti sunt, et fugitantem infra pedes equi, quem Pater ipse sedebat, subsidentem consecuti sunt. Ille sciens miseram bestiam sibi sub se refugio consuluisse, retentis habenis equum loco fixit, nec cupitum bestiae voluit praesidium denegare. Quam canes circumdantes, et linguis suis [al. omit. l. s.] haud grato obsequio hinc inde lingentes, nec de sub equo poterant ejicere, nec in aliquo laedere. Quod videntes, admirati sumus. At Anselmus, ubi quosdam ex [Col. 0092A] equitibus aspexit ridere, et quasi pro capta bestia laetitiae frena laxare, solutus in lacrymas, ait: »Ridetis? Et utique infelici huic nullus risus, laetitia nulla est. Hostes ejus circa eam sunt, et ipsa de vita sollicita confugit ad nos praesidium flagitans. Hoc plane est et animae hominis. Nam cum de corpore exit, mox inimici sui, scilicet maligni spiritus, qui eam in corpore degentem per anfractus vitiorum multis modis persecuti sunt, crudeliter adsunt parati eam rapere et in mortem aeternam praecipitare. At ipsa nimis anxia huc illucque circumspicit, et qua tueatur defensionis et auxilii manum sibi porrigi ineffabili desiderio concupiscit. Daemones autem econtrario rident, et magno gaudio gaudent, se illam nullo fultam adminiculo inveniunt.« Quibus dictis [Col. 0092B] laxato freno, in iter rediit, bestiam ultra persequi clara voce canibus interdicens. Tunc illa ab omni laesione immunis exsultans et hilaris praepeti cursu campos silvasque revisit. Nos vero depositis jocis, sed non modice alacres effecti de tam pia liberatione pavidi animalis, coepto itinere viam detrivimus.

28. Alia vice conspexit puerum cum avicula in via ludentem. Quae avis pedem filo innexum habens, saepe cum laxius ire permittebatur, fuga sibi consulere cupiens avolare nitebatur. At puer filum manu tenens, retractam usque ad se dejiciebat, et hoc ingens gaudium illi erat. Factum est id frequentius. Quod Pater aspiciens, misere condoluit avi, ut rupto filo libertati redderetur optavit. Et [Col. 0092C] ecce filum rumpitur, avis avolat, puer plorat, Pater, exsultat. Et vocatis nobis: »Considerastis, inquit, jocum pueri?« Et confessis considerasse, ait: »Simili consideratione jocatur diabolus cum multis hominibus, quos suis laqueis irretitos pro sua voluntate in diversa vitia pertrahit. Sunt enim quidam, ut verbi gratia dicam, aut avaritiae, aut luxuriae, et similium flammis succensi; et ex mala [al., magna] consuetudine illis addicti, his contigit aliquando ut sua facta considerent, defleant, seque amodo a talibus cessaturos sibi promittant. Et more avis se liberos volare autumant. Sed quia pravo usu irretiti [al., allecti] ab hoste tenentur, volantes in eadem vitia dejiciuntur. Fitque hoc saepius. Nec omnimodis liberantur, [Col. 0092D] nisi magno conatu per respectum gratiae Dei funis [al., filum] pravae consuetudinis dirumpatur.«

29. Hinc iterum Anselmus curiam veniens, jam petitam licentiam Romam eundi a rege petivit, sed eam non obtinuit. Post quae in mense Octobri invitatus a rege Wintoniam vadit; et quod jam bis rogaverat, attentius per internuntios tertio rogat. Turbatur ille, et nimium se vexari ab eo anxie queritur. Ad quod Anselmus: »Et quidem quod Romam ire dispono causa sanctae Christianitatis, quam in hac terra regere suscepi, causaque salutis animae meae, causa etiam sui honoris et utilitatis, sic credere velit, id ago. Si ergo mihi bono animo licentiam dederit eundi, gratiosus accipiam. Si non [Col. 0093A] ego utique quod Deus praecipit postponere non debeo quia scriptum est: Obedire magis Deo oportet quam hominibus (Act. V, 28). Quod ille audiens, turbato animo jubet ut aut coepto desistat, et insuper se nunquam beatum Petrum vel sedem ejus pro quolibet negotio appellaturum jurejurando promittat, aut sine mora, omni spe remeandi sublata, suo regno decedat. Et subdens ait: »Si vero territus istis coepto desistere et remanere quam ire delegerit, tunc volo quatenus prout mihi judicabit curia mea emendet, quoniam illud sibi concedi a me tertio petiit, in quo se perseveraturum certus non fuit.« Respondit: »Dominus est, quod vult dicit. Ego tamen sciens ad quid assumptus sim, et quid in Anglia gerendum susceperim, non mihi esse honestum [Col. 0093B] pronuntio, cujusvis transitorii commodi causa illud omittere, quod in ope [al., opere] misericordiae Dei spero futuris temporibus Ecclesiae ejus utile fore.« Acta sunt hinc his multo plura, quae quoniam alias scripsimus, hic paucis perstringimus. Rege igitur et curialibus contra virum in iram permotis, ipse ad eum placido vultu ingreditur, et ad dextram ejus ex more assidens ait: »Ego, Domine, ut disposui vado; sed primo meam vobis benedictionem, si eam non abjicitis, dabo.« Quam cum ille se nolle abjicere responderet, conquiescentem regem ad hoc levata dextera benedixit, sicque relicta curia Cantuariam venit.

30. Postera die adunatos monachos in ipsa sede Domino Jesu Christo famulantes his verbis allocutus [Col. 0093C] est: »Fratres et filii mei dilectissimi, sicut audistis et scitis, ego regno huic proxime sum decessurus [al., discessurus]. Causa quippe quae inter dominum nostrum regem et me jamdiu de Christianae religionis correctione versata est, ad hoc est tandem perducta, ut aut ea quae contra Deum et honestatem meam sunt me oporteat agere, aut huic regno sine mora decedere. Et ego quidem libens vado, sperans in respectum misericordis Dei iter meum libertati Ecclesiae futuris temporibus nonnihili profuturum. Super vos tamen, quos ad praesens relinquo, non modica pietate moveor, utpote quos tribulationes et angustias, oppressiones et contumelias acerbius solito me absente passuros intueor. Licet enim constet illas nec me praesente ex toto [Col. 0093D] fuisse remotas, tamen quando emergebant, contra eas vobis quoddam quasi umbraculum exstiti: et, ne in immensum vos ferirent scuto [al., scutum], me vestrae protectionis medium objeci. Et quidem majori pace ac securitate vos usos existimo postquam inter vos veni, quam a decessu venerandae memoriae Lanfranci Patris nostri usi fueritis usque ad introitum mei. Unde etiam videor mihi videre eo magis ipsos qui vos infestare solebant adversum vos me abeunte saevituros, quo a dominatu quo vos opprimebant vident se in praesentia mei dejectos. Sed vos non estis rudes aut hebetes in schola Domini, ut qualiter in hujusmodi, si ingruerint, debeatis vos habere, opus habeatis doceri. Paucis tamen suggero, [Col. 0094A] ut quia Deo militaturi in conseptum hujus monasterii convenistis, prae oculis semper habeatis quemadmodum militetis. Non enim omnes uno modo militant. Quod etiam in terrenorum curiis principum videre planum est. Est etenim princeps diversi ordinis in sua curia milites habens. Habet [al., habent] namque qui pro terris quas de se tenent, servitio suo invigilant, habet [al., habent] qui pro stipendiis in militaribus armis sibi desudant, habet [al., habent] etiam qui pro recuperanda haerereditate, quam in culpa parentum suorum se perdidisse deplorant, invicta mentis virtute voluntati suae parere laborant. Hi ergo qui pro terris quas possident serviunt, jam radicati sunt et fundati, nec evelli formidant, dum se in domini sui voluntate [Col. 0094B] conservant. At hi qui pro stipendiis in militiam sese dederunt, nonnunquam fatigati laboribus a militia, quam aggressi sunt, segniter cadunt; dum forte magnitudini exercitii atque laboris magnitudo, sicut ipsi existimant, non aequatur impendii ac retributionis. Qui vero recuperandae causa haereditatis serviendi conditionem arripuere, quamvis nunc istis vel [al., nunc] illis laborum generibus opprimantur, nunc his vel [al., nunc] illis contumeliis afficiantur, aequanimiter omnia sustinent, si firmum recuperandae haereditatis suae amorem certae spei gratia tenent.

31. »Haec fieri inter homines liquet; et hinc quid in curia principis omnium fiat, reipsa monstrante advertere libet. Deus enim, cujus sunt omnia quae [Col. 0094C] sunt, in his tribus generibus distinctam ad sui obsequium curiam habet. Habet quippe angelos, qui aeterna beatitudine stabiliti sibi ministrant. Habet etiam homines sibi pro terrenis commodis, quasi milites stipendiarios, servientes, habet quoque nonnullos, qui die noctuque suae voluntati inhaerentes ad regnum coelorum, quod in patris sui Adae culpa perdiderunt, haereditario jure pervenire contendunt. Sed nobis ad beatorum spirituum societatem magis est suspirandum, quam de eorum procinctu, quo Deo perenniter astant, in praesenti disputandum. Ad solidarios Dei milites verba vertamus. Videatis quamplurimos in saeculari vita degentes, Deum in his quae possident specie tenus diligentes, et ejus per quaedam bona opera quae faciunt, famulatui insistentes. [Col. 0094D] Supervenit his Dei judicio tentatio aliqua, perdunt sua. Quid dicam? Mutata protinus mente, volant ab amore Dei, deserunt bona quae faciebant, murmurant, injustitiae Deum accusant, Quid de istis dicendum: Solidarii sunt, et impletur in illis quod dicit Psalmus: Confitebitur tibi, cum benefeceris ei (Psal. XLVIII, 19). Hoc de saecularibus dictum. Sed nos monachi utinam tales essemus, ut horum similes non essemus! Nam qui in propositi sui norma, quam professi sunt; stare recusant, nisi cuncta quae sibi ad votum sunt copiosius habeant, nec hinc propter Deum cujuslibet rei penuriam, nec hinc regulae disciplinam pati volunt [al., nolunt], quibus, obsecro, rationibus juvabuntur, ne horum similes [Col. 0095A] habeantur? In omni quippe opere suo prius mercedem exigunt, quam cui merces debetur ministerii manus exsolvant. Et hi tales regni coelestis haeredes erunt? Fidenter dico, nequaquam; si non poenituerint se tales fuisse.

32. »Qui vero ad recuperandum [al., recuperandae] vitae regnum obsequii sui dirigit intentionem, Deo per omnia inhaerere, et totam fiduciam suam infiexibili mentis statu in eum defigere nititur, nulla hunc adversitas Dei servitio detrahit, nulla transeuntis vitae voluptas ab ejus amore compescit. Per dura et aspera viam mandatorum illius incedit, et ex spe retributionis futurae cor suum indeficienti charitatis ardore succendit, ac sic [al., ac se] in cunctis vera patientia fretus, cum Psalmista laetus [Col. 0095B] canit: Magna est gloria Domini (Psal. XX, 6). Quam gloriam sic in hac peregrinatione positus gustat, gustando ruminat, ruminando desiderat, desiderando a longe salutat, ut ad illam spe perveniendi subnixus, ea se inter mundana pericula consoletur et alacriter cantet: Magna est gloria Domini. Et sciatis quod hic ipsa gloria Domini nullo modo defraudabitur, quoniam totum quod in eo viget voluntati Domini famulatur, atque ad hanc obtinendam dirigitur. Sed o jam ab istis inter vos mihi cessandum video, fratres mei, obsecro vos, si hic dolentes nunc ab invicem separamur, tendite ut in futuro ante Deum laeti ad invicem conjugamur. Estote illi, qui veraciter velitis effici haeredes Dei.«

33. His dictis erumpentes ab ejus oculis lacrymae [Col. 0095C] eum plura loqui prohihuere. Gemitum fratrum qui subsecutus est quis enarrabit? Ita fletus implevit omnia, ut vox nulli superesset ad verba. Tandem Pater medios rumpens singultus ait: »Charissimi mei, scitis quod vos esse, et quo vos tendere cupiam. Sed hora haec plura loqui vetat, Deo omnipotenti et beatissimo apostolorum principi Petro vos commendo, ut et ipse Deus inter suas oves vos agnoscat, et beatus Petrus in sui tuitionem, sicut oves Dei sibi commendatas, vos suscipiat. Ego vestra licentia et benedictione vado, ac ut Deus pacis ac dilectionis vobiscum maneat oro.« Post haec surrexit, et dato pacis osculo cunctis, in oratorium ivit, populo sanctum ejus alloquium praestolanti pro instantis qualitate negotii verbum consolationis et [Col. 0095D] exhortationis ministraturus. Quod ubi excellenter peregit, astante monachorum, clericorum ac numerosa populorum multitudine peram et baculum peregrinantium more coram altari suscepit, commendatisque omnibus Christo ingenti fletu et ejulatu prosecutus egressus est.



CAPUT IV.

Discessus in Galliam, inde Romam et in Samnium.

34. Ipso die ad portum Dofras ivimus, ibique clericum quemdam Wilhelmum nomine a rege ad Anselmum directum reperimus. Detenti autem ibi quindecim diebus sumus, vento nobis transitum prohibente. In qua mora idem Wilhelmus cum Patre intrans et exiens, et in mensa illius quotidie [Col. 0096A] comedens, nulli propter quam rem missus fuerat denudare volebat. Die vero quintodecimo cum nos nautae urgerent naves petere, et nos transire avidi ad hoc fatigaremur, ecce videres rem miserandam, patrem patriae, primatem totius Britanniae Wilhelmus ille quasi fugitivum et alicujus criminis reum in littore detinet, ac ne mare transeat ex parte domini sui jubet, donec omnia quae secum ferebat singulatim sibi revelet. Allatae igitur ante illum bulgae et manticae reseratae sunt, tota supellex illius spe pecuniae reperiendae subversa atque exquisita est, ingenti plebis multitudine circumstante, ac nefarium opus pro sui novitate admirando spectante, et spectando exsecrante. Rebus ergo eversis, sed nihil horum quorum causa eversae sunt in [Col. 0096B] eis reperto, delusa sollicitudo perscrutantis est et Anselmus cum suis abire permissus.

35. Itaque navem ingreditur, ventis vela panduntur: et aliquanto maris spatio promovemur, cum subito nautae primo inter se submurmurantes, ac deinde manifesta voce murmur ipsum depromentes affirmant nullo penitus conatu, nullo numerosorum remorum impulsu, eo quo ferebamur vento, Witsandis pertingendum, imo si marinis fluctibus pariter involvi nollemus sine mora remeandum. Ingemuit Anselmus ad ista, et ait: »Si omnipotentis Dei judicio placet me magis redire ad pristinas miserias, quam liberatum ab illis tendere ad id quod ipse novit me animo proposuisse, ipse videat, ipse dispenset; ego voluntati [Col. 0096C] ejus obsequi paratus sum, nec enim meus, sed ipsius sum.« Dixit et suffusis in lacrymas oculis ejus, concussisque in gemitum cordibus nostris qui haec audiebamus ac videbamus, illico ventus ex alio latere surgens in velum percussit, et nautas jam velo reflexo terram petentes, ad priorem cursum reverti coegit. Nos igitur non modicum exhilarati, et in brevi prosperrime marinis fluctibus evecti, Witsandis pro voto apulimus.

36. Egredientibus autem nobis de navi, hi quorum navis erat, retinentes domnum Balduinum, quem provisorem et ordinatorem rerum Anselmi supra diximus, ostenderunt ei mirabile quiddam [Col. 0096D] quod acciderat. In fundo etenim navis, quae virum per undas transvexerat fractura unius tabulae foramen unum, ferme duorum spatio pedum magnitudinis habens, effecerat, quod fluitanti elemento latum [al., lacum] demonstrabat, sed nullum omnino, quandiu Anselmus in ea fuerat, reserabat introitum. Quae res si admirationem sese intuentibus intulit, non puto mirandum. Tunc Balduinus summo studio cunctis rem celare praecepit, et ea res per id temporis non multis innotuit. Ego tamen [al., autem] cum inde quaedam persensissem, ac post longum tempus dum istis, quae in manu habemus scribendis, animum applicuissem, nihilque unde mihi vel levis dubitatio inesse poterat describere voluissem, interrogavi eumdem virum de negotio. [Col. 0097A] et veritatem magnopere sciscitatus sum. Qui interposita veritatis assertione, qua servus Dei ac verus monachus inniti debet, confessus est rem ex toto sicut eam retuli factam; nec quidquam in ea confictum.

37. Anselmus itaque extra Angliam positus in eo magnifice laetatus est et multiplices Deo gratias egit, quod se quasi immanem Babylonis fornacem evasisse et culmen quodammodo placidae quietis contigisse videbat. Willelmus autem rex, audito Anselmum transfretasse, confestim praecepit cuncta quae illius juris fuerant in suum transcribi dominium, et irrita fieri omnia quae per ipsum statuta fuisse probari poterant, ex quo venerat in archiepiscopatum. Quas itaque tribulationes Ecclesia [Col. 0097B] Christi passa sit intus, et extra, cogitatu nedum dictu percipere difficile esse pronuntio.

38. Igitur Anselmus a Witsandis mane discedens, et post dies ad sanctum Bertinum veniens, magna plebis, clericorum ac monachorum alacritate susceptus est, et per quinque dies ibi detentus. Interea rogatu canonicorum [al., amicorum et canonic.] altare unum apud sanctum Audomarum consecravit. Quo facto venerunt ad eum honorati quidam de indigenis viri, flexis genibus obsecrantes, quatenus filios eorum per impositionem manus suae sacri chrismatis unctione signaret. Ad quod mox ita respondit: »Et hos pro quibus petitis libens in hac causa suscipiam, et alios hoc sacramento egentes si praesto fuerint non abjiciam.« Qua illi facilitate [Col. 0097C] responsi benignitatem viri admirantes magnifice aetati sunt, et gratias egerunt, confirmatisque pueris suis, illico totam urbem his quae ab ejus ore acceperant impleverunt. Videres ergo viros ac mulieres magnos ac parvos e domibus ruere, certatimque currendo ad nostrum hospitium praedicti gratia sacramenti properare. Plures siquidem anni jam apud eos transierant, in quibus nullus episcoporum illic fuerat tali officio passus occupari.

39. Sexto demum die cum jam innumeram multitudinem confirmasset, et nos a loco discessuros longum iter ipsius diei quod instabat festinare compelleret, ecce puella quaedam domum de qua equos ascensuri egrediebamur introiit, flebili pietatis [Col. 0097D] affectu se confirmari deposcens. Quod quidam ex sociis nostris audientes nimis moleste tulerunt, et verba illius, utpote qui jam talium erant taedio affecti, contradicendo depresserunt. Quid plura? Virum precibus puellae assensum praebere volentem ipsi, objecta longitudine diurnae viae, objectis periculis quae nocturnos viatores in peregrina quammaxime patria comprehendere solent, objecto [Col. 0098A] quoque quamplures ob id ipsum pro foribus attentos stare, paratosque irrumpere, si ei soli acquiesceret, detinuerunt, et ne voci ipsius auditum praeberet obtinuerunt. Sed ubi aliquantum processimus, venit Patri in mentem quibus acquieverit, quid egerit. Illico nimiae impietatis seipsum arguens, tantum exinde concepit in corde dolorem, ut quandiu vitae praesenti superfuit, poenitudo ipsius facti, ut saepe fatebatur, ab animo ejus non recesserit.

40. Nobis dehinc coeptum iter de die in diem accelerantibus, fama viri multo celerius praecurrebat, et multiplici populos voce replebat. Unde turbarum concursus, clericorum coetus, monachorum exercitus ei, quocunque veniebat, occurrunt: isti gaudio [Col. 0098B] et exsultatione concrepantes, illi vexillis et sonoris concentibus Deo pro illius adventu conjubilantes. Cum autem Lugdunum venisset, et ab archiepiscopo civitatis ipsius gloriose susceptus fuisset, post dies paucos missis litteris consilium a Domino papa de negotio suo quaesivit, et quia partim imbecillitate sui corporis, partim aliis pluribus causis praepeditus ultra Lugdunum progredi nequaquam posset, ei suggessit. Ita ergo Lugduni resedit, reditum nuntiorum suorum ibi exspectans. Post tempus Roma nuntii redeunt, et quoniam omni sublata excusatione eum ad se papa properare praeceperit, referunt. Ille nescius morae pontificalibus jussis obaudit, viae se periculis mortem pro Deo non veritus tradit.
[Col. 0098C]

41. Hinc Secusiam [(28) 1Kb] venimus, et nos abbati loci illius praesentavimus. Eramus quippe monachi tres, dominus videlicet et Pater Anselmus, domnus Balduinus, et ego qui haec scribo frater Eadmerus. Qui ita ibamus quasi pares essemus, nullo indicio quis cui praestaret coram aliis ostendentes. Ab abbate igitur qui vel unde essemus, interrogati, paucis respondimus. Et audito quosdam ex nobis Beccensis coenobii monachos esse, sciscitatus est. »Fratres, obsecro vos, vivit ille adhuc, ille Dei et omnium bonorum amicus Anselmus, scilicet coenobii ipsius abbas, vir in omni religione probatus et acceptus?« Balduinus ad haec: »Ille ait, ad archiepiscopatum in aliud regnum raptus est.« At ille: »Audivi. Sed nunc, quaeso, qualiter est? valet?---Equidem [Col. 0098D] ex eo tempore, ait, quo functus est pontificatu, non vidi eum Becci; dicitur tamen bene valere ubi est.« Tunc abbas: »Et ut valeat oro.« Haec de se Anselmus dici audiens, confestim tecto cucullae suae capitio capite, demisso vultu sedebat. Nolebamus enim agnosci, ne forte praecurrente fama de adventu tanti viri cuivis periculo nostra incuria fieremus obnoxii. Celebratis dehinc in coenobio [(29) 1Kb] sancti [Col. 0099A] Michaelis archangeli, quod in monte situm Clusa vocatur, passionis ac resurrectionis Dominicae solemniis, in iter reversi Romam festinavimus. Mirum dictu: pauci atque ignoti per loca peregrina ibamus, neminem agnoscentes, nemini qui vel unde essemus innotescentes, et ecce solus Anselmi aspectus in admirationem sui populos excitabat, eumque esse virum vitae designabat. Unde cum jam hospitati etiam inter eos, quorum insidias metuebamus, fuissemus, nonnunquam viri cum mulieribus hospitium intrare [al., intravere], et ut hominem videre ejusque mererentur benedictione potiri obnixe precabantur [al., precari].

42. Tali ergo vulgi favore Romam usque prosecutus, Lateranis, ubi tunc temporis summus pontifex [Col. 0099B] morabatur, advenit. Nuntiatur pontifici Patris adventus, et ovans jubet illum in parte ipsius sui palatii hospitari, et die illo indulgere quieti. Mane confluit ad papam Romana nobilitas, et de novi hospitis adventu sermo conseritur. Adducitur cum reverentia vir in medium, et in qua coram papa decenter sedeat, sella profertur. Ingressus humiliat se pro more ad pedes summi pontificis, sed statim ab ipso erigitur ad osculum ejus. Sedet, ac pro adventu illius laetari se apostolicus cum Romana curia dicit, acclamat curia dicto. Postea silentio facto, multa in laudem hominis papa locutus est, virum illum virtutis ac totius religionis esse contestans. Et quidem, inquit, ita est. Cumque illum, utpote hominem cunctis liberalium artium [Col. 0099C] disciplinis innutritum pro magistro teneamus, et quasi comparem vel ut alterius orbis apostolicum, et patriarcham jure venerandum censeamus; ita tamen excellens menti ejus humilitatis constantia praesidet, ut nec marinis periculis, nec longissimis peregrinae terrae spatiis terreri potuerit, quin vestigiis beati Petri pro nostrae parvitatis ministerio se praesentare, nosque magis illius quam illum nostro egentem consilio, super causis suis consulendos adire studuerit. Quapropter considerate quo amore, quo honore suscipiendus sit et amplectendus. Haec cum Anselmus de se, et multo his plura pro sui laude dici audiret, sicut ipsemet saepe fateri solebat, non parum erubuit, quoniam se talem apud se, qualis a tanto viro praedicabatur, [Col. 0099D] minime cognovit. Verumtamen erat inter verba tacens, decentius fore perpendens ad ejus modi silere quam loqui. Post haec de sui adventus causa percunctatus a papa, eo sibi modo narravit eam, quo veritatis ac discretionis ratio poposcit. Ille ad audita miratur, et subventionem plenam pollicetur. Praecepit itaque ut subventionis ipsius effectum circa se Anselmus praestolaretur.

43. Verum quia calor aestatis in partibus illis cuncta urebat, et habitatio urbis nimium insalubris, sed praecipue peregrinis hominibus erat, Joannes quidam nomine, olim monachus Becci, tunc autem abbas coenobii Sancti Salvatoris Telesim, annuente papa suscepit eum ut proprium patrem in sua, et [Col. 0100A] eduxit in suam villam Schlaviam nomine, quae in montis vertice sita sano jugiter aere atque tepenti, conversantibus illic habilis exstat. Igitur habitatio nostra in montis erat summitate locata, a turbarum tumultu instar solitudinis vacua. Quod Anselmus advertens, ex spe futurae quietis exhilaratus ait: Haec requies mea, hic habitabo (Psal. CXXXI, 14). Ad primum igitur conversationis ordinem (quem antequam abbas esset habebat, quemque se in pontificatu positum maxime perdidisse defleba,) vitam instituit, sanctis operibus, divinae contemplationi, mysticarum rerum enodationi die noctuque mentem intendens. Unde Christianae fidei amore permotus, insigne volumen edidit, quod Cur Deus homo titulavit. Quod opus sicut in prologo ejus [Col. 0100B] ipse testatur in Anglia coepit, sed hic in Capuana videlicet provincia constitutus absolvit. Inter haec omnia sese omnibus fecit, cuncta pro posse subveniens; cunctos qui se audire volebant, non considerata alicujus persona, ad suum colloquium admittens, et singulis pro qualitate motae quaestionis benigna affabilitate atque affabili benignitate satisfaciens. Quapropter fama illius in brevi circumcirca percrebuit, et in dilectionem atque venerationem ejus cunctorum corda convertit. Quicunque igitur eum videre, ejusque potuit benedictionem habere, beatum se proprii censura judicii aestimavit.

44. Monachus etiam qui villae ipsius pro abbatis imperio custos erat, quique nobis more boni hospitis [Col. 0100C] in nonnullis ministrabat, considerans vitam et actus Patris, concepit apud se spem boni magni et gratiam Dei in eo vigere, crediditque quod Deus multa libens faceret ob merita ejus. Homines autem villae multas incommoditates quotidie patiebantur pro penuria aquae; in devexo tamen latere montis puteus unus nimiae profunditatis habebatur, sed ita singulis diebus exhauriebatur, ut ab hora diei nona nulla quae extrahi posset in illo aqua usque mane reperiretur. Quo incommodo frater ille subventum iri desiderans, rem Anselmo conquerentis more innotuit, et suae voluntati inesse subjunxit puteum in ipso quo habitabamus loco facere, si forte Deus sua pietate dignaretur hoc incommodum propulsare. Laudat Anselmus piam fratris voluntatem, [Col. 0100D] et rem tentare suadet. Laetatur ille ad haec, et rogat quatenus ipse locum inspiciat, ac praemissa prece cum benedictione sua primus terram aperiat. Acquiescit ille precanti, et nolens offendere voluntatem hospitis sui. Quid dicam? Cernebatur mirae celsitudinis rupes, et quasi dementia videbatur in tali loco velle fontem aquae investigare. Vadit tamen Anselmus nobis comitatus ad locum, et supplici prece praemissa, hoc est, ut abundantiam jugis atque salubris aquae Deus inibi largiretur, tertio feriens terram aperuit, et reliquo operi dari operam jussit. Perpauci dies coepti operis transierant, et ecce fons vivus e duritia rupis erumpens, ingenti cunctos stupore percussit. Nec [Col. 0101A] mirum: aqua enim, quam se magister operis nec in plurimis diebus reperturum putabat, non mirum si stuporem incusserit brevi reperta. Perfectus itaque puteus est, modicae quidem profunditatis exstans, sed limpidissimae atque salubris aquae jugi fonte redundans. Quae res illico divulgata non parvae admirationi fuit, et eam viri meritis omnis qui audivit ascripsit. Itaque puteus ille, puteus Cantuariensis archiepiscopi usque hodie ab incolis ipsius terrae vocatur. Ferunt autem hi, qui ad nos inde saepe venerunt, quia multi diversis languoribus ac febribus tenti, sumpta in potum eadem aqua, pristinae sanitati mox restituuntur [(30) 2Kb] .



CAPUT V.

Excursio in Campaniam. Reditus in Galliam. Varia [Col. 0101B] miracula.

45. His diebus Rogerius dux Apuliae civitatem Capuam obsederat. Qui fama viri permotus mittens rogavit eum venire ad se: ascendimus, ivimus, et plures in obsidione dies exegimus, remoti in tentoriis a frequentia et tumultu perstrepentis exercitus. Erat autem ubi eramus quaedam ecclesiola penitus deserta, et juxta ostium cisterna desuper diruta magnae profunditatis hiatum sua diruptione praetendens. In qua ecclesia velut in camera pro velle conversabamur, tam quieti quam operi in ea indulgentes, et ducem ipsum cum suis nobiscum singulis diebus ad quae volebamus in promptu habentes. Quadam vero nocte cum in ea dormiremus, contigit Anselmum sui corporis necessitate silentio [Col. 0101C] surgere, et ne inquietaremur suo more lento pede ad ostium tendere. Quod cum exisset, et immemor foveae per tenebras in partem divertisset, in profundum cecidit, clamosa voce cadendo dicens: Sancta Maria! Ad quem sonitum nos ac socii nostri qui in tentoriis quiescebant expergefacti, lectis prosilivimus, accurrentes hominem in profundo vidimus, et prae timore simul et angustia cordis exanimati fere sumus. Quod ipse percipiens, mox levato capite comi vultu, jucundo intuitu nobis innuit nihil laesionis sese perpessum. Descendentes igitur quidam ex nostris ex altera parte ipsius praecipitii, qua via erat descendendi, eduxerunt eum a loco sanum omnino atque incolumem.
[Col. 0101D]

46. Cum post haec sedis apostolicae pontifex Urbanus illo adventaret, et ei ab Anselmo et principibus totius exercitus obviam itum esset, ingenti mundialis gloriae pompa prosecutus, ductus est in tentorium quod juxta mos sibi erat caeteris excellentius constitutum. Sicque donec civitas in deditionem [Col. 0102A] transiit, obsidio illius dominum papam et Anselmum vicinos habuit, ita ut familia utrorumque magis videretur una quam duae, nec facile quivis declinaret ad papam, qui non diverteret ad Anselmum. Papa namque colebatur a cunctis, quemadmodum pater et pastor communis; Anselmus vero diligebatur ab omnibus, sicut homo mansuetus et mitis, et cui suo judicio nihil debebatur a quovis. In papa denique supereminens vigebat cum dignitatis auctoritate potestas; in Anselmo mira et quae cunctos demulcebat pura cum simplicitate humilitas. Multi ergo, quos timor prohibebat ad papam accedere, festinabant ad Anselmum venire, amore ducti qui nescit timere. Majestas etenim papae solos admittebat divites, humanitas Anselmi [Col. 0102B] sine personarum acceptione suscipiebat omnes. Et quos omnes? Paganos etiam, ut de Christianis taceam. Siquidem nonnulli talium, nam eorum multa millia in ipsam exepeditionem secum adduxerat [al. omit. s. a.] homo ducis Rogerus; comes de Sicilia, nonnulli, inquam, talium fama bonitatis ejus inter suos exciti mansionem nostram frequentabant, et sumptis ab Anselmo corporalibus cibis gratiosi revertebantur, admirandam viri benignitatem suis praedicantes quam experiebantur. Unde in tanta deinceps veneratione etiam apud eos habitus est, ut cum per castra [al., claustra] illorum, quae in unum locata erant, transiremus, ingens multitudo eorum elevatis ad coelum manibus ei prospera imprecarentur, et osculatis pro ritu suo manibus propriis nec [Col. 0102C] ne coram eo genibus flexis, pro sua eum benigna largitate grates agendo venerarentur. Quorum etiam plurimi, velut comperimus, se libenter ejus doctrinae instruendos submisissent, ac Christianae fidei jugo sua per eum colla injecissent, si credulitatem comitis sui per hoc in se saevituram non formidassent. Nam revera nullum eorum pati volebat Christianum impune fieri. Quod qua industria, ut ita dicam, faciebat, nihil mea interest; viderit Deus et ipse.

47. Dehinc soluta obsidione, Anselmus multa prece papam ad hoc flectere conatus est, quatenus ab onere pontificali eum absolveret, et quieti liberum vacare concederet. Verum cum, in quantum quidem ad effectum spectabat, in nihilum laborasset; [Col. 0102D] fretus benedictione ejus, Schlaviam reversus est, operiens ibi tempus concilii, quod idem papa apud Barum Kalend. Octob. erat celebraturus. Cui concilio dum Anselmus se praesentasset, et persuasus a papa Graecos in processione Spiritus sancti, utpote quem a Patre non a Filio procedere astruebant, [Col. 0103A] errantes, rationabili atque catholica disputatione confutasset; magni apud omnes habitus est, et veneratione dignissimus comprobatus.

48. Finito concilio, Romam cum apostolico profecti sumus. Transactis autem aliquantis diebus, venit Romam Willelmus ille, cujus in exitu Angliae mentionem fecimus. Is inter alia hoc effecit apud apostolicum, ut inducias regi Angliae daret de causa Anselmi usque ad festum sancti Michaelis archangeli. Quod Anselmus agnoscens, illico Lugdunum redire volebat; sed prohibitus a papa est propter concilium, quod se tertia hebdomoda Paschae Romae habiturum statuerat. Morati itaque sumus Romae ferme per dimidium annum, continue circa papam degentes, et quasi in commune viventes. Unde et [Col. 0103B] ipse papa nonnunquam ad Anselmum veniebat, laete cum eo sese agendo, et curiam ei faciendo. Dedit ei quoque hospitium in quo conversabamur eo jure, ut si aliquando Romam rediret, contra omnes homines illud sibi vindicaret. Ipse in conventu nobilium, in processionibus, in stationibus, semper et ubique a papa secundus erat, prae cunctis honoratus, cunctis acceptus, et ipse omnibus simplici humilitate submissus. Praeterea Angli illis temporibus Romam venientes, pedes ejus ad instar pedum Romani pontificis sua oblatione honorare desiderabant. Quibus ille nequaquam acquiescens, in secretiorem domus partem fugiebat, et eos pro tali re nullo patiebatur ad se pacto accedere. Quod ubi papae relatum est, admiratus in homine humilitatem mundique [Col. 0103C] contemptum, jussit sese in se [al., in eo] tenere, et nullum benefacere ultra volentem prohibere, sed omnes pro tali causa adventantes patienter admittere. At ille modesta quadam verecundia actus [al., ictus], jussa profecto postponeret, si non inobedientiae naevo corrumpi timeret.

49. Quid referam nonnullos cives Urbis, quorum ingens multitudo propter fidelitatem imperatoris ipsi papae erat infesta, nonnunquam in unum conglobatos, Anselmum a Lateranis ad Sanctum Petrum euntem cum suis propter odium papae capere volentes, sed mox viso vultu ejus territos projectis armis terrae procumbere, et se illius benedictione deposcere insigniri? Hi honores, et horum similes [Col. 0103D] vulgi favores illum ubique comitabantur, quia mores sui in cunctis Deo famulabantur. Hinc etiam erat, quod non facile a quoquam Romae simpliciter homo vel archiepiscopus, sed quasi proprio nomine sanctus homo vocabatur. Quicunque igitur ei serviebamus, amori et honori cunctis eramus. Cum vero [al., ergo] ad praefatum concilium ventum esset, et jam quae recidenda recisa, et quae statuenda videbantur statuta fuissent, excommunicationis sententiam [Col. 0104A] tam in laicos qui investituras ecclesiarum dant, quam in eos qui de manibus eorum illas suscipiunt, cum toto concilio papa intorsit. Eadem sententia quoque damnavit et eos qui in officium sic adepti honoris aliquem sacrant.

50. Soluto conventu, accepta licentia, Roma digredimur. Via vero redeundi multis erat periculis obnoxia, sed protegente nos Domino pericula cuncta evasimus, ac Lugdunum illaesi pervenimus. Ubi summo cum honore gaudioque suscepti, et a pontifice civitatis venerabili scilicet Hugone [al. omit. v. s. H.] detenti, mansionem nostram illic firmavimus amissa omni fiducia, vivente rege Willelmo, Angliam remeandi. Habitatus est ergo ibi Anselmus non sicut hospes aut peregrimus, sed vere sicut indigena [Col. 0104B] et loci dominus. Unde nusquam ipse ipsius urbis antistes eo praesente suo volebat loco praesidere, sed praesidente ubique Anselmo, ille mira humilitate et honestate praeditus, inferioris, et quasi suffraganei loco simul et officio fungebatur. Super haec ut episcopale officium per totam parochiam suam pro velle exerceret, in voluntate ejus ac deliberatione constituit. Quod ubi per loca vicina innotuit, illico frequens populorum concursus factus est, unctionem sacri chrismatis per impositionem manus illius poscentium sibi conferri. At ille omnes ad gratiam ipsius sacramenti admittebat, ita ut saepissime in hoc totus dies expenderetur, et nos qui ei ministrabamus gravi taedio afficeremur, ipso semper jucundo et hilari vultu existente. Crevit [Col. 0104C] autem ex hoc in eum mira quaedam et incredibilis dilectio omnium, et bonitas ejus divulgabatur per circuitum.

51. Igitur qui illis diebus saltem reliquias de mensa illius poterat habere, contra omnia pericula et infirmitates se salutifera credebat medecina ditatum. Nec ista fides fallebat eos. Nam revera nonnullos febribus tentos, et quibusdam aliis infirmitatibus pressos, mox sumptis ciborum ejus reliquiis, novimus integrae sanitati restitutos. Exempli gratia, festivitas beati Mauritii [(31) 1Kb] celebris habetur Viennae. Rogatus itaque Anselmus a Guidone [(32) 1Kb] ipsius urbis archiepiscopo, in ipsa festivitate venit eo. Et celebrato solemni missae ac praedicationis officio, cum ad refectionem corporis sedisset, venerunt [Col. 0104D] ante illum milites duo, voce et vultu aegrotationis molestiam qua premebantur praeferentes, rogantes quatenus de micis sui panis eis dare dignaretur. At ille: »Nequaquam, inquit; nec enim pane integro nedum micis vos indigere conspicio. Sed si comedere vobis placet, amplus locus est, sedete, et cum benedictione Dei quae vobis apponentur comedite.« Responderunt se pro hoc non venisse. »Nec ego, ait, vobis aliud faciam.« Intellexerat [Col. 0105A] enim quo intenderent. Unus ergo ex his qui in ejus dextra sedebant intelligens illos salutis propriae curam habere, et virum in hoc nihil quod miraculo posset ascribi velle facere, quasi eorum importunitate pertaesus, arrepta desuper mensa fragmenta praebuit eis, et ne hominem fatigarent secedere monuit. Qui statim ut exinde modicum gustaverunt cum benedictione viri egressi sunt. Post mensam in secretiorem locum me tulerunt, magnopere postulantes quatenus adjuti mea ope ad missam Patris mererentur de manu ejus Dominicum corpus et sanguinem sumere. Quos cum libenter audissem, et quando, quove in loco id fieret edocuissem, gratiosa voce responderunt: Et nos quidem omni excusatione semota, sicut dicis, veniemus, [Col. 0105B] si hac medecina, quam nunc de mensa ipsius suscepimus a quartanis, et mortiferis febribus, ac intestinorum tortionibus, quibus intolerabili cruciatu concutimur, liberati non fuerimus. Et hoc erit signum [al., signi] inter nos et te, quoniam si convaluerimus, non veniemus: veniemus si non convaluimus. Adquievi dicto [al., quibus dictis] et ad invicem divisi sumus. Non venerunt, quia sicut accepi ab eis qui utrumque noverunt eo quod de mensa acceperant ad plenum Dei gratia convaluerunt. Quod quidem si ita non fuisset, quemadmodum illos infirmitate gravatos sanitati voluisse restitui credibile est; ita eos ab requisitione istius posterioris medicinae supersedere noluisse dubium non est.
[Col. 0105C]

52. Certo nempe tenebant ista se, quin convalescerent falli non posse, scientes quemdam non ignoti nominis virum eo solo quod spe recuperandae sanitatis missae illius interfuit, a pari tunc noviter invaletudine convaluisse. Siquidem unus e principibus terrae illius diu eadem qua ipsi languoris molestia vexatus fuerat. Hic agnito Anselmum in ecclesia Beati Stephani [(33) 1Kb] missam ex more celebraturum, festinavit illo arbitrans sibi ad recuperandam sanitatem utile fore, si missa tanti viri ac benedictione meruisset potiri. Fateor, vidimus hominem suorum manibus innixum ecclesiam introeuntem, mortuo quam viventi similiorem. Sedit, et finita missa egressus est. Nobis vero, nec quis, vel unde aut cur advenerit scientibus aut curantibus, [Col. 0105D] idem vir, evolutis paucis diebus, ad Patrem venit, flexis genibus ei pro adepta sanitate gratias agens. Ad quod cum ille obstupesceret, indicavit ei ordinem gestae rei, confirmans quod ab ea hora, qua se missae illius praesentavit, omni doloris vexatione depulsa, sanitati restitutus sit. At ille nihil ad se hoc pertinere, sed ipsius fidei ac meritis beati martyris, ad quem divertit, ascribendum asserens, his quae saluti animae illius competerent, eum instruxit, [Col. 0106A] et familiarem sibi effectum correctiori vitae ut post multorum testimonio comperimus, reddidit.

53. His fere temporibus, Cluniacum euntibus nobis occurrit quidam sacri ordinis homo, lacrymosis precibus virum deprecans quatenus et se oculo misericordiae et sororem suam nuper amentem effectam dextera suae benedictionis dignaretur respicere. Et subdens: Ecce, ait, in via qua transituri estis inter multos tenetur, sperantes quia si tu, domine, ei manum imposueris, continuo favente gratia Dei, suae menti restitueretur. Ad haec ille muta voce et quasi surda pertransiit aure. Presbyterum autem eo magis instantem ac preces multiplicantem repulit a se, omnibus modis asserens [Col. 0106B] tam extraneum factum nulla sibi ratione tentandum. Inter haec procedimus et illam in medio adunatae multitudinis cominus teneri conspicimus, furibundos motus, et inhumanos nutus, vultu, ore, oculis, et totius corporis gestu edentem. Populus itaque virum advenientem circumdat, retentis habenis preces ingeminat, ut miserae mulieri manum imponat, orat, obsecrat. Obsistit ille dicens quod postulant nequaquam esse sapientiae. Objiciunt illi vulgi more quae occurrebant, saltem improbitate vincere gestientes. Tunc vir aliter se non posse evadere sentiens, hoc solo eis morem gessit, videlicet quod nulli negare solebat, signo eam sanctae crucis levata dextra signavit. Quo facto, laxatis habenis ocior abit, impositoque cucullae suae capitio [Col. 0106C] capiti, remotis sociis, singularis vadit, infelicis feminae aerumnas pietatis affectu perfususlacrymis [al. omit. p. l.] tenerrime deflens. Hac nos contritione afflicti Cluniacum, illa vulgi manibus acta domum tetendit. Necdum pes ejus limen suae domus attrivit, et integerrimae sanitati donata in laudem viri linguas omnium solvit. Quam rem sic factam dum certa relatione Cluniaci accepissemus, gavisi sumus, ac pro sua misericordia Deo gratiam et gloriam dedimus.

54. Actis deinde propter quae Cluniacum advenimus, reversuri Lugdunum iter per civitatem Matisconensem arripuimus. Ubi Anselmus rogatu episcopi [(34) 1Kb] et canonicorum missam publice apud Sanctum Vincentium celebravit; et inter sermonem, [Col. 0106D] quem ad populum habuit, ut omnes Dominum pro siccitate qua in immensum terra aruerat, communiter precarentur, admonuit. Dicunt se jam id saepius fecisse, sed nihil effecisse; et ea re, ut preces eorum ipse sua prece coram Deo efficaces efficiat, magnopere orant et obsecrant. Quid dicam? Necdum pransi eramus, et ecce subito stupentibus cunctis serenitas coeli in nubilum vertitur, ipsaque die priusquam civitate egrederemur, pluvia dulcis [Col. 0107A] et copiosa terris illabitur. Plebs igitur viso hoc facto benedixit Dominum, et ejus post Deum auctorem magnis laudibus praedicant Anselmum. Itaque, in habitaculum nostrum Lugdunum reversi, quietam vitam ab omni tumultu negotii saecularis agebamus. Anselmus vero vitam veri servi Dei in sanctis meditationibus, in omnis sexus, aetatis et ordinis hominum ad se venientium aedificationibus, ac in caeterarum virtutum exhibitionibus exercebat. Per id etiam temporis scripsit librum unum De conceptu virginali et De peccato originali, et aliud quoddam opusculum multis gratum et delectabile, cui titulum indidit: Meditatio redemptionis humanae.



CAPUT VI.

[Col. 0107B] Mors Willielmi regis, et nova cum successore Henrico difficultas ob investituras. Romana legatio. Reditus interdictus.

55. Inter haec Urbanus sedis apostolicae pontifex huic vitae decedit; et ad inducias quas de causa Anselmi regi dederat, non pervenit. Quo tempore multa etiam de regis interitu a multis praedicebantur, et tam ex signis quae nova et inusitata per Angliam monstrabantur, quam ex visionibus quae pluribus religiosis personis revelabantur, quia ultio divina in proximo eum pro persecutione Anselmi oppressura esset ferebatur. Sed Anselmus in nihil horum animum ponens, quotidie pro conversione et salute ejus Deum precabatur. Hinc exsilii nostri anno tertio, qui ex quo Roma Lugdunum venimus [Col. 0107C] erat secundus, ivit Anselmus Marciniacum [(35) 1Kb] loqui domino abbati Cluniacensi Hugoni et sanctimonialibus. Ubi cum ante ipsum abbatem consedissemus, et de his quae inter Anselmum et regem eo usque versabantur, verba ut fit nonnulla hinc inde proferrentur, intulit idem venerabilis abbas sub testimonio veritatis proxime praeterita nocte eumdem regem ante thronum Dei accusatum, judicatum, sententiamque damnationis in eum promulgatam. Ex quibus verbis admirati non modice sumus, sed perpendentes eminentiam sanctitatis ac reverentiae ejus, fidem his quae dicebat, nullatenus non habere nequivimus.

56. Postera die cum inde digressi Lugdunum venissemus, et instanti festo beati Petri [(36) 1Kb] , quod colitur [Col. 0107D] Kalendis Augusti, dictis matutinis, nos qui circa Anselmum assidue eramus, quieti indulgere cuperemus, ecce quidam juvenis ornatu ac vultu non vilis clerico nostro qui prope ostium camerae jacebat, et necdum dormiens, oculos tamen ad somnum clausos tenebat, astitit vocans eum nomine suo: Adam, inquit, dormis? Cui dum ille responderet: Non. Dixit ei: Vis audire nova? Et libens, inquit. At ille: Pro certo, ait, noveris quia totum dissidium quod est inter archiepiscopum Anselmum, [Col. 0108A] et Willelmum regem, determinatum est atque sedatum. Ad quod ille alacrior factus illico caput levavit, et apertis oculis circumspectans neminem vidit. Sequenti autem nocte inter matutinas unus nostrum clausis oculis stabat et psallebat. Et ecce illi quidam chartulam admodum parvam legendam exhibuit. Aspexit, et in ea, Obiit rex Willelmus, scriptum invenit. Confestim aperuit oculos, et nullum vidit praeter socios.

57. Post triduum abhinc ad abbatiam quae vocatur Casa Dei, multis precibus invitatus Anselmus perrexit. Ubi cum honorifice susceptus et hospitatus fuisset, una dierum fratribus loci illius post mensam in lectis suis pausantibus, subito fragore coelum intonuit, et vibrantibus coruscis crebra per montem [Col. 0108B] fulgura volitant. Crescit tempestas illa, et multiplicata non modicum fulminis super domum, qua fenum monasterii servabatur, praecipitat. Unde protinus horridus ignis accensus teterrimum atque fetentem ex se fumum per aera spargit. Quicunque igitur cum Anselmo in hospitio erant, timore concussi dissiliunt. Remansi itaque solus cum solo. At ille lecto volens decumbere, interrogavit me utrumnam ignis, qui eruperat, sopitus esset. Cui cum responderem auctum potius quam sopitum esse, erexit se, ac vultu placido atque modesto dixit: Melius est ut nobis provideamus, quia tua tunc res agitur, paries cum proximus ardet. Quo dicto ad ignem concitus venit; eoque viso, mox illi sanctae crucis signum levata dextera objecit. Videres evestigio flammam se [Col. 0108C] ita demittentem, ac pro suscipienda benedictione illius conquiesceret. Ignis ergo statim in semet rediens totus elanguit, nec aliquid absumpturus usquam processit. Quodque fortassis non minus stupeas, voratis quibusdam aedibus, quae circa erant, nihil laesionis intulit feno monachorum qui Anselmum hospitem habebant, quo scilicet feno domus ferme plena erat, super quam fulgur ipsum primo corruerat.

58. Exinde duo sui monachi ad Anselmum venerunt, nuntiantes ei decessum [al., discessum] praefati regis. Siquidem secunda die mensis Augusti, qui post primam visionem, quam Lugduni factam noviter retuli secundus, et post secundam primus illuxit, idem rex mane in silvam venatum ivit, ibique [Col. 0108D] illum sagitta in corde percussit, et nulla interveniente mora exstinxit. Quo Anselmus vehementi stupore percussus, mox est in acerbissimum fletum concussus. Quod videntes, admirati admodum sumus. At ille singultu verba ejus interrumpente, asseruit quod si hoc efficere posset, multo magis eligeret se ipsum corpore, quam illum sicut erat mortuum esse. Nobis post haec Lugdunum reversis, ecce nuntii unus post unum Anselmo occurrunt, litteras ei cum precibus ex parte matris Ecclesiae Anglorum, ex [Col. 0109A] parte novi regis Henrici, qui fratri successerat, nec non ex parte principum regni, deferunt summopere postulantes eum festinato gressu redire, et asserentes totam terram in adventum illius attonitam, omniaque negotia regni ad nutum ejus pendere dilata. His acceptis Anselmus velox Angliam petit [al., omit. H. a. A. v. A. p.].

59. Verum ubi Serberiam ad regem venit, et ei quid de Ecclesiarum investituris in Romano concilio acceperit, plano sermone innotuit; turbatus est rex, ac vehementer indoluit, nec nutum ejus in aliquo, sicut nuntii dixerant, exspectare voluit. Quae igitur inter eos per duos semis [al., omit. s.] annos pro isto negotio acta sint, et quot quantasve minas ac tribulationes Anselmus passus sit, vel quomodo nuntii [Col. 0109B] semel ac iterum Romam pro mutatione ipsorum decretorum missi sint, quidque effecerint, qui nosse voluerit, opus illud, cujus in prologo hujus opusculi mentionem fecimus, legat, et ibi singula plene [al., plane], ut puto, digesta reperiet. Post quae omnia rogavit Anselmum rex, quatenus ipsemet Romam iret, et cum nuntio quem eo directurus erat, causae quae emerserat, pro suo honore opem ferret. In quo cum omnes totius Angliae episcopi [al., ipsi] abbates et principes acquiescerent, et eum pro tanta re, quin iret nullatenus supersedere debere conclamarent; se quidem iturum respondit, sed nihil quod vel Ecclesiarum libertati, vel suae posset obviare honestati, suo vel rogatu vel consilio unquam papam acturum viva voce spopondit [al., respondit]. Itaque [Col. 0109C] cum Romam venisset, a domino papa Paschali qui Urbano successerat, totaque urbis nobilitate honorifice susceptus est. Die dehinc constituto, Willelmus ille, cujus supra meminimus, a rege directus, causam regis in medium tulit, ac inter alia, quod rex ipse nec pro regni amissione investituras Ecclesiarum pateretur amittere, minacibus verbis asseruit. Ad quae papa: Si, quemadmodum dicis, rex tuus nec pro regni amissione patietur Ecclesiarum donationes amittere; scias, ecce coram Deo dico, quia nec pro sui capitis redemptione eas illi aliquando Paschalis papa impune permittet habere.

60. In his negotium regis ita finem tunc temporis sumpsit, et Anselmus aliis atque aliis cum papa de [Col. 0109D] ecclesiasticarum rerum institutionibus actis, in iter reversus civitatem Florentiam usque pervenit, et nocte una in ea quievit. Lecto igitur in quo sopori antistes indulserat, dominus domus eo discedente pro more decubuit. Cui obdormienti astitit quidam ignoti vultus homo, monens ut lecto ocior decederet. Nec enim decet, inquit, te tua praesentia loco praeripere, quod ex praesentia tanti viri meruit obtinere. Qui mane consurgens, et visum mente revolvens phantasmati deputat, ac nocte sequenti in eodem se lecto nihil haesitans collocat. Dormit, et [Col. 0110A] ecce qui venerat, secundo jam vultu paululum minaci assistit, repetens dicta quae primo protulerat. At ille expergefactus, ac visione ut primo posthabita, nocte tertia in solito loco somno se tradit. Cui obdormienti, idem qui secundo apparuerat, tertio apparuit irati mentem vultu ac voce praetendens. Quare, ait, facis quod jam semel tibi et iterum ne faceres dixi? Nunc igitur vel tertio admonitus surge, et te a lecto pontificis amodo cohibe. Nam dico tibi quia si ultra in eo repertus fueris, experieris nihil phantasmatis esse in istis quae audis. Tunc ille vehementer exterritus lecto desilit, episcopumg [(37) 1Kb] civitatis super negotio consulturus celerius adit, eique ordinem rei in praesentia multorum exponit. Episcopus autem jamdudum viri sanctitatem fama discurrente [Col. 0110B] edoctus, ac nuperrime ex collocutione illius eam nonnihil expertus, hominis audaciam durius increpavit, et quia stulte et insipientium more egerit, quod lecto ubi vir tantus quieverat, cubare praesumpsisset, asseveravit. Eumdem itaque lectum reverenter deinceps servatum iri praecepit, et ne aliquis in eo ulterius jacere praesumeret, jussit. Quod usque hodie, uti accepimus, servatum est.

61. Anselmus autem, cum emenso itinere Lugduno appropinquasset, Willelmus praefatus comitatum illius deserere volens, interdixit ei ex parte domini sui regis redire in Angliam, nisi ipse omnes patris et fratris illius consuetudines postposita sedis apostolicae subjectione et obedientia, se ei servaturum [Col. 0110C] certo promitteret. Quod ille audiens admiratus est, sciens se alia [al., non alia] conditione Angliam exstitisse. Perveniens vero Lugdunum resedit ibi ex more antiquo in pace et quiete propriam praefati reverendi Hugonis ejusdem urbis archiepiscopi domum inhabitans, et ne ad horam quidem ab his quae Dei sunt, verbo se vel actu elongans.

62. Accidit autem una dierum dum ipse Pater celebrato solemni missae officio, solus, prout ei consuetudinis erat, in oratorio per fletum Deo sese mactaret, ut quidam homo pedes suos baculo regente adveniret oratorium ipsum rumpere gestiens. Quem frater et socius noster Alexander monachus Ecclesiae scilicet Cantuariensis, qui pro foribus egressum Patris forte praestolabatur, intuens Ecclesiam subire [Col. 0110D] volentem detinuit, suscitans quidnam vellet. At ille clamosa voce se oculorum lumen amisisse respondit, ac velle ut servus Dei sibi manum imponeret, sciens quod sancta merita ejus sibi subvenirent. Pater igitur clamorem audiens, sed verba minime discernens, innuit praefato fratri venire ad se, et causam clamoris ipsius intimare. Tunc ille: Domine Pater, ait, pauper quidam venit conquerens se in oculis affligi, precaturque per vos ei signum sanctae crucis imponi. At ille ipse pio vultu, veniat dixit: Itaque tertio super oculos ejus quod petebat signum crucis [Col. 0111A] cum pollice pingens, oravit sic: Virtus crucis Christi illuminet oculos istos, et ab eis omnem infirmitatem depellat, integraeque sanitati restituat. Et aspergens eos aqua sanctificata, hominem praecepit abire. Alexander vero mox illum reducens, monuit ut si factum viri Dei non usquequaque illi hac vice primo profuit, mane rediret, pollicens quod hoc ipsum illi repetita vice fieri impetraret. Ad quae ille: Ego quidem, bone domine, hac de causa non redibo, quia gratia Dei et fidelis ejus famuli, omni caecitate fugata, clarissime video. Haec ita scripsi, sicut ab ore ipsius Alexandri, qui praesentem se fuisse testatur, accepi.

63. Rex autem Henricus ut comperit papam in sua sententia stare, mox archiepiscopatum in [Col. 0111B] suum dominium redegit, et Anselmum suis omnibus spoliavit. Acta sunt hinc inter eos multa, et anno uno ac semis indignatio regis non est sopita.

64. Inter haec venit ad nos Walo episcopus Parisiacensis, vir bene religiosus, et ecclesiasticarum consuetudinum institutionibus ab ineunte aetate imbutus. Hic Romae notus, et apostolicae legationis ministerio functus, familiaritate Patris Anselmi potiebatur. Igitur iste a Roma ad nos veniens quorumdam sanctorum reliquias secum ferebat, quas, ut certo comperimus, sibi Romae datas habebat. Itaque cum Anselmo me praesente loquens, innotuit ei quid reliquiarum a Roma secum detulerit. Ad quod cum ille Deo gratias ageret, episcopus unum os, quod de [Col. 0111C] capite sanctae martyris Dei Priscae esse asserebat, e pyxide protulit, et id qualiter adeptus fuerit illico subinferens ait: Romae eram, et oratorium nominatae martyris, in quo beatissimus apostolorum princeps Petrus altare sacravit, vetustate consumptum, dirutum est, et corpus martyris in nova recondendum ecclesia, me astante, levatum est. Igitur cum loci ipsius cardinalis reliquias sanctae in suo jure haberet, et ipse idem mihi familiaris existeret, os istud quod videtis de sacro corpore sumptum mihi pro signo mutui amoris dedit. Finierat praesul in istis. Ast ego earumdem reliquiarum habendarum amore illectus, ut ex ipso osse mihi partem daret, deprecari episcopum coepi. Et ille: Accipe, inquit, et quantum inde primo conatu frangere poteris, [Col. 0111D] tuum sit. Accepi, et en extra quam sperabam in principio mei conatus, una mihi particula in dextera manu remansit. Cumque de parvitate ipsius moerorem animi dissimulare nequirem, et ut semel adhuc frangere [al., frangerem] inde mihi liceret magnopere gestirem [al., gestire] rupit desiderium meum Pater Anselmus, et ait: Noli, noli; quod habes sufficiat [Col. 0112A] tibi. In veritate quippe dico tibi, quia pro toto auro quod Constantinopolim et ultra citrave habetur, non omitteret domina ipsa cujus est, quin illud sibi vindicaret in die resurrectionis cunctorum. Quamobrem si debitam illi reverentiam exhibueris, aeque suscipiet ac si toti corpori ejus exhiberes. Quod ego audiens acquievi, et quam decentius potui ipsum ex hoc huc usque servavi; de quo osse post plures dies Petrus quidam monachus Cluniacensis, vir suo tempore [(38) 1Kb] magnae auctoritatis, qui camerarius erat domini papae Urbani atque Paschalis ad nos veniens a me percunctatus est quid sentiret. At ille ubi me referente accepit qualiter id adeptus fuerim, vera omnino esse confessus est, quae episcopus inde dixerat, seque praesentem fuisse asseruit, [Col. 0112B] quando idem os a corpore martyris sublatum a cardinali susceperat.



CAPUT VII.

Reconciliatio cum rege. Reditus in Angliam. Morbus, obitus, miracula.

65. Post haec cum pro exercendo ecclesiasticae disciplinae rigore, tum pro Ecclesiarum in Anglia constitutarum relevatione, relicta Burgundia, Anselmus Franciam ivit. Quod ubi regi Anglorum Henrico innotuit, rogatus ad eum in Northmanniam venit, ibique rex timore simul et amore Dei correptus revestivit illum de suis, et in amicitiam ejus receptus est. Conversante dehinc Anselmo in Northmannia, reversisque Balduino et Willelmo, qui ex jussu regis atque pontificis Romam pro expletione [Col. 0112C] negotii quod de investituris ecclesiarum inter eos eo usque versabatur, directi fuerant, Willelmus Angliam ad regem vadit, ac in brevi Beccum ad Anselmum regressus rogat eum ex parte ipsius regis ut jam sopitis retroactis querelis ocior Angliam visitet. Cui cum ille promptus acquiesceret, et iter aggressus Gemmeticum veniret, infirmitate ne iter expleret inibi detentus est. Qua sopita Beccum revertitur, regem Angliae transfretaturum illic praestolaturus. Ubi cum pro reditu ejus omnes exsultatio mira teneret, ecce infirmitas Anselmi renovata, et ipsum lecto et subversa exsultatione gravi cunctos moerore prostravit. Igitur ipse nec manducare, nec aliquid unde salutem ejus sperare possemus facere poterat, et de morte illius tantum [al., tamen] nos formido [Col. 0112D] immensa tenebat. Inter haec ut cibi [al., in cibum] aliquid sumeret diligenti cura petebatur, sed ille nihil sibi animo esse, quomodo poterat, anhelo spiritu fatebatur. Nobis tamen preces multiplicantibus, tandem ne penitus negando nos magis magisque gravaret: Forte, ait, de perdice comederem si haberem. Quid plura? Per campos et silvas dispersi [Col. 0113A] sunt quique suorum, et dies unus in requirenda perdice casso labore consumptus. Contigit autem, ut unus ex monasterii servientibus ipsa die per vicinam silvam iter forte caperet, negotio quo alii occupabantur nihil intendens, et ecce in via qua gradiebatur, bestiola, quam martyram [(39) 1Kb] vocant, perdicem in ore ferebat. Quae bestiola, viso homine, suam ei praedam reliquit, sibique fuga consuluit. At ille perdicem assumens ad nos detulit. Ex qua aeger noster refectus, statim meliorari ab aegritudine coepit, ac demum in dies melius meliusque habendo, pristinam est sanitatem adeptus.

66. Post haec episcopis et abbatibus, qui exsequiarum illius causa convenerant, in sua remeantibus, remeavit etiam Radulphus [(40) 1Kb] , abbas coenobii [Col. 0113B] Sagiensis; qui unus erat ex eis. Unus igitur ex hominibus ejus per viam coepit Anselmo detrahere, et quod merito nullus infirmitati ejus compati deberet, praesertim, inquiens, cum ipse cibo et potu saluti suae, si remota jactantia vellet, facile succurrere posset, maledica voce astruere. Quod abbas audiens, hominem monuit ut sileret, nec de tanto viro quid sinistri ultra proferret. Quae ille subsannando despiciens, et in his quae coeperat furore quodam exagitatus, persistens equo calcaribus institit, ut ab abbate elongatus liberius ederet quod suae mentis amaritudo sibi proponeret. Verum cum ipse praepeti cursu ferri gestiret, ac remissis habenis ocior ire inciperet, quem sedebat quadrupes corruit, eumque magno cum dedecore tergo suo excussit, ac [Col. 0113C] per devexum montem longo rotatu praecipitatum a viri blasphemia linguam compescere docuit.

67. Dehinc in Assumptione beatae Dei genitricis et perpetuae virginis Mariae rex Henricus Beccum adveniens, omnia quae inter se et Anselmum de saepe fato negotio resederant, moderante sedis apostolicae sanctione delevit, atque de singulis ad quae tendebat, suae illum voluntatis compotem fecit. Cum igitur Angliam repetendi iter Anselmi certis ex causis aliquantisper demoraretur, rogatus ab abbate Beccensi, dedicavit capellam unam infra curiam ipsius coenobii sitam. In qua dedicatione quidam clericus phrenesis valetudine tunc noviter captus, a suis est ante pontificem ductus, illicoque ad benedictionem ejus a suae mentis alienatione sanatus.
[Col. 0113D]

68. Cum post haec prospero cursu Angliam venisset, magno sanctae Ecclesiae gaudio et honore susceptus est. Inde evolutis diebus nonnullis, Anglus quidam vir nobilis quidem et dives valida corporis infirmitate gravatus, ab Anselmo sibi panem a se benedictum transmitti per nuntium petiit, et accepit. [Col. 0114A] Unde paululum gustans juxta fidem suam statim convalescere coepit, integraeque sanitati donatus, Deo et Dei viro ex corde gratias egit.

69. Inter haec rex in Northmannia positus valde laetabatur, sicut ferebant hi qui ad nos inde veniebant, quod fuerat Anselmi pace potitus. Unde etiam firma sibi spe applaudebat, suo se dominio totam Northmanniam subjugaturum. Quod et factum est. Nam conserto gravi praelio fratrem suum Robertum, Northmanniae comitem, et alios principes, qui contra illum in bellum venerunt, coepit; innumerisque peremptis, totam terram victor obtinuit, idque per litteras Anselmo gaudentur et gratiosus mox intimavit. Omnes vero qui haec gesta tunc temporis audiere, ea meritis concordiae, quam rex cum Anselmo [Col. 0114B] fecerat, ascripsere.

70. Ipso anno Anselmus celebrata paschali solemnitate, in curia regis apud Londoniam abiit ad abbatiam Sancti Edmundi, electum inibi [(41) 1Kb] abbatem sua auctoritate roboraturus, et alia quaedam officia pontificalia pro suo jure celebraturus. Quae ubi solemniter cuncta peregit, gravissima febre correptus, per plures dies pene usque ad emissionem ultimi flatus vexatus est. Pro quo illic octavas Pentecostes usque detentus est, et consilium, quod se viduatis Ecclesiis rex proposuerat collaturum, propter ejus absentiam in Kalendas Augusti dilatum est. Eo igitur tempore adunatis in palatio regis Londoniae cunctis primoribus Angliae, victoriam de libertate Ecclesiae, pro qua diu laboraverat Anselmus adeptus [Col. 0114C] est. Rex enim, antecessorum suorum usu relicto, nec personas quae in regimen Ecclesiarum sumebantur per se elegit, nec eas per dationem virgae pastoralis Ecclesiis quibus praeficiebantur investivit.

71. Scripsit inter haec Anselmus libellum unum De concordia praescientiae et praedestinationis, et gratiae Dei, cum libero arbitrio. In quo opere contra morem, moram in scribendo passus est, quoniam ex quo apud sanctum Edmundum fuerat infirmatus, donec praesenti vitae superfuit, solito imbecillior corpore fuit. Quapropter de loco ad locum migrans, lectica deinceps non equo sedens vehebatur. Vexabatur praeterea frequentibus et acerbis infirmitatibus, ita ut vix illi vitam promittere auderemus. Ipse tamen nunquam pristinae conversationis obliviscebatur, [Col. 0114D] sed semper aut meditationibus bonis, aut exhortationibus [al., exercitationibus] sanctis, aut aliis piis operibus occupabatur.

72. Tertio igitur anno postquam a secundo exsilio per regem Henricum revocatus est, omnes cibi quibus humana natura vegetatur et alitur, in fastidium [Col. 0115A] ei versi sunt. Manducabat tamen naturae suae vim faciendo, sciens se vivere non posse sine cibo. Qua vi per dimidium circiter annum vitam quoquo modo transigens sensim corpore deficiebat, animi virtute semper idem qui esse solebat existens. Spiritu itaque fortis, sed carne nimium fragilis pedes oratorium adire nequibat. Attamen consecrationi Dominici corporis, quod speciali quodam devotionis affectu venerabatur, interesse desiderans, singulis diebus illuc se in sella faciebat deferri. A quo dum nos qui ei serviebamus, eum, quia multum exinde fatigabatur, declinare niteremur; vix quinto ante sui exitus diem evincere potuimus. Exinde ergo assidue lecto decubans, anhela voce omnes qui ad eum accedere merebantur, in suo quemque ordine [Col. 0115B] Deo vivere hortabatur. Illuxerat Dominica dies Palmarum, et nos pro more circa eum sedebamus. Dixit itaque ei unus nostrum: Domine Pater, ut nobis intelligi datur, ad paschalem domini tui curiam, relicto saeculo vadis. Respondit: Equidem si voluntas ejus in hoc est, voluntati ejus libens parebo [al., non contradicam]. Verum si mallet me adhuc inter vos saltem tam diu manere, donec quaestionem, quam de animae origine mente revolvo, absolvere possem, gratiosus acciperem; eo quod nescio utrum aliquis eam me defuncto sit absoluturus. Ego quippe, si comedere possem, spero convalescerem. Nam nihil doloris in aliqua corporis parte sentio, nisi quod lacessente stomacho, ob cibum quem capere nequit [al., nequeo], totus deficio.
[Col. 0115C]

73. Vesperascente dehinc feria tertia, cum ipse verba, quae intelligi possent, edere jam nulla valeret, rogatus a Radulpho [(42) 1Kb] Rofensi episcopo, ut nobis qui aderamus, et aliis filiis suis, regi quoque et reginae cum liberis eorum, ac populo terrae, qui in ejus obedientia se sub Deo tenuerat, suam absolutionem ac benedictionem largiretur, dexteram quasi nihil mali pateretur erexit, et signo sanctae crucis edito, demisso capite sedit. Jam fratrum conventus in majori ecclesia matutinas laudes decantabat, et unus eorum qui circa Patrem excubabant, sumpto textu Evangeliorum legit Passionem coram eo, quae [(43) 1Kb] ipsa die ad missam legi debebat. Ubi autem venit ad verba Domini: Vos estis qui permansistis mecum in tentationibus meis, et ego dispono [Col. 0115D] vobis, sicut disposuit mihi Pater meus regnum, ut edatis et bibatis super mensam meam in regno meo (Luc. XXII, 29), lentius solito spiritum trahere coepit. Sensimus igitur eum jamjam obiturum, et de lecto super cilicium et cineres positus est. Adunatoque circa eum universo filiorum suorum agmine, ultimum spiritum in manus Creatoris emittens dormivit in pace. Transiit autem illucescente aurora quartae feriae praecedentis Coenam Domini, quae erat XI Kalendas Maii, anno videlicet Dominicae Incarnationis [Col. 0116A] millesimo centesimo nono, qui fuit annus pontificatus ejus decimus sextus [al., XIII], vitae vero septuagesimus sextus.

74. Loto igitur ex more corpore ejus, petiit supra saepe memoratus rerum Anselmi provisor ac dispensator Balduinus, quatenus facies Patris balsamo, quod admodum parum in parvulo vase sibi majori ejus parte perdita remanserat, inungeretur, sperans atque peroptans eo modo illam vel modice amplius servatum iri ne corrumperetur. Acquievimus, viri industriam amplectentes. Vas ergo ipsius liquoris in manum episcopus sumpsit, et uncturus vultum defuncti, digitum fundo vasis immersit. Quem illico extrahens, sed vix summitatem sui digiti madefactam reperiens, ratus est balsamum ipsum ungendae [Col. 0116B] faciei haudquaquam posse sufficere. Quapropter rogat, balsamum quod conficiendo chrismati in majori ecclesia servabatur, afferri, cupiens videlicet una cum capite dexteram ejus, per quae multa bona atque divina dixerat et scripserat, tali unctura honorari. In his cum episcopo eram, et eum in ministerio illo juvabam. Impressi post eum in vas balsami digitum meum, et aeque, aut certe minus digito ejus madentem extraxi. Itaque rogatus episcopus mihi vas in palmam versare si forte inde aliqua gutta deflueret; acquievit, et illico stupentibus cunctis liquor desiliens, copia sui manum meam complevit et supereffluxit? Hoc ipsum secundo et tertio ac saepius factum est. Et quid dicam? Tantam abundantiam balsami vas ferme vacuum ministravit, [Col. 0116C] ut intacto vase ecclesiae non solum caput et manus, sed brachia, pectus, pedes quoque et totum corpus ejus non una sed saepius repetita vice omni ex parte inungeremus. Dehinc more summi pontificis vestibus est sacris indutus, et in oratorium debita cum veneratione delatus.

75. In crastino autem cum sepulturae traderetur, sarcophagum quod illi fuerat pluribus retroactis diebus praeparatum, longitudine quidem et latitudine aptum, sed profunditate magna ex parte minus habens inventum est. Quod considerantes animo deficiebamus, nulla scilicet ratione pati valentes, ut superiori lapide pressus, sua integritate aliquatenus laesus privaretur. Cum itaque in hoc plurimi fluctuarent, et alii sic, alii vero sic rem posse componi [Col. 0116D] dictitarent; quidam ex conferta multitudine fratrum, acceptum baculum episcopi Rofensis, qui funeris officium praesens agebat, per transversum sarcophagi super corpus Patris ducere coepit, et jam illud omni ex parte corpori jacentis praeeminere magna nobis exinde admiratione permotis invenit. Ita ergo venerabile corpus Patris Anselmi Cantuariensis [al, Dorobernensis] archiepiscopi ac primatis totius Britanniae sepulcro inclusum, quid conditio sortis humanae habeat, in se omnes qui pertranseunt, [Col. 0117A] sui exemplo monet attendere. Sane in obitu et post obitum ejus, multa a multis visa narrantur, quae gloriam ejus, quam pro meritis suis eum recepisse a Deo non dubitamus, attestantur. Quibus tamen scribendis laborem intrare noluimus, magis videlicet eligentes silentio nostro omnes qui dormiendo ea viderunt pares facere, quam ista scribendo, illa non scribendo, unum alii quasi potiora [Col. 0118A] viderit anteferre. Ut enim cuncta scribantur, infiniti negotii est. Aperta denique facta, quae Deus per ipsum facere dignatus est, et nos talium nudi pro posse digessimus, puto sufficere ad notitiam retributionis et conversationis vitae [al., retributionis vitae] ejus. Sit itaque Deo Patri omnipotenti, et Filio, et sancto Spiritui laus et gratiarum actio, nunc et per omnia saeculorum saecula. Amen.




[Col. 0117A]
AD EADMERI LIBROS DE VITA S. ANSELMI SUPPLEMENTUM.
(WARTHON, Anglia sacra, tom. II, pag. 181.)
[Col. 0117B]

[(44) 1Kb] Quaedam autem quae non per somnium accidisse elapso post obitum ejus non longo temporis spatio, sed in gravi discrimine constitutis per memoriam pii nominis ejus provenisse feruntur, vis amoris quo erga eum quidam meorum adhuc ardent, paucis me notare compellit.

[CAP. LXVI.] Arnulfus quidam nomine, filius comitis Rogeri de Monte Gummeri, et ipse comes, de Northmannia Angliam rediens, marini itineris medium prospero cursu peregerat; et ecce contra spem omnium in navi consistentium subito nebula nimiae densitatis exsurgit, supercrescit, quin et ventus omnis quo vehebantur, cadit, evanescit, deperit. Navis in medio pelagi nullum quo in ulteriora raperetur ventum habens, nec quae in ea consistebat hominum [Col. 0117C] multitudo prae densitate nebulae quam teneret viam dignoscere valens, huc et illuc inter undarum cumulos navis nullum iter explicans fluctuabat; et consistens in ea taedio vehementi afflicta virorum turba animo deficiebat. Mare siquidem eos per dies duos tali modo sibi haud grato obsequio vindicabat; et in diversa vota mentes illorum, quo a suo retinaculo solverentur, et ora concitabat. Tandem memoratus comes, memorandae memoriae Patris Anselmi recordatus, vota omnium rupit; et ut sibi paucis intenderent, brevi alloquio cunctos admonuit: »Omissis, ait, omnibus aliis, in causa praesenti convertamus cor et linguam nostram ad patrem et pontificem nostrum sanctum Anselmum, quem saepe vidimus, cui adhaesimus, cujus sacra [Col. 0117D] doctrina imbuti, et beata sumus benedictione saepius perfuncti, implorantes notam nobis pietatem pectoris ejus quatenus sanctis meritis suis impetret a creatore nostro et omnium Domino Jesu Christo nobis et peccatorum remissionem, et hujus gravissimae incommoditatis, quam pro eis juste patimur, celerem absolutionem. Assenserunt omnes admonitioni [Col. 0118B] ejus. Magna Dei pietas, magna potentia. Necdum eam, quam statim ad verbum comitis coeperant, Dominicam Orationem perduxerant cum subito evanescente nebula, coeli seneritas tota redit, et littus ad quod primo festinarant non longe abesse laeti conspiciunt. Gratias igitur Deo et fideli famulo ejus agentes, animi aequiores effecti, oppanso velo prosperrime sunt in portum desideratum evecti. Inde petentes curiam Henrici, regis Anglorum, cuncta quae illis acciderant ordine supra digesto ipsi regi, praesentibus episcopis regnique primoribus, exposuerunt. Quod auditum multis multum placuit, non dubitantibus vitam ejus in mundo talem exstitisse, quod et hoc et multo majora debuerit a Deo mundo sublatus merito obtinuisse.
[Col. 0118C]

Item monachus erat, Robertus nomine, assiduus in servitio Radulphi, Rofensis episcopi, cujus in superioribus habita memoria est. Hic per pontem Londoniae eo fere tempore pergens, infortunio quodam subito percussus est ex casu equi qui manticam suam ferebat. Idem etenim equus minus caute per pontem hinc inde diruptum a famulo tractus in fluvium cecidit ubi major vis undarum et aquae profunditas exstitit. Licet igitur nominatus frater, cujus haec omnia erant, damno animalis et rerum quae in mantica servabantur, contristatam aliquatenus mentem haberet, tamen quasi eorum omnium immemor, pro uno de libris beatae memoriae Patris Anselmi, qui inter alia inibi habebatur intrusus, valde erat sollicitus. Pergebat igitur per pontem [Col. 0118D] quomodo poterat, pro libri custodia et restitutione ob merita illius qui eum fecerat Dominum orans; et equus in profunditate tumidi fluctus tendebat ad ripam forti conamine natans. Quid dicam? Utrique emenso itinere, iste pontis, ille fluminis, altrinsecus sese consecuti sunt. Mox deposita mantica et reserata, ut qua plena timebatur aqua excuteretur, reperiuntur [Col. 0119A] omnia quae intus erant praeter unam solam lineam vestem ita ab humore vacua, quasi eadem mantica nunquam tincta fuisset in aqua. Reversus ad episcopum, rem gestam me praesente retulit, et in laudem Dei audientium ora resolvit.

Hinc fini praesens opusculum subdam; dum omnes id legere vel audire dignantes prius brevi commoneam quatenus nulla incredulitate ex iis quae descripta sunt mentem vulnerent. Talibus enim in eis scribendis auctoribus usus sum in quorum relatione omnem falsitatis suspicionem procul abesse dubius non sum. Siquidem plurima quae primi libri series continet, ex verbis ejusdem Patris Anselmi collegi. Solebat enim nonnunquam, ut homo jocunditate praestantissimus, inter alia dicta sua quasi [Col. 0119B] ludens, quid puer, quid juvenis, quid ante susceptum monachi habitum, quid in ipso habitu positus, quid prior, quid abbas egerit, simplici sermone referre, autumans audientes eadem qua ferebantur intentione et perfunctorie illa suscipere. Ea vero quae inter miracula in ipso libello computantur, quaedam a Baldwino, quaedam a Bosone, quaedam a Riculfo, monachis Beccensibus, quorum me Eadmerum monachum Ecclesiae Salvatoris Cantuariae inibi meminisse recordor, accepi: quibus, sicut ipsi narrabant, aut interfuere, aut in seipsis ea experti fuere, aut ab illis qui testati sunt se dum fierent praesentes fuisse, accepere. Quae autem libro secundo notantur, pene omnia aut propriis oculis intuitus sum, aut auditu aurium sensi, aut alio aliquo modo, [Col. 0119C] utpote qui ejus praesentia jugiter ex quo pontificatu functus est potitus sum, per memetipsum Eadmerum addicere merui. Falsa vero scienter aliquem in sacris historiis scribere nefas esse pronuntio. Nam quoties ea vel leguntur, vel audiuntur, anima scriptoris occiditur, eo quod omnibus per ea quae falso scripsit infando ore mentitur.

[(45) 1Kb] [CAP. LXVII.] Praeterea cum operi manum primo imposuissem et quae in cera dictaveram, pergamenae magna ex parte tradidissem quodam die ipse Pater Anselmus secretius me convenit, sciscitans quid dictarem, quid scriptitarem. Cui cum rem magis silentio tegere quam detegere maluissem, praecepit quatenus aut coepto desistens aliis intenderem, aut quae scribebam sibi ostenderem. Ego autem qui [Col. 0119D] jam in nonnullis quae scripseram ejus ope fretus et emendatione fueram roboratus, libens parui, sperans [Col. 0120A] eum insita sibi benevolentia quae corrigenda correcturum, quae aliter se habebant singula loco sibi competenti ordinaturum. Nec aut spes aut opinio mea fefellit me. Siquidem in ipso opusculo nonnulla correxit, nonnulla subvertit, quaedam mutavit, quaedam probavit. Unde cum nonnihil corde laetarer, et quod edideram tanta ac tali auctoritate suffultum forte plus aequo penes memetipsum Eadmerum gloriarer post paucos correcti operis dies vocato mihi ad se pontifex ipse praecepit quatenus quaterniones in quibus ipsum opus conjeceram, penitus destruerem: indignum profecto sese judicans cujus laudem secutura posteritas ex litterarum monimentis praetii cujusvis haberet. Quod nimirum aegre tuli. Non audens tamen ipsi praecepto funditus inobediens [Col. 0120B] esse nec opus, quod multo labore compegeram, volens omnino perditum ire, notatis verbis ejus quaterniones ipsos destruxi, iis quibus scripti erant aliis quaternionibus primo inscriptis. Quod tamen factum meum inobedientiae peccato forte non caret. Aliter enim impleri praeceptum ejus ac illum intellexisse sciebam. Quapropter ab omnibus in quorum manus forte ista ceciderint, siquidem isthic quidquam quod non omnino quantum ad fatuitatem narrationis displiceat, repererint, petitum iri summopere postulo quatenus pro hoc et pro aliis peccatis meis dignentur intercedere, ne moles eorum me tantum deprimat ut ad illum cujus Vitam et actus qualicunque stilo digessi, pertingere posse non sinat. Nec enim animo elabi potest qualiter mihi [Col. 0120C] responderit, cum quadam vice illum rogarem ut sicut in imis me consortem laboris habuerat, ita et in superis participem suae retributionis efficeret. Ait nempe id se quidem libenter ac laete facturum, providerem solummodo ne in hoc nimii ponderis facerem. In quo si peccatorum meorum pondus justi judicis aequitas pietate remota appenderit profecto anima mea non sursum sed in profundum abyssi praeceps ibit. Unde quemadmodum ego Eadmerus coepi, adhuc quibus possum precibus insisto quatenus quam sibi impendi desiderant, mihi secum a Deo levamen et veniam delictorum obtineant ne nimiis me peccatis oneratum quo pollicitus est pius Pater sublevare non valeat. Quod sua clementia procul avertat qui super omnia Deus vivit, dominatur [Col. 0120D] et regnat. Amen.




[Col. 0119D]
MIRACULA S. ANSELMI
(Ex ms. reginae Sueciae eruit MABILLONIUS. Edidit D. MARTÈNE, ampl.Collect. t. VI, col. 983.)




Cum Patris Anselmi miracula plura ferantur,
Ouae per cum Christus specialiter est operatus,
Res et apud paucos jam cognita vix habeatur,
Ut pateat quanti meriti fuit iste beatus, [Col. 0121A]
Quaedam distinxi, quae dignum scribere duxi,
Subnectens operis praedicti materiei [(46) 1Kb] .

Vir fuit in pago Pontif qui jungitur Augo,
Notus divitiis, sed marcidus ulcere carnis,
Servis vallatus, sed lepra contaminatus,
Actibus ipse bonis insistens quotidianis,
Fletibus admistis, precibus cum multiplicatis
Christum pulsabat, Dominum sic efflagitabat
Quod super allisum dignetur flectere visum,
Qui mundando cutem sibi conferat ipse salutem.
At qui contritum cor respicit et sibi structum,
Ipsius aegroti non defuit anxietati,
Imo sibi mira subvenit et indice cura.
In somnis igitur quadam sub nocte monetur,
Quod si jam fieri sanus velit atque videri, [Col. 0121B]
Hinc bene securus surgat Beccum petiturus,
Atque monasterii Patrem secretius oret,
Omnibus ipse modis magis extorquere laboret,
Quod dignetur aquas sibi conferre bibendas,
Abluit unde manus dum missae concinit actus.
Credulus hic monitis, et factus certior ipsis,
Impiger ascendit illuc, sed et illico tendit.
Indicat, Anselmo summatim suggerit almo
Quae sibi per visum fuerant ostensa supernum.
Qui stupet ex verbis primoque repellit acerbis
Vocibus, atque monet ne talibus ipse laboret,
Non opus esse suum protestans quod petit ipsum,
Imo beatorum qui praecessere virorum;
Se peccatorem, procul his sed et inferiorem,
Quique super tantis his audiri non mereatur [Col. 0121C]
Quippe suis culpis poscentibus impediatur.
At magis in precibus perstabat homo miserandus.
Altius ingeminans, quod ferret opem venerandus,
Nec pateretur ea fraudari se medicina,
Unde sibi celerem credebat adesse medelam.
Vir tandem Domini, clamoribus his stimulatus,
Et super afflictum de more suo miseratus,
Intrat in ecclesiam, precibus conscendit ad aram,
Mane rogaturus pro cura corporis hujus,
Vestibus atque sacris indutus, miles ut armis,
Concelebrat missam, sed non sine fletibus ipsam.
Astat et aegrotus, prosternitur in prece totus,
Orans ex imis animi cordisque medullis,
Jam sibi promissum compleri coelitus ipsum. [Col. 0121D]
Atque mysteriis consummatis sacrosanctis
(Mira relaturus sum, mira sed expositurus),
Accipit e manibus abbatis aquas sitibundus,
Queis degustatis devote, queis magis haustis,
Mox optata salus membris infunditur ejus.
Nam caro mundatur, nam spurca cutis reparatur,
Et sic in laudem praerumpens Omnipotentis,
Non minus Anselmum tollebat vocibus altis.
Quem compescebat vir sanctus, eumque monebat
Ne sibi quid facti velit huic ascribere tanti,
Imo Deo soli persolvat munia laudis,
A quo procedit totius cura salutis.
Talibus instructus, hinc et nimis exhilaratus, [Col. 0122A]
Mundus et incolumis redit ad sua pelle novatus.

Tempore quo sanctus curam pastoris agebat,
Et super Angligenas primatus jure cluebat,
Pluribus ex causis in regni finibus ortis
Praecipue regis Guillelmi, sed junioris
Impete saevitia cerebri comitante mania,
Ecclesias regni qua vexans diripiendo,
Non erat ille Deum reverens hominesve furendo.
Haec per se quoniam sedare nequibat ad unguem,
Exiit e dulci patria Romam petiturus,
Consilium domini papae super hoc habiturus,
A quo suscipitur nimio praeventus honore
Urbis et a tota veneratur nobilitate.
Ejus in occursum pompose nam properabat,
Praesulis ad tanti famam currens manicabat, [Col. 0122B]
Tum quia semotis illuc de partibus orbis
Venerat is sancti repetens suffragia Petri,
Tum quia notus erat mirandae relligionis,
Actibus hinc multo satis expertae rationis.
Ast ubi causa sui fuit adventus manifesta,
Summo pontifici per eumdem quippe relata,
Ex tunc majorem sibi praetendebat honorem,
Ut decuit tali personae tam speciali.
Nam retinens secum, sibimet facit esse secundum,
Actibus in cunctis secretis et manifestis,
Ipsius ad laudem quamplurima saepe perorans,
Nunc in privato, modo coetu multiplicato,
Sic ut multoties verecundaretur in iisdem.
Urbis vero situs, quia morbidus haudque salubris
Noscitur aestivo sub tempore, quin peregrinis, [Col. 0122C]
Ex domini papae consensu consilioque
Transiit ad villam quae Sclavia dicitur, in qua
Saepe quiescebat, corpus recreando fovebat.
Haec quoniam alti constat sita montis in ipso
Sanior inde datur, clivique salubris habetur,
Nec procul a muris Romanae sistitur urbis.
Quo Patris ad jussum remeabat et ipse frequenter,
Grandia sed quoties tractabat et ipse patenter.
Ipsius at montis homines penuria grandis
Conficiebat aquae jam temporis illud ad usque.
Quod bene perpendens hujus custodia villae,
Insuper et vitam sanctus quam duxerat ille,
Et quia plura suis precibus jam commoda multis
Praestiterit Christus morborum tabe gravatis, [Col. 0122D]
Alloquitur sanctum, precibus circumvenit ipsum,
Ut signare locum putei dignetur ibidem,
Quod mage conveniens latici decreverit idem,
Dicens velle suum fore, si jam forte valeret
Id fieri, precibusque juvamen ferre placeret
Quod non esset opus descendere vallis ad imum
Gurgitis ad lymphas referendas montis in altum.
Audiit Anselmus, tandemque precatibus ejus
Annuit, et laudat quod disposuisse fatetur:
Assumptisque sibi sociis, monachisque duobus,
Exiit acturus fuerat quod saepe rogatus.
Sed mons sublimis erat arduus et nimis ipse,
Desuper et rupes quo mons erat obsitus ipse; [Col. 0123A]
Unde videbatur dementia summa probari
Quod quis ibi vellet puteum saltem meditari.
Attamen antistes, scripti non immemor exstans
Quod qui habens fidei quantum sit sperma sinapis,
Imperat hinc monti transferri, citoque movebit;
Ac tunc ipse fretus spe sicut erat bene suetus,
Inspiciendo locum, perlustrat strictius ipsum.
Tunc prece praemissa, quae semper erat sibi prompta,
Atque genuflexo, crucis exhibito quoque signo,
Ter feriens terram lapidi saxoque propinquam,
Jussit ut instarent operi puteumque pararent.
Non diffidentes, sed in ipso spem statuentes,
Qui populo quondam per desertum gradienti
Firma de petra produxit aquas sitienti. [Col. 0123B]
Perpaucis igitur transactis inde diebus,
Ex quo coeperunt in vertice scalpere montis, [Col. 0124A]
Fons e vestigio prorumpens cotis, et unda
Percutit astantes subito grandique stupore.
Hinc pro laetitia mentis cum laudis honore
Christum magnificant, sanctumque Dei repetitis
Vocibus acclamant, tum facti pro novitate
Muneris, et divi tam mira pro novitate.
Hoc et habetur ibi pro miro, nam patet omni
Cum mons procerus constet modiceque cavatus,
Fonte salubris aqua jugis et fit, et ipse repletus.
Nam febrientibus haec in potum sumpta medetur,
Insuper et variis languoribus apta probatur.
Ad Domini laudem quod pertinet indubitanter
Talia qui populo dat dona suo miseranter.
Praesul et ipse quidem non expers laudis habetur,
Cujus amore Deus opus hoc patrasse videtur, [Col. 0124B]
Hinc Sclaviae puteus patria vocitatur in omni
Praesulis Anselmi puteus de laude perenni.




[Col. 0123B]
SANCTI ANSELMI VITA BREVIOR
Ex manuscripto codice bibliothecae Victorinae
.

Anselmus ex Augusta Burgundiae civitate ad Alpium radices posita oriundus, ac illustribus parentibus, Gundulfo patre ac Hermenberga matre prognatus, et a pueritia ingenue liberaliterque institutus, ad Beccense coenobium, permotus Lanfranci fama, [Col. 0123C] discendique studio, venit. Ibi aetatis suae anno vicesimo septimo primum fit monachus, deinde Lanfranco ad Cadomensem abbatiam praefecto, in Beccensi prioratu successit: in quo ordine quindecim annis stetit: Tum Erluino Beccensi abbate mortuo, Anselmus abbas creatur; quem gradum quindecim etiam annis gessit. Tandem ab Hugone Cestriae comite graviter aegrotante, celebritate sui nominis pervulgata, in Angliam accersitus venit, ut quaedam illius comitis negotia procuraret, et Cestrensis monasterii coetum, exclusis sacerdotibus, monachis compleret. De quo cum Guillelmus Rufus accepisset, eum Cantuariensem archiepiscopum nominavit. Omnes enim archiepiscopatus proventus toto quadriennio rex perceperat, plurimasque Ecclesias venales [Col. 0123D] habuerat, et triginta coemeteria in ferarum pascua redegerat, et ecclesiarum vacantium fructus sibi reservaverat. Cujus lucri suavitatem, cum vel prorsus amittendam, vel valde minuendam ex archiepiscopatus concessione senserat, poenituit illum illico hujus tam promptae et propensae in Anselmum beneficentiae. Itaque ut ejus animum a suscipiendo oblato archiepiscopatu averteret, simulate primo exposuit, etsi amore et meritis ejus ductus Cantuariensem archiepiscopatum contulisset, tamen se jam cernere gravitatem et magnitudinem provinciae Cantuariensis majorem esse quam quae ab homine monasticis occupationibus, vigiliis, lucubrationibusque divinis dedito, perferri ac sustentari posset. Sed cum neque hac suasione quidquam profecisset, proque certo comperisset proceres populumque Angliae adversos aut minus fidos sibi, Anselmo favere eumque ad archiepiscopi munus jam oblatum flagitare, [Col. 0124C] aperte contradicere noluit. Verumtamen excepit possessionem rerum ecclesiasticarum, quas illo vacationis quadriennio fecerat, ut Anselmi quoque auctoritate et sententia ratae essent. Ad quae Anselmus dixit illi nolle se Ecclesiae nocere in quam officii nihil contulisset. Itaque abbatiam Beccensem, obtenta Rothomagensis episcopi licentia (in cujus dioecesi fuit) deserens, archiepiscopus Cantuariensis a Walchelino Wintoniensi tum episcopo confirmatur, fidelitatemque Rufo regi de more fecit.

Tum vero in ea sede locatus et constitutus, coepit regem liberius atque severius de tam inexplebili cupiditate et rapina bonorum ecclesiasticorum admonere, qua nihil possit esse certius quod tot coemeteria [Col. 0124D] feris ipsis ob ruinam ecclesiarum compascua fecisset. Sed cum suis precibus et exhortationibus, de regis animo spem nullam concipere potuisset, veniam petiit Romam eundi pro obtinendo ab Urbano papa pallio. Qua sive petitione, sive nominatione turbatus et accensus vehementer rex asseruit et acriter contendit hoc Anselmum contra suae fidelitatis promissae foedus fecisse; fuisse enim a patre suo decretum ne quisquam, qui a rege nuncupatus non esset, in Angliae regno papae nomine censeretur, et qui secus fecisset laesae majestatis reum regisque inimicum, quod regni consuetudinem violaret judicandum. Hujus vero rei veritatem Eadmerus his verbis describit: [Col. 0125A] »Regem de transmare regressum Anselmus adiit, et ut sibi Romam ad papam Urbanum, pro stola sui archiepiscopatus, eundi licentiam daret, humiliter petiit. At ille ad nomen Urbani turbatus, dixit se illum pro papa non tenere, nec suae consuetudinis esse ut absque sua eiectione alicui liceret in regno suo papam nominare.« Hinc igitur orta quaedam gravis dissensio est, sed in aliud tempus discutienda est delata. Jubet ergo ut totius Angliae episcopi, abbates, et principes ad discussionem dissidii hujus apud castrum, quod Rochingam dicitur, una veniant. Factum est, et tertia septimana Quadragesimae, juxta edictum, convenerunt. Causa in medium ducitur, et Anselmus diversis querelis hinc inde concutitur; siquidem multi, sed maxime episcopi, regiae [Col. 0125B] voluntati favere volentes, spreto aequitatis judicio, id probare nitebantur quod Anselmus, salva fide quam regi debebat, nullatenus posset in regno ipsius Urbanum sedis apostolicae praesulem pro papa tenere. Quibus cum plura quae ratio tulerat, objecta fuissent, et Anselmus eos ex verbis Domini: Reddite quae sunt Caesaris, Caesari, et quae Dei, Deo (Matth. XXII, 21); aliisque nonnullis, quae ratio nulla refellere posset, penitus infrenasset; illi econtra, quod dicerent, non habentes, eum in regem blasphemare uno strepitu clamaverunt, quandoquidem ausus erat in regno ejus (nisi eo concedente) quidquam vel Deo ascribere. Igitur, ad unam regiae indignationis vocem quidam ex episcopis archiepiscopo suo atque primati omnem subjectionem, atque professam obedientiam uno impetu [Col. 0125C] abnegant, eique unitatem fraternae societatis pari voto miserandi abjurant. Quidam vero in eis tantum quae ex parte Urbani papae praeciperet illi se negant obedituros. Episcopi itaque omnes (Roffensi solo excepto) aut uno aut alio modo, debitam illi subjectionem et obedientiam abnegant. Rex etiam ipse cunctam ei confidentiam et securitatem in suis omnibus ademit, nec se illum pro archiepiscopo vel patre amplius habiturum jurat, nisi ipse vicario beati Petri ulterius obediturum deneget. Tres dies in isto negotio clamoribus in Anselmum, et contumeliis gravidi expensi sunt, tandem in hoc fine concludunt.

At Anselmus in suo proposito constans postulat a [Col. 0125D] rege ut tutus regno discedat. Quo sibi negato, factae sunt utrinque indiciae ad Pentecostem, et plena pax et tranquillitas promissa. Nihilominus Anselmus, hominibus suis captis, et spoliatis terrisque vastatis, in immensum afflictus est. Post haec tamen Urbanum per Walterum Albanensem episcopum (qui pallium Anselmo a Roma Cantuariam detulit) pro papa suscepit. In hac autem tractanda controversia rex cum Urbano papa privatim egit de Anselmo ab Anglia penitus abducendo. Sed cum ob eximiam viri doctrinam morumque probitatem id efficere non posset, Anselmus jam accepto pallio, archiepiscopalem curam et auctoritatem rege connivente exercuit, et Samuelem quemdam Dublinensem archiepiscopum, Malcumque Vaterfordiensem primum episcopum, [Col. 0126A] ad regis Murierdach populique in Hibernia petitionem, aliosque episcopos, accepta subjectionis professione Lambethi consecravit. Sed post Cambrensem expeditionem reversus rex, expostulari cum Anselmo coepit, de militibus ab eo missis ad tantum gerendum bellum parum idoneis, et nova crimina inferre de his quae Anselmus de ecclesiastica libertate recuperanda atque retinenda, nec non de vastitate et ruina ecclesiarum, quae regis invasione acciderant, liberius et palam et secum privatim egisset. Quibus suis factis recensitis, datur illico Anselmo utriusque rei facultas atque optio, sive manendi in regno Angliae, cum ea praestatione fidelitatis et obsequii regi, quam jurisjurandi sacramento promiserat, et a superioribus archiepiscopis praestari consuevit, [Col. 0126B] et ne quacunque de re ad papam de rege provocaret, et ad sedem apostolicam appellaret: vel ex Angliae regno discedendi, quod homini peregrino et advenae difficile non fuerat. Itaque Anselmus constitutis sibi undecim dierum induciis, intra quos confectis rationibus suis, transfretaret: Ego (inquit regi et proceribus) vado, vobis tamen benedictionem meam, si non contemnitis, impertior. Quam cum se rex non spreturum dixit, Anselmus ei levata dextera benedixit, et Cantuaria discessit, ibi quatuordecim dies mansit, et, postridie navem Doveri conscensurus, tanquam insignis alicujus criminis reus a quodam Guillelmo clerico regis ad id nuntio detinetur, donec magna plebis astante corona, supellectile sua tota perscrutata, bonis omnibus exutus, superato [Col. 0126C] mari, alieno littori nudus expositus est. Post ejus discessum, rex proscripsit omnia quae Anselmi juris erant, et in suum dominium transtulit, et quaecunque statuerat, irrita pronuntiavit. Anselmus autem Lugdunum perrexit, inde Romam a papa accersitus, qui perbenigno eum hospitio accepit.

Interea Romam venit Guillelmus, qui Anselmum in littore discedentem scrutatus est, regis ad papam legatus, ut de Anselmi causa inducias ad sequens Michaelis archangeli festum impetraret. Quo concesso, Anselmus id aegre ferens, Lugdunum reverti constituit, sed a papa ad concilium quod tum convocatum fuit, retentus est. Inter caeteras hujus concilii sanctiones, excommunicationis lata sententia est, tam in laicos investituras ecclesiarum dantes [Col. 0126D] quam in clericos easdem a laicis accipientes. Et pendentibus de Anselmi causa induciis, obiit papa, et paulo post Rufus rex, qui se vivente, nec synodos ecclesiasticas ad vitia corrigenda celebrari, nec plurimas ecclesias a clericis possideri permisit: sed earum fructus percepit, jocose semper hoc versu illudens toti clero: Panis Christi, panis pinguis est. Rufo autem mortuo, successit frater ejus, Henricus, a Mauricio Londinensis episcopo consecratus, qui calamitosum et discerptum a fratre ecclesiae statum resarcivit, Anselmum ab exsilio revocavit, eique procurationem ecclesiasticam commisit. Quantum autem Anselmo faverit, ex suo ad Londinenses de Anselmi servorum et famulorum immunitate, eosque [Col. 0127A] bene humaniterque tractando, misso diplomate quo petit ut Anselmus ac sui tam liberi esse possint, ac Lanfrancus cum suis fuerit, ut e concessione Guillelmi Conquaestoris intelligi potest. Et ut perspiciamus quam fuerit illa aetas aperta et simplex, minimeque prolixa et curiosa verbis, non erit alienum ipsum diploma, Latine Angliceque scriptum verbatim inserere. Quod totum in utraque lingua compehensum, ne palmae latitudinem attingit. Magnum autem regis sigillum, quod nunc in fine diplomatum appendi solet, in hoc antiquo diplomate ad modicam membranae partem paulatim extensam et excisam ex diplomatis sinistro latere adhaeret. Sigilla vero antiquitus diplomatibus suis reges non appendebant; quod tamen ab Eduardo regum Angliae primo inductum [Col. 0127B] fuit, qui chartis suis ad veritatis testimonium ceram impressam appendebat.

Diploma Henrici regis »Henricus, rex Anglorum, Hugo de Boclaude, et W. Baignardo, et omnibus ministris meis Londoniae S. Praecipio et volo ut omnes homines Anselmi Cantuariensis archiepiscopi, quos in Londonia habet, et omnes sui in illa villa euntes et redeuntes, ita quieti de omnibus consuetudinibus sint, sicut unquam Lanfrancus archiepiscopus suos in ea melius et quietius habuit tempore patris mei, et videte ne eis ullam injuriam faciatis. Teste Hug. comite de Cestra apud Westmonster.«

Anselmus vero ecclesiasticam suam procurationem [Col. 0127C] diligenter exercens, totius cleri synodum Londini convocavit. In qua plurimos ab ecclesiasticis dignitatibus, ob Simoniacas pactiones aliaque flagitia dejecit, Guidonem abbatem Wimondensem Eldwinumque Ramsensem Simoniacos, Galfricium Petriburgensem, Haymonem Cervellensem, et Robertum Sancti Edmundi, ob varios defectus et excessus. Synodus ista Londinensis synodi appellatione etiam vulgo ferebatur, cujus constitutiones statim spretae atque contemptae fuerunt. Nam Girardus Eboracensis archiepiscopus, cum illos canones edixisset servandos, totus illius provinciae clerus recusavit. Unde Anselmo scripsit: »Sitio clericorum meorum integritatem; sed praeter in paucis admodum vel aspidis surditatem, vel fabulosi cujusdam [Col. 0127D] Prothei mutabilitatem invenio. Variis linguarum aculeis modo minas, modo convicia infligunt. Professiones vero mihi penitus abnegant canonici illi, qui sine professione ad sacros ordines inordinabiliter sunt provecti. Hi etiam qui in presbyterio vel diaconatu constituti, et uxores sive concubinas in publico hactenus habuerunt, et ab altari nulla se reverentia continuerunt. Cum vero ad ordines aliquos invito, dura cervice renituntur, ne in ordinando castitatem profiteantur.« Obstitit etiam ne canones hujus synodi legum vim et potestatem sortirentur, ingens inter regem et Anselmum discordia et contentio de Ecclesiarum investituris orta. Nam toto illo triennio quo abfuerat Anselmus, sedibus episcopalibus et [Col. 0128A] Ecclesiis vacantibus, rex arbitratu suo viros ecclesiasticos praeposuit, earumque possessionem, per investituram, et baculi pastoralis et annuli donationem tradidit. Quod quidem investiendi ac in possessionem inducendi jus, Christiani principes tunc temporis sibi vindicarunt. Ex his igitur qui auctoritate regia episcopatibus et Ecclesiis inducti fuerunt, petiit rex ut qui sacrati non essent, ab Anselmo consecrarentur; qui vero absente eo ab aliis episcopis consecrati essent, in consortium et consuetudinem suam et episcoporum coetum permitteret. In utroque horum Anselmus regi resistit, tum quod caeteri laici regis exemplo, auctoritate privata, presbyteros sine legitima episcoporum approbatione, sacerdotiis praeficerent: tum quod Urbanus Romanus [Col. 0128B] pontifex superiori concilio statuisset ne quis de manu regis aut laici Ecclesiae alicujus investituram acciperet, aut laici auctoritate potestatem apprehenderet.

At rex regnique proceres, episcopi, et cujuscunque generis aulici, hoc praeter regni consuetudinem ab Anselmo factitatum indigne ferentes, asserebant assensuros sese nunquam tam iniquo papae decreto, et potius tam Anselmum regno exterminaturos, et ab Ecclesia Romana penitus discessuros quam hanc papae sententiam, a jure regio regnique consuetudine prorsus alienam, ratam haberent. Quem procerum et episcoporum secum conspirantem et congruentem sensum cum animadvertisset rex, Girardo Eboracensi archiepiscopo suasit et mandavit ut ipse hoc [Col. 0128C] consecrationis munus susciperet et absolveret. Girardus hoc oneris in se assumpsit, diemque ad consecrationis hujus celebrationem Londini in Paulina ecclesia praescripsit. Quo cum plures convenissent Guillelmus, Wintoniensis episcopus tunc sacrandus, baculum pastorale et annulum, quae a rege accepisset, iterum regi tradidit; dixitque quae injuste accepisset, amplius se non posse retinere. Cujus facti novitate, quod praeter omnium exspectationem tam subito et inopinato accidit, perculsus rex Guillelmi bona proscripsit, eumque regno ejecit. Postea multis in utramque partem sicut in omni dissidio fieri solet, huc illuc inclinantibus ad tantam discordiam, quae regi recentis regni victoris filio periculosa foret sedandam, conventum est ut ad sciscitandum [Col. 0128D] papae oraculum, Anselmus et Guillelmus Warelvast regis legatus qui semper Anselmi partibus adversus fuit, Romam proficiscerentur. His Romae ante papae tribunal hanc causam agentibus, Anselmus papae causam, coram papa praesente et judice, Guillelmus regis sui absentis, nec judicis, causam tractavit. Cumque Guillelmus vehementius in regis propositum affectus dixisset regem suum, ne pro regni Angliae amissione, jus Ecclesias donandi et earum possessionem tradendi amissurum, respondit Paschalis papa (ut verbis Eadmeri auctoris utar): Si quemadmodum dicis, rex tuus nec pro regni sui amissione patietur Ecclesiarum donationem amittere, scias, ecce coram Deo dico, quia nec pro sui capitis [Col. 0129A] redemptione, eas illi aliquando Paschalis papa impune permittet habere.

Hoc itaque papae responso, causa secundum Anselmum contra regem definita est. Alii scribunt Anselmum audivisse Paschalem papam illam excommunicationis sententiam in laicos investituras dantes, et clericos eas a laicis capientes fulminantem, eaque perterritum, principi suo, a majoribus suis jus vendicanti, consentire non ausum. Nam in illa excommunicatione papa hujusmodi verbis usus est: exsecrabile videri manus, quae in tantam eminentiam excreverant, ut, quod nulli Anglorum concessum est, Dominum cuncta creantem suo ministerio creent, et eumdem ipsum pro redemptione et salute totius mundi summi Dei Patris obtutibus offerant, in hanc [Col. 0129B] ignominiam tradi ut ancillae fiant earum manuum, quae die ac nocte obscenis contagiis inquinantur, rapinis et injustae sanguinis effusioni addictae commaculantur. Certum enim est Henricum imperatorem Romam ad sedandam hanc discordiam quae inter regem et clerum coepta esset, tanquam orbis Christiani scandalum, venisse. Hoc autem investiendi jus a Gregorio septimo dicto Hildebrando regibus detrahi coepit. Deinde a successoribus ejus, Victore et Urbano, maxime autem a Paschali, sub excommunicationis censura interdictum fuit; sed a Carolo magno Franciae rege imperatore, et a sequentibus imperatoribus, qui trecentis amplius annis imperabant, quibus annorum saeculis sexaginta tres Romani pontifices ordine secuti sunt, hoc investiendi, [Col. 0129C] et in possessionem mittendi clericos in ecclesiastica beneficia per virgae et annuli traditionem frequentatum et retentum fuit. Contra hanc Caesarum principumque auctoritatem et consuetudinem censebant synodali judicio pontifices nec posse nec debere per virgam nec per annulum episcopatus aut Ecclesiae alicujus investituram possessionemque a principis aut laici manu apprehendi, et qui id facerent sententia lata excommunicarent. Hanc igitur potissimam ob causam, Henricus imperator Romam properat, Longobardosque in via sibi resistentes fortiter prosternit. Tum Romam ingressus, accepto diademate, papam cum episcopis et cardinalibus capit, et sub arcta custodia detinet. Die Paschae reconciliatio intervenit, [Col. 0129D] quo die post lectum in missarum solemnibus Evangelium, ad altare apostolorum Petri et Pauli, in oculis quam plurimorum principum, Paschalis papa tradidit imperatori privilegium, ut is solus in suo regno investituras Ecclesiarum, per virgae et annuli traditionem in clericos transferret, ita si post investituram ab episcopo, cujus dioecesis sint ecclesiae consecrationem canonice accipiant. At hoc modo investiendi jus, synodali tantum constitutione a papa, caeteris demptum principibus, in illo regno solum retinetur, tantum tam terroris anathematum et excommunicationum a papa projecta fulmina regibus incusserunt ut pavido et trementi alicui Herculi clavum, ut dicitur, extorsissent. Sed Henricus illa tonitrua compescuit. Haec pax in missarum solemnibus [Col. 0130A] per investiturae privilegium composita, per illud papalis arae sacramentum sic confirmata est. Papa celebrans imperatori sacramentum his verbis porrexit: Domine imperator, hoc corpus Domini natum ex Maria Virgine, passum in cruce pro nobis sicut sancta et apostolica tenet Ecclesia, damus tibi in confirmationem verae pacis inter me et te. Sumptoque sacramento, imperatoris pacem, amissione investiturarum papa consecutus est.

Nunc ad Anselmum redeamus, qui Roma discedens Lugdunum pervenit. Cui una illuc proficiscens regis legatus Guillelmus, ex regis mandato interdixit in Angliam reditum, nisi omnes regni consuetudines a patre ac fratre regis retentas ac observatas, se quoque servaturum certo promitteret, postposita sedi [Col. 0130B] Romanae subjectione et obedientia. Sed Anselmus a sententia discedere noluit. Itaque Lugduni cum archiepiscopo Hugone triennio pene toto permansit. Rex omnes archiepiscopatus reditus in fiscum deferri jussit, tandem per Adelam comitissam Blesensem regis sororem, hoc casu Anselmus regi reconciliatur, et ad archiepiscopatus jura restitutus est. Adela gravissimo et periculosissimo morbo diu laboraverat, ad hanc in tanta corporis infirmitate consolandam accessit Anselmus. Cujus adventus tantum et tam repentinum gaudium comitissae tam aegrae attulit ut profligato morbo valetudinem recuperaverit. Itaque regem fratrem Northmanniae suae ditioni redigendae occupatum pro Anselmo adiit, et in regis colloquium adduxit. Tandem in regis gratiam [Col. 0130C] accepto Anselmo, prior illa de Ecclesiarum investituris controversia, quae eos antea disjunxerat, Paschalis judicio iterum relata est. Is ne regis animum quem irritabilem antea senserat, in Anselmum iterum accenderet, nec tamen de investiturae jure quidquam discederet, mediam quamdam in hujus causae decisione viam secutus est, ut episcopi a rege ante investiti, quos Paschalis excommunicaverat, ab illa sententia solverentur, et in sedibus suis confirmarentur; sed, ne tale quid in posterum a rege aut laico quocunque fiat, cavit atque statuit. Quo papae decreto rex acquievit, et Anselmum omnibus bonis et fructibus exsilii tempore a se perceptis et retentis plene restituit. Redit igitur in [Col. 0130D] Angliam Anselmus, summo totius populi applausu a regina et optimatibus perhonorifice in regnum acceptus; rex enim Northmannico motu detentus erat, quo sedato, Northmanniam iterum suo subjecit imperio. Reversusque concilium regni publicum Londini indixit, in quo statutum fuit non licere regi, vel cuicunque laico per baculum et annulum episcopum vel presbyterum quemcunque investire; satis esse ut homagium ab episcopis regi fiat, pro possessionibus temporalibus. His ex Anselmi sententia gestis, coepit prioris illius Londinensis a se celebratae synodi decreta exsecutioni mandare, et sacerdotum nuptias dissolvere.

Sub haec tempora mortuo Girardo Eboracensi archiepiscopo, Thomas archiepiscopus electus est. [Col. 0131A] Qui cum ab Anselmo consecrandus esset, provinciae suae clero eum pellente et instigante, subjectionem Cantuariensi sedi debitam, et a prioribus Eboracensibus archiepiscopis praestitam, profiteri recusavit. Ob quam contumaciam Anselmus nec eum consecrare voluit, et ne ab alio quoque episcopo sacraretur, per litteras vetuit. Itaque Thomas sine consecratione toto Anselmi tempore vitae electus tantummodo stetit. Eo vero mortuo, rex, regni proceres atque praesules ad ineundum de Eboracensis archiepiscopi consecratione concilium Londini convocavit. Episcopi enim, ab Anselmo prohibiti, consecrare illum noluerunt. Quod cum Thomas quondam Meletensis, cujus tunc fuit cum rege intima maximaque gratia, sensisset vultu sermoneque saeviori [Col. 0131B] quaesivit an quisquam hujusmodi litteris parere auderet sine regis auctoritate et sententia. Quo perterriti et stupefacti episcopi, Samsonem Wingorniensem episcopum, ut Thomam Eboracensem archiepiscopum consecraret, rogarunt. Qui id se facturum negavit, nisi Thomas Cantuariensi sedi subjectionem ex more professurum promitteret. Cui et rex assensus est, jussitque ut quinto Kal. Julii proximi in ecclesia Paulina praesentibus episcopis Thomas sacraretur, et praestitam a superioribus archiepiscopis professionem faceret. Quo tempore convenientibus episcopis, qui sacras caeremonias absolverent, porrigitur Thomae professio sigillo obsignata jam olim a suis praedecessoribus legi solita. Quam cum summa gravitate et reverentia, [Col. 0131C] qua decuit, aperte legisset, episcopo Londinensi, Ecclesiae Cantuariensis decano, priore etiam ejusdem Ecclesiae praesente, tradidit. Professionis forma haec erat.

»Ego Thomas, Eboracensis Ecclesiae consecrandus [Col. 0132A] metropolitanus, profiteor subjectionem et canonicam obedientiam sanctae Dorovernensi Ecclesiae, et ejusdem Ecclesiae primati canonice electo et consecrato, et successoribus suis canonice inthronisatis, salva fidelitate Henrici regis, et salva obedientia mea Romanae Ecclesiae.«

Anselmus vero Cantuariae, IV Idus Augusti, Guillelmum Wintoniensem, Rogerum Salisburiensem, Raynelium Herefordiensem Urbanumque Glamorgamensem episcopos consecravit, praesentibus Girardo Eboracensi archiepiscopo, et aliis Cantuariensis provinciae praesulibus. Multum autem et operae et sumptus contulit in ornando et instaurando ecclesiam Christi Cantuariensem, et in instituendo Cestriae monachorum coenobio, ab Hugone comite [Col. 0132B] prius exstructo; cujus Richardum capellanum suum abbatem fecit. In scribendis epistolis frequens et assiduus fuit, quarum 367 ad nostra tempora reservantur. Scripsit tractatus varios, 1. De veritate, 2. De libertate arbitrii, 3. De casu diaboli, 4. De Grammatico et discipulo, 5. vocatur Monologium. Multas dialecticas quaestiones proposuit et solvit. Scripsit etiam libellum sententiarum, Proslogion, librum epistolarum ad diversos, librum De incarnatione Verbi, librum cur Deus homo, ad haec De conceptu virginali, De orationibus contemplativis, et De processione Spiritus sancti. Et biennio post secundum in Angliam ab exsilio reditum transacto, in abbatia Sancti Edmundi gravissima febri correptus, Cantuariam festinavit ibique diu [Col. 0132C] lecto decumbens, undecimo Kal. Maii, an. 1109, aetatis suae LXXVI, et pontificatus anno XVI, obiit, tumuloque ad caput Lanfranci sepultus et conditus jacet




[Col. 0131C]
VITAE SANCTI ANSELMI CANTUARIENSIS ARCHIEPISCOPI SYNOPSIS CHRONOLOGICA.

    Anni Chr. SS. Pontifices.
    1033. BENED. VIII. Anselmus Augustae ad Alpium radices ex Gondulpho patre et Ermengarda matre nascitur.
    1060. NICOL. II. Parentibus orbatus, aetatis suae an. 27, Anselmus Beccum venit, et ibi sub Herluino, hujusce coenobii fundatore ac primo abbate, ac Lanfranco priore monachum induit.
    1063. ALEX. II. Anselmus, Lanfranco in Cadomensis coenobii abbatem assumpto, fit Beccensis monasterii prior. Scribit Monologion, Proslogion, Contra Gaunilonem respondentem pro insipiente, De veritate, De casu diaboli, De libertate arbitrii, De Grammatico, Meditationem: TERRET ME, etc., et alias.
    1078. GREG. VII. Herluino VII Kal. Septemb. humanis exempto, Anselmus in abbatem electus est.
    1079. Benedictus est in ecclesia Becci a Gisleberto Ebroicensi episcopo. In Angliam proficiscitur. Cantuariae in conventu fratrum sermonem de charitate fraterna habet.
    1088. URBAN. II. Anselmum ad se Guillelmus I Angliae rex, eo morbo quo proxime decessit ingravescente, accersit. Ipse regem adit, sed morbo correptus regi morienti non potuit adesse. [Col. 0133]
    Anni Chr. SS. Pontifices.
    1090. Rogatus a Guillelmo abbate Fiscanensi et ab Arnulpho Troarnensi abbate Anselmus circa hoc tempus scripsit homiliam in illud: Intravit Jesus, etc., quam saepe in conventu fratrum dixerat.
    1092. Inchoat librum sive epistolam De incarnatione Verbi. In Angliam ab Hugone comite Cicestrensi evocatus proficiscitur, et pridie Nativitatis B. Mariae Cantuariam venit.
    1093. In archiepiscopum Cantuariensem Anselmus Glocestriae eligitur pridie Non. Martii Dominica I Quadragesimae. Wintoniae signo Crucis incendium exstinguit. VII Kal. Octobr. Cantuariam ingreditur, et sedem pontificis conscendit. Ibi pridie Non. Decemb. consecratur.
    1094. Ab Anselmo Willelmus rex exigit pecuniam; quam ipse dare recusans a curia discedit. Dedicat ecclesiam in villa quae Berga dicitur. Ad Hastinges cum aliis episcopis ac principibus convenit, ut regem in Northmanniam transfretaturum benediceret. In mora Robertum Lincolniensem sacrat. In Capite Jejunii, die Cinerum, intra missarum solemnia sermonem habet contra comam nutrientes; plurimi attonsis crinibus egerunt poenitentiam, caeteros a cinerum susceptione et suae absolutionis benedictione Anselmus suspendit. Perficit librum De incarnatione Verbi, et eum Urbano II dicat. Incipit scribere libros, Cur Deus homo.
    1095. IV. Idus Junii Gualterus Albanensis episcopus et sedis apostolicae legatus Anselmo pallium defert.
    1096. Die octava Paschae, et die octava Pentecostes plures episcopos Anselmus consecrat. Scribit librum De nuptiis consanguineorum.
    1097. Tertio petita, ac tertio negata eundi Romam licentia, Idibus Octobris Anselmus a rege discedit; et postera die Cantuaria egressus ad portum Dofris venit; unde post 15 dies navem conscendit, et ex Anglia exiit Lugdunum.
    1098. Lugduno Anselmus discedit feria III ante Dominicam Palmarum. Romam pervenit. Post decem dies divertit in villam Schlaviam in Capuana provincia. Perficit libros Cur Deus homo. Obsidioni Capuanae cum Urbano II adest. Kalend. Octobr. interest concilio Barensi. Ibi contra Graecos disputat: et concilii Patres ne regem excommunicent, flexis genibus exorat.
    1099. Anselmus interest concilio Rom. in quo excommunicantur dantes vel accipientes investituras, etc. Roma Lugdunum discedit; ubi, dum moratur, Urbanum II quarto Kal. Aug. vita functum accipit Ibi tum scribit librum De conceptu virginali, etc., et meditationem de humana redemptione.
    1100. PASCH. II. Dum Cluniaci degeret, sermonem habuit De beatitudine coelestis patriae, et nuntiatus est ei obitus Guillelmi II, qui contigerat mense Augusto hujus anni. In Angliam ab Henrico II revocatur, Kal. Octob. Dofris appulit. Hominium regi facere renuit. Ea de re dantur induciae ad proximum Pascha.
    1101. In festo Pentecostes Anglia commota est ex Roberti, fratris Henrici II. reditu a Palaestina: pro Henrico rege stat Anselmus. Scribit librum De processione Spiritus sancti, et epistolam De Azymo, ad Walerannum.
    1102. Anselmus Londoniae cogit concilium. Episcopos a rege investitos consecrare recusat. Scribit epistolam De diversitate sacramentorum, ad Walerannum.
    1103. Post Pascha, rege annuente, Anselmus ex Anglia V Kal. Maii egreditur: Carnotum venit. Becci festum Pentecostes celebrat: et post Assumptionis B. V. festivitatem Romam pergit. Circa finem Novembris Roma discedit, et paulo ante Natale Domini pervenit Lugdunum.
    1104. Lugduni manet usque ad mensem Martium sequentis anni.
    1105. Concilium Rom. sub Pasch. II. Comitem de Mellento VII Kalend. Aprilis excommunicat. Anselmus ad cellam Charitatis ord. Cluniac. secedit; inde Blesium ad comitissam Henrici II sororem; cum ea ad castrum quod Aquila dicitur, venit, ubi II Kalend. Aug. cum Henrico II colloquium habet: deinde modo Remis, modo Becci moratur.
    1106. Anselmus Henrico II praesente in festo Assumptionis B. V. missarum solemnia Becci celebrat; post haec, rebus cum rege compositis, in Angliam regreditur.
    1107. A Pascha ad Pentecosten in regis curia Anselmus infirmitate detinetur. Kal. Aug. conventus fit Anglicanus; et in eo pax et libertas est Ecclesiae reddita. III Id. Augusti plures episcopos consecrat.
    1108. Initio Quadragesimae Anselmus juxta Londoniam ad regis colloquium venit. In Pentecoste rex cum eo agit de clericorum incontinentia. Soluta curia Anselmus in villa Murtelac plures in jejunio quarti mensis ordinat. Post festum SS. Petri et Pauli Cantuariam venit. Episcopum Londoniensem consecrat apud Pagaham, Cantuariae vero episcopum Roffensem.
    1109. Anselmus scribit tractatum De voluntate: tres quaestiones De concordia praescientiae, etc., et instituit scribere de Origine animae. His intentus Anselmus anno pontif. XVI, aetatis LXXVI, Cantuariae morte pretiosa decubuit. Vixit in saeculo tres annos, monachus sine praelatione tres, prior quindecim, abbas quindecim, archiepiscopus sexdecim, et his completis beato fine devixit.






[Col. 0135]
CARMEN IN LAUDEM S. ANSELMI.
[Col. 0135A]

Haud habiture parem sumas, Pater alme, salutem
   Quam mea disparibus musa vehit pedibus.
Quod mea musa pedes tibi scribens non habet aequos,
   Paupertate mei contigit ingenii.
Laudari proles procerum pede debet Homeri.
   Da veniam, timui pondera tanta pati.
Materiae, fateor, sum tantae pondere pressus,
   Nec mea musa rei sustinet hujus onus.
Indefective jam si mea pectora clament,
   Et mea centenis vocibus ora sonent,
Fonte Caballino si me respergat Apollo,
   Ad te laudandum non satis unus ero.
Tu generosus homo, magnisque parentibus ortus,
   Exsuperas morum nobilitate genus.
Jam tua fama domum solis replevit utramque, [Col. 0135B]
   Et talem mundus gaudet habere Patrem.
Axis et australes te novit hyperboreusque,
   Parsque tuis mundi nulla caret meritis.
Fulta tuis meritis si non foret Anglica terra,
   Corrueret vitii pondere quassa sui.
Illa tuis meritis, fateor, valet atque valebit,
   Atque tuis precibus ne cadat efficitur.
Quis te non norit mensura vivere recti?
   Quis te sanctorum nescit habere fidem?
Tu delinquentes castigas verbere dulci;
   Ne peccare velint, ipse mones homines.
Arguis ut debes homines peccata lucrantes.
   Te mercede caret judice curta fides.
Judice te dives peccator vivit egenus,
   Et dominus nequam sat miser est famulus. [Col. 0135C]
Solus in hoc aevo, Pater, es laudabilis aevo.
   Solus habes vitae, vir venerande, modum.
Solus es in terris deflens peccata malorum.
   Tu solus timidis es medicina reis.
His quoque pro meritis merito, Pater optime toto
   Est propagatum nomen in orbe tuum.
Intereunt casu quae primum magna fuerunt,
   Nec quemquam certo limite fata regunt.
Qui modo dives erat, fortunae corruit ictu.
   Atque modo cum sim, non reor esse diu.
Hoc non attendunt quos mundi gloria ducit,
   Quosque fefellit amor non satiatus opum.
At tu, praeterita qui spectas quod sequiturque,
   Scis quia quae modo sunt interitum capient. [Col. 0135D]
Haec quae per spatium vix durant unius horae
   Credis perpetuis aequiparanda bonis,
Naturae paret quidquid mortale creatur;
   Quodque fuit quondam, desinit esse modo.
Tu quoque parebis morti, sed dispare tractu;
   Nec tu cum reprobis ipse locandus eris.
Tu cum mutabis terram coelo potieris, [Col. 0136A]
   Et tamen in terris ipse superstes eris,
Excipiet primo quoniam te gaudens curia coeli,
   Et tibi promissa sede locatus eris.
Credo tuis hominum nullus succedet habenis
   In bonitate tua qui moderetur eas.
Cum Deus omnipotens protoplastum fecit abyle [(47) 8Kb] ,
   Te nostris nasci temporibus voluit.
Cur tamen hoc voluit, nisi quod te noverat ante
   Posse cruentatis frena parare lupis?
Ecce cruentatus lupus assistit, aggrediturque
   Caulas, quae firmae te vigilante manent.
Si quam crudus ovem casu lupus ore cruentat,
   Evadit fauces te properante lupi.
Mundi tempestas aliquem si depulit ad te,
   Armamenta ratis, ne pereat, reficis. [Col. 0136B]
Divinis armis instantem perculis hostem.
   Divinis armis tuta quiescit ovis.
Quod nolles, ovium periit tamen una tuarum;
   Nec perit ex toto, si vigilare velis.
Haec de qua dico, bahalans est presbyter Hugo,
   Abstulit in scopulos quem sua stultitia.
Sed quoniam, Pater, est miseris pietas tua vallum,
   Auxilium, quaeso, sentiat ille tuum.
Hoc quod vivit adhuc, quod non est lumina fossus,
   Effectum cura quis neget esse tua?
Nam nisi te rabies timuisset saeva luporum,
   Quem non carcer habet, crux habitura foret.
Est grave, confiteor, quod commisit miser ille,
   Sed non excedit culpa gravis veniam.
Quis quam primus homo peccavit acerbius unquam [Col. 0136C]
   Illius interiit culpa tamen venia.
Altius incipiam: quis erit Judae sceleri par?
   Huic, reor, esse comes nulla potest venia.
Caede tamen sacra madidus si poenituisset,
   Qui pius est cunctis, non ferus esset ei.
Tu debere manum dicis supponere nanti,
   Ne demergat eum quae venit unda maris.
Mergitur hic, puppim magna feriente procella;
   Et ni jam properes, vita relinquit eum.
Ex illo toto solum caput eminet undis;
   Quod si mergatur, hei mihi! vita fugit.
Illius ergo precor fracto succurre phaselo,
   Quae nullum, nisi des, littus habere potest.
Aut igitur properans tua cura medebitur illi,
   Aut nullo certe tempore sanus erit. [Col. 0136D]
Ille fuit multis et magnis fultus amicis,
   Dum ridebat ei quae stat in orbe dea:
Quae postquam risum subitam contraxit in iram,
   Illos non puduit quin retro terga darent.
Illum nonnulli non cum ratione remordent,
   Nec, quia desipuit, nosse fatentur eum. [Col. 0137A]
At, puto, cum poterat sanus vitare ruinam,
   Hac incede via, dicere debuerant.
Nunc illi fracta navi quid dicere prodest,
   Currere cautius hoc per mare debueras.
Ergo communis cum sis tutela reorum, [Col. 0138A]
   Illum, sancte Pater, quaeso tuere reum.
Sancte Dei cultor, fidei fons, pecus amator.
   Spes, decus, auxilium, vita, salus hominum,
Usque quod est dicam, patriae totius asylum.
   Unica scala poli, nec ruitura, vale.




[Col. 0137A]
EPICEDION IN OBITUM EJUSDEM.


Praesulis Anselmi, quem nuper obisse dolemus,
   Laudibus aptari littera nostra cupit.
Est tamen a tanto quod me deterreat ausu,
   Ne res chara meum non amet ingenium.
Aggrediar vero, de Christi munere fidens, [Col. 0137B]
   Dicere quod possum de bonitate viri.
Res pretiosa nimis, res utilis atque decora,
   Vir clarus, sapiens hic et honestus erat,
Notus et ignotus, sapiens simul insipiensve,
   Et totus pariter mundus amabat eum.
Ejus amor dulcis fastidia nulla gerebat.
   Cuique parum fuerat quidquid amaret eum.
Quoque magis virtutis opem mireris in illo,
   Charus habebatur hostibus ipse suis.
Nempe fuere viri [(48) 1Kb] quos ejus causa gravabat;
   Laudabantque tamen quod bonus ipse foret.
Quidquid erat quod eis super illo displicuisset,
   Illorum plane, non suus error erat.
Tota quidem (quid enim vir pravi tantus haberet?) [Col. 0137C]
   Ejus odor bono vita suavis erat.
Difficile credas quantum vir claruit ille,
   Nec tibi lingua potest ulla referre satis.
Ipse Deus novit quia spero vera fateri
   Nec laudando virum fallere quemque volo.
Testor enim Jesum, nec inanis opinio fallit,
   Quod satis innocuos duxerat ille dies.
Quem laesit verbo, nisi quem peccasse putaret?
   Hoc quoque o quam sobrie fecerat atque pie!
Opprobrium durum quis ab illius ore recepit?
   Quod rideret eum dicere quis potuit?
Quem male tractavit, vel inique movit ad iram?
   Quem vivens hominum fraude sua nocuit.
Nec multum fuerat sine crimine ducere vitam,
   Si non virtutis plena decore fuit. [Col. 0137D]
Si placet, audito sanctissimus ille virorum
   Virtutum merito quam pretiosus erat.
Est tamen incertum, quia plurima copia fallit,
   Quid prius incipiam posteriusve loquar.
Cen videas aliquem qui tempore veris amoeaum,
   Lecturus flores, ingrediatur agrum.
Cogitat, hunc carpam? sed valde pulchrior iste est.
   Illum decerpam? sed superant alii.
Ignoransque diu quid agat, desiderat omnes,
   Miratur, nescit quem magis accipiat.
Sic ego multa diu mecum dicenda revolvens,
   Cogito de multis quae recitare velim.
Denique si referam quanto splendore sophiae
   Ille niteret homo, quis mihi credet homo?
Omnes ni fallor, quos tempore cernimus isto
   Vicerat electos egregiosque viros.
Si mihi non credis, illius opuscula saltem [Col. 0138B]
   Non mihi non poterunt visa negare fidem.
Qui legisse volet quos scripserat ille libellos,
   Illic perspiciet quam sapiens fuerit.
Et recte sapuit qui Christum semper amavit,
   Qui nunquam sceleri praebuit obsequium.
Talis quippe Deo sapientia grata probatur
   Quae vitium prohibet justitiamque docet.
Sed de justitia, qua plenius ille vigebat,
   Quiddam dicendi tempus adesse reor.
O quam justus erat qui non adversa timeret,
   Nec plus quam satis est prospera diligeret.
Non erat in rebus quidquam, quascunque videmus,
   Quod levitatis eum cogeret in vitium.
Inter divitias, quas sufficienter habebat,
   Virtutum plenus, rebus egenus erat. [Col. 0138C]
Sic sibi vivebat ut nil habuisse putares.
   Haerebat mundo corpore, non animo.
Omnia prudenter et fortiter omnia pensans,
   Nolebat sibi displicuisse Deo.
Inter utrumque manens, moderate cuncta gerebat.
   Odivit nimio quidquid erat nimium.
Sunt autem quidam qui me fortasse notabunt
   Quod tantis illum laudibus extulerim.
Nam dicent: Adeo non debuit ille levari,
   Qui nimium simplex atque remissus erat.
Qui, sicut legitur, seductae more columbae,
   Quae cito decipitur, sic sine corde fuit,
Qui prohibere nefas ut praesul non satagebat,
   Nec populi miserum corripiebat opus; [Col. 0138D]
Qui dignos sapido non protulit ore latratus,
   Sed sese mutum protulit esse canem:
Qui sibi commissum non custodivit ovile,
   Imo locum sceleri dissimulando dedit.
O nimis insane praeceps audacia mentis!
   O caecus tumida pro pietate furor!
Tu quis es ut servum damnare queas alienum?
   Non tibi, sed Domino subditur omnis homo.
Quid prodest alios si lumine cernis acuto.
   Cum tamen ipse tuam non videas nebulam?
Respice cor proprium qui sic delicta remordes,
   Nigra videbuntur quaeque geruntur ibi. [Col. 0139A]
Difficile propriam poteris dignoscere vitam,
   Qui solus damnas quidquid agunt alii.
Otia sectantem nil impedit esse loquacem.
   Pugnantis vitium plangere novit iners.
Parce, miser, justum morsu lacerare canino;
   Nec dabis insonti quod nocuere mali.
Foedera, jura, fidem contemnit nescia veri.
   Odit majorem, non amat illa parem.
Hos igitur quando delectet habere magistrum,
   Qui mores hominum corrigat indomitos,
Qui doceat non esse bonum contemnere legem,
   Qui mandata Dei praedicet ac teneat?
Porro timere Deum quando non ille monebat?
   Aut quando latuit ejus in ore Deus?
Si misit vacuum quem sciret velle doceri, [Col. 0139B]
   Tunc juste potuit displicuisse tibi:
Si cuiquam verbum de re quacunque petenti
   Non statim plenam reddidit ipse vicem;
Indignum nimis est si te reprehendere frustra,
   Aut illum falso magnificare velim.
Verum quid noceat rem si descripsero gestam,
   Quae vere meritum pontificale probet?
Multis quippe liquet quod regia jussa volebant
   Ut quiddam fieret quod minus esse bonum
Lex divina docet. Sed praesul fortiter idem
   Restitit, et fieri multoties vetuit.
Unde ratum tandem praecepto legis habetur
   Quatenus exsilii debeat esse reus.
Quid faceret post haec sanctae prudentia mentis?
   Regis ob imperium despiceretne Deum? [Col. 0139C]
Maluit ergo loco secedere quam vitioso
   Contra velle Dei subdere colla viro.
Quid moror? E patria depellitur, exsiliumque
   Passus, longinquas cogitur ire vias.
Hoc semel, hoc iterum, virtutis amore coactus,
   Felicem pugnam ducere promeruit.
Est etiam, fateor, dictu mirabile quiddam,
   Quod titulum nostri praesulis amplificet.
Nam cui non placeat quod quamvis dignior esset
   Omnibus esse tamen maluit inferior?
Inferior nemo quam subditus inferiori,
   Qui se nec minimo judicat esse parem.
Sic bonis ille suae cultor custosque salutis,
   Quot servos habuit, tot dominos habuit, [Col. 0139D]
Utilius reputans proprium si velle relinquens,
   Pronus ad alterius curreret arbitrium.
Laus soli Domino, de cujus munere tantae
   Gratia virtutis venit in hunc hominem,
Quem laudare pium, de quo meminisse salubre.
   Nam pietatis opus, mentio talis erit.
Sed fateor culpam, quia sensusque manusque
   Quae novi saltem scribere deficiunt.
Me quoque multa latent; quis enim se nosse putaret
   Omnia quae vita gesserat ille sua?
Charius ille quidem certa ratione valebat
   Quam plene quisquam cernere possit homo.
Nec merito dignus privari laude videtur.
   Qui tantae meruit laudis habere fidem.
Quid porro miraris eum, si plebis iniquae [Col. 0140A]
   Non statim potuit pellere grande scelus?
Desine mirari. Deus est qui judicat orbem.
Non homo cor nostrum, sed Deus ipse trahit.
Corripuisse malum, vel verba dedisse salutis
   Erranti, passim quisque potest hominum;
Sed plantasse nihil, nihil est plantata rigasse,
   Incrementa nisi conferat ipse Deus.
Quem Deus indurat, nullius cura levabit:
   Absque Dei nutu nil valet omnis homo.
Arida semper erunt humanae germina mentis,
   Si non rore suo compluat illa Deus.
Hic ergo talis, tam fidus amator honesti,
   Hic fidei princeps et decus Ecclesiae;
Hic aries geminis depellens cornibus hostem,
   Hic vitis palmes, hic pietatis odor, [Col. 0140B]
Hic lapis aeterni rutilans in imagine Regis,
   Corporis exuvias grande reliquit onus.
Heu quam flebiliter, quam multo fusa dolore,
   Mens tanti recolit praesulis exsequias!
O quam pretiosus erat, o quam pluribus utilis! Ergo
   Illius multos aggravat interitus.
Felix Italia prae cunctis partibus orbis,
   Quae meruit talem progenuisse virum.
Infelix iterum quae talem perdit alumnum,
   Infelix plane pignoris orba sui.
Tu quoque coenobium quondam Beccense vigebas,
   Dum tuus Anselmus dux fuit et monachus.
Amisit veterem facies tua pene decorem,
   Dum tuus Anselmus desiit esse Pater.
Cantia tu quondam totum veneranda per orbem, [Col. 0140C]
   Praesulis Anselmi tempore signa dabas.
Te minor orbis erat; populus tua fama per omnes
   Fluxit amica bonis, invidiosa malis.
Te monachus, clerus populusque docendus adibat,
   Dum tuus Anselmus vixerat ille bonus.
Non erat in terris quisquam qui dicere vellet:
   Me minor Anselmus est, similisve mihi.
Nunc tua frons trahitur scabrosis obsita rugis:
Nunc patitur miseram cervix demissa ruinam,
   Quae quondam celsae turris ad instar erat.
Nunc inculta jaces tanto viduata pastore,
   Quantus nemo quidem divus in orbe manet,
Quo moriente, simul dispendia multa recepit
   Ecclesiae matris religiosa fides. [Col. 0140D]
Nullus enim sexus, non aetas ulla videtur,
   Cui bonitas ejus fere nequisset opem.
Felix quem populi tot dulcia vota sequuntur,
   Quem tot commendant, tot redimunt lacrymae.
Multis communem mors intulit ista dolorem:
   Unius casus publica poena fuit.
Quid nos, quid miseri monachorum nomen habentes!
   Nobis semper erit proprius iste dolor.
Ordinis ille decus, princeps et semita nostri,
   Currus et auriga, portus et aura fuit.
Maxima spes vitae nobis evasit in illo,
   Nec superest alius qui sit ei similis,
Qui velut ille pari nos possit honore beare
   Erigat et nostrum sicut et ille caput. [Col. 0141A]
O Anselme Pater, o gloria pontificalis,
   O decus, o lumen, o pie praesul, ave.
Jam mundi varios meruisti vincere motus,
   Securus placida jam statione manes:
Curris in amplexus coelestis et oscula Regis.
   Nullus porro tui finis honoris erit: [Col. 0142A]
Semper habes Christum, quem semper habere volebas:
   Una tibi semper portio Christus erit.
Cantica laetitiae nullo tibi tempore desunt.
   Et sine fine canis: Gloria magna Deo.
      Amen.




[Col. 0141A]
S. ANSELMI EPITAPHIUM TRIPLEX.
(Ex ms. Vict. et ex ms. Becc.)
[Col. 0141B]


I.

Nobilis et sapiens, bonus et sermone refulgens,
Abbas Beccensis, post praesul Canturiensis,
Ingenio clarus, Scripturae cognitor altus,
Physicus et logicus, moralibus et bene doctus,
Rerum dispositor, verique frequens speculator;
Contemplata stylo, scribens dictamine compto,
Compos consilii, collator et ejus egenti:
De se sollicitus, simul omnibus omnia factus:
Se salvare volens, alios postponere nolens.
Mundi despector, Christi perfectus amator,
Ora rigans lacrymis nimia dulcedine cordis,
Cum moestis moestus, cum laetis exhilaratus:
Injustis rigidus, mansuetis mitis ut agnus,
Effectum voti cito praestans, recta volenti
Largiter attribuens, sibi vix aliena reposcens;
Factis compositus, verbo gravis atque facetus
Efficiens precibus miracula multa precatus: [Col. 0141C]
Contemptor laudis, tot praeditus appretiandis.
Undecimo Maias resolutus carne Kalendas
Creditur Anselmus coelestibus associandus.


II.
(Ex ms. Vict. et ms. Becc.)
Quid sis et quid eris, lector, si noscere quaeris,
   Per me scire potes, si mea fata noris.
Istud idem fatum tibi credas esse paratum,
   Cum sit terra, cinis, materies hominis. [Col. 0142B]
Relligio, morum probitas et splendor avorum,
   Littera, deliciae, formaque cum facie.
Vivere si facerent, non sic mea membra jacerent
   Hac constricta domo: sic erit omnis homo.


III.
(Ex ms. 30 Thuan.)
Quisquis districtam complecti nitere vitam,
   Insignem meritis hunc speculare virum,
Moribus iste tuis speculum vitale ministrat.
   Hujus adesto viri: hunc properato sequi.
Here, siste gradum, qui curris ad impia, freno
   Justitiae cohibens hujus ad instar equum:
Mente sacrum, carne nitidum, purumque dicavit,
   Gratia sanctificans hunc penetrale sibi.
Doxa, decus mundi, subito agentia casu,
   Coelica captanti displicuere viro;
Tempore quaeque cadunt, decernit rejicienda:
   Mente, manu, lingua, summa petenda docens. [Col. 0142C]
Virtutum jubare decorabat climata cosmi.
   Luce sacra rutilans nubila nostra fugat.
Hunc regnare quidem super aethera lividus hostis
   Condoleat, quoniam victus ad ima redit,
Cui superi cedant, applaudit curia coeli.
   Hujus ovans titulos praedicet Ecclesia.
Exsultet tellus, tam claro fulta patrono,
   Tanto consorte stelleus axis ovet.
Signifer iste Dei, donatus honore tropaei,
   Arma docet fidei signifer iste Dei.



[Col. 0141C]
SANCTI ANSELMI CANTUARIENSIS ARCHIEPISCOPI OPERUM PARS PRIMA. DOGMATICA.




[Col. 0141C]
DE DIVINITATIS ESSENTIA MONOLOGIUM [1 1Kb] .



1-3 PRAEFATIO.

De Divinitatis essentia, per meditationis modum, non Scripturae auctoritate, sed rationum momentis hic disserit Anselmus. Nihil dixit quod SS. PP. et maxime beati Augustini scriptis non cohaereat. Cum dixit cap . 76 Trinitatem posse dici tres substantias, hoc est tres personas, cum Graecis locutus est.

Quidam fratres saepe me studioseque precati [Col. 0143A] sunt ut quaedam quae illis de [2 1Kb] meditanda Divinitatis essentia, et quibusdam aliis huie meditationi cohaerentibus [3 1Kb] , usitato sermone colloquendo protuleram, sub quodam [4 1Kb] eis meditationis exemplo describerem. Cujus scilicet scribendae meditationis magis secundum suam voluntatem, quam secundum rei facilitatem [5 1Kb] aut meam possibilitatem, hanc mihi formam praestituerunt [6 1Kb] : quatenus auctoritate Scripturae penitus nihil in ea persuaderetur; sed quidquid per singulas investigationes finis assereret, id ita esse plano stylo et vulgaribus argumentis [7 1Kb] , simplicique disputatione, et rationis necessitas breviter cogeret, et veritatis claritas [8 1Kb] patenter ostenderet. Voluerunt etiam ut nec simplicibus peneque fatuis [9 1Kb] , objectionibus mihi occurrentibus obviare contemnerem. [Col. 0143B] Quod quidem diu tentare recusavi, atque mecum reipsa comparans, multis me rationibus excusare tentavi: quanto enim id quod petebant usu sibi optabant facilius, tanto mihi illud actu injungebant difficilius. Tandem tamen victus, tum precum modesta importunitate, tum studii eorum non contemnenda honestate; invitus quidem propter rei difficultatem, et ingenii mei imbecillitatem, quod precabantur incoepi; sed libenter propter eorum charitatem, quantum potui secundum ipsorum [10 1Kb] diffinitionem effeci. Ad quod cum ea spe sim adductus, ut quidquid facerem illis solis [11 1Kb] a quibus exigebatur, esset notum, et paulo post idipsum [12 1Kb] ut vilem rem fastidientibus, contemptu esset [13 1Kb] obruendum: scio enim me in eo non tam precantibus satisfacere [Col. 0143C] eisdem potuisse, quam [14 1Kb] precibus me prosequentibus finem posuisse. Nescio tamen quo pacto sic [15 1Kb] praeter spem evenit, ut non solum praedicti fratres, sed et plures alii Scripturam ipsam, quisque eam sibi transcribendo in longum [16 1Kb] memoriae condemnare satagerent: quam ego saepe retractans [17 1Kb] nihil potui invenire me in ea dixisse, quod non catholicorum Patrum, et maxime beati Augustini, scriptis cohaereat. Quapropter, si cui videbitur quod in eodem opusculo aliquid protulerim, quod aut nimis novum sit, aut a veritate dissentiat, rogo ne statim me aut praesumptorem [18 1Kb] novitatum, aut falsitatis assertorem exclamet; sed prius libros praefati doctoris Augustini [19 1Kb] de Trinitate diligenter perspiciat [Col. 0144A] [20 1Kb] , deinde secundum eos opusculum meum dijudicet. Quod enim dixi summam Trinitatem posse dici tres substantias, Graecos secutus sum, qui confitentur tres substantias in una [21 1Kb] essentia [22 1Kb] , eadem fide, qua nos tres personas in una substantia. Nam hoc significant in Deo per substantiam, quod nos per personam. Quaecunque autem ibi dixi [23 1Kb] , sub persona secum sola cogitatione disputantis et investigantis ea, quae prius non animadvertisset, prolata sunt: sicut sciebam illos velle quorum petitioni obsequi intendebam. Precor autem et obsecro vehementer, si quis hoc opusculum voluerit transcribere, ut hanc praefationem in capite libelli ante ipsa capitula 4 studeat praeponere. Multum enim [24 1Kb] prodesse puto ad intelligenda ea quae legerit ibi, si quis [Col. 0144B] prius, qua intentione, quove modo disputata sint, cognoverit. Puto etiam quod si quis hanc ipsam praefationem viderit prius, non temere judicabit, si quid contra [25 1Kb] suam opinionem prolatum invenerit.



[26 1Kb] CAPUT PRIMUM. Quod sit quiddam [27 1Kb] optimum et maximum et summum omnium quae sunt.

CONSPECTUS CAPITIS.---Unam summam naturam existere, sibi sufficientem, et a cujus omnipotenti bonitate omnia alia sint, pluraque alia quae de Deo credimus, sola ratio magna ex parte persuadere potest. Modus autem investigandi summam naturam promptissimus hic est. Non appetimus nisi quae bona putamus: et plurima bona esse ratione discernimus. Certissimum est autem quia quaecunque dicuntur aliquid, ita ut ad invicem magis aut minus aut aequaliter dicantur, per aliquid dicuntur [Col. 0144C] quod non aliud et aliud, sed idem intelligitur in diversis quae in eo uno conveniunt. Ergo necesse est ut omnia sint bona per aliquid quod unum idem sit in diversis bonis. Ergo datur unum quid per quod cuncta sunt bona, et in quo bona diversa conveniunt. Quis autem dubitet illud ipsum, per quod cuncta sunt bona, esse magnum bonum, et esse bonum per seipsum? Ergo omnia alia bona sunt per aliud; et ipsum solum est per seipsum. At quod per aliud est, minus est eo quod per se est bonum. Ergo illud quod est per se bonum, est summe bonum, et summum omnium quae sunt: nam quod est summe bonum, est summe magnum. Est igitur unum aliquid summe magnum et summe bonum, id est summum omnium quae sunt.

Si quis unam naturam summam omnium quae sunt, solam sibi in aeterna beatitudine sua sufficientem [28 1Kb] omnibusque rebus aliis hoc ipsum quod aliquid sunt, [Col. 0145A] aut quod aliquo [29 1Kb] modo bene sunt, per omnipotentem bonitatem suam dantem et facientem, aliaque perplura, quae de Deo, sive de ejus creatura necessario credimus, aut non audiendo, aut non credendo ignorat, putat quia ea ipsa ex magna parte, si vel mediocris ingenii [30 1Kb] est, potest ipse sibi [31 1Kb] saltem sola ratione persuadere. Quod cum multis modis facere possit, unum ponam, quem illi aestimo esse promptissimum. Etenim cum omnes frui solis his appetant, quae bona putant; in promptu est, ut aliquando mentis oculum convertat ad investigandum illud, unde sunt [32 1Kb] bona ea ipsa, quae non appetit, nisi quia judicat esse bona, ut deinde ratione ducente et illa prosequente [33 1Kb] ad ea, quae irrationabiliter ignorat, rationabiliter proficiat. In quo [34 1Kb] tamen si quid dixero, quod major non monstret [35 1Kb] auctoritas, sic [Col. 0145B] volo accipi: ut quamvis ex rationibus, quae mihi videbuntur, quasi necessarium concludatur, non ob hoc tamen omnino necessarium, sed tantum sic interim videri posse dicatur. Facile est igitur ut aliquis sic secum [36 1Kb] tacitus dicat: Cum tam [37 1Kb] innumerabilia bona sint, quorum tam multam diversitatem et sensibus corporeis experimur, et ratione mentis discernimus, estne credendum esse unum aliquid, per quod unum sint [38 1Kb] bona quaecunque bona sunt; an sunt bona [39 1Kb] alia per aliud. Certissimum quidem et omnibus est volentibus advertere perspicuum quia quaecunque dicuntur aliquid, ita ut ad invicem magis aut minus aut aequaliter dicantur [40 1Kb] per aliquid dicuntur, quod non aliud et aliud, sed [41 1Kb] idem intelligitur in diversis, sive in illis aequaliter sive inaequaliter [Col. 0145C] consideretur. Nam quaecunque justa dicuntur ad invicem, sive pariter sive magis vel minus, non possunt intelligi justa nisi per justitiam, quae non est aliud et aliud in diversis. Ergo cum certum sit quod omnia bona, si ad invicem conferantur, aut aequaliter, aut inaequaliter sint [42 1Kb] bona, necesse est ut omnia [43 1Kb] sint per aliquid bona, quod intelligitur idem in diversis bonis [44 1Kb] , licet aliquando videantur bona dici alia per aliud. Per aliud enim videtur dici bonus equus, quia fortis est; et per aliud bonus equus, quia velox est. Cum enim videatur dici bonus per fortitudinem, et bonus per velocitatem, [Col. 0146A] non tamen idem videtur esse velocitas et fortitudo. Verum si equus, quia est fortis et velox, idcirco bonus [45 1Kb] est; quomodo fortis et velox latro malus est? Potius igitur quemadmodum fortis et velox latro ideo malus est quia [46 1Kb] noxius est; ita fortis et velox equus idcirco bonus est, quia utilis est. Et quidem nihil solet putari bonum, nisi aut propter utilitatem aliquam, ut bona dicitur salus, et quae saluti prosunt; aut propter quamlibet honestatem, sicut pulchritudo aestimatur bona, et quae pulchritudinem juvant. Sed quoniam jam perspecta ratio [47 1Kb] nullo potest dissolvi pacto, necesse est omne quoque utile vel honestum, si vere bona sunt, per idipsum esse [48 1Kb] bona per quod necesse est cuncta esse bona, quidquid illud sit. Quis autem dubitet illud ipsum, per quod cuncta sunt bona esse magnum bonum? [Col. 0146B] Illud igitur est bonum per seipsum; quoniam omne bonum est per ipsum. Ergo consequitur ut omnia alia bona sint per aliud quam quod ipsa sunt [49 1Kb] et ipsum [50 1Kb] solum per seipsum. At nullum bonum quod per aliud est, est aequale aut majus eo bono quod per se est bonum. Illud itaque solum est summe [51 1Kb] bonum, quod solum est per se bonum. Id enim summum [52 1Kb] est, quod sic supereminet aliis, ut [53 1Kb] nec par habeat, nec praestantius. Sed quod est summe bonum, est etiam summe magnum. Est igitur unum aliquid summe magnum, et summe bonum, id est summum omnium quae sunt.



CAPUT II. De eadem re.

CONSPECTUS CAPITIS.---Sicut est unum aliquid summe [Col. 0146C] bonum, quia cuncta bona per unum aliquid sunt, quod est bonum per se; ita existit unum aliquid summe magnum; quia quaecunque magna sunt, per unum aliquid magna sunt, quod magnum est per seipsum. Magnum intelligo, non spatio, ut est corpus, sed sapientia; quod melius et dignius est.

Quemadmodum autem inventum est aliquid esse summe bonum, quoniam cuncta bona per unum aliquid [54 1Kb] sunt bona, quod est bonum per seipsum; sic ex necessitate colligitur aliquid esse summe magnum, quoniam quaecunque magna sunt, per unum aliquid magna sunt, quod magnum est per seipsum. Dico autem non magnum spatio, ut est corpus aliquod; [Col. 0147A] sed quod quanto majus, tanto melius est aut dignius [55 1Kb] , ut est sapientia. Et quoniam non potest esse summe magnum, nisi id quod est summe bonum, necesse est aliquid esse maximum et optimum, id est summum omnium quae sunt.



CAPUT III. Quod sit quaedam natura per quam est quidquid est, et quae per se est, et est summum [56 1Kb] omnium quae sunt.

CONSPECTUS CAPITIS.---Omne quod est, aut per aliquid, aut per nihil. Non per nihil; ergo per aliquid est. Illud autem per quod cuncta sunt, aut est unum, aut plura: si plura, haec plura sunt singula per se: et ita est una ratio seu vis qua plura haec habent ut sint per se. Ergo est unum aliquid per quod sunt quaecunque sunt: et illud solum est per se. Nulla enim, neque ea qua referuntur, [Col. 0147B] neque ipsae relationes, sunt per invicem. At quod per aliud est, minus est eo quod per se est. Est igitur unum aliquid quod solum maxime 5 et summe omnium est, summeque bonum et summe magnum existit; utpote per quod est, quidquid bonum et magnum et aliquid est.

Denique non solum omnia bona per idem aliquid sunt bona, et omnia magna per idem aliquid sunt magna; sed quidquid est, per unum aliquid videtur esse. Omne namque quod est, aut est per aliquid [57 1Kb] , aut per nihil; sed nihil est per nihil. Non enim vel cogitari potest ut sit aliquid [58 1Kb] non per aliquid. Quidquid igitur est, non nisi per aliquid est. Quod cum ita sit, aut est unum, aut sunt plura, per quae sunt cuncta quae sunt. Sed si sunt plura, aut ipsa [59 1Kb] referuntur ad unum aliquid, per quod sunt; aut eadem [Col. 0147C] plura singula sunt per se; aut ipsa per se invicem sunt [60 1Kb] . At si plura ipsa sunt per unum, jam non sunt omnia per plura; sed potius per illud unum [61 1Kb] , per quod haec plura sunt [62 1Kb] . Si vero [63 1Kb] ipsa plura singula sunt per se, utique est una aliqua vis vel natura existendi per se, qua habent ut per se sint [64 1Kb] . Non est autem dubium quod per idipsum [65 1Kb] unum sint, per quod habent ut sint per se. Verius ergo per ipsum unum cuncta sunt, quam per plura, quae sine eo uno esse non possunt: ut vero plura per se invicem sint, nulla patitur ratio; quoniam irrationalis cogitatio est ut aliqua res sit per [66 1Kb] illud cui dat esse: nam nec ipsa relativa sic sunt per se invicem [67 1Kb] . Nam cum dominus et servus referantur ad invicem, [Col. 0148A] et ipsi homines qui referuntur, omnino non sunt per invicem; et ipsae relationes quibus referuntur, non omnino sunt per se invicem, quia eaedem sunt per subjecta [68 1Kb] . Cum itaque [69 1Kb] veritas omnimodo excludat plura esse, per quae cuncta sunt [70 1Kb] , necesse est unum illud esse, per quod sunt cuncta quae sunt. Quoniam ergo cuncta quae sunt, sunt per ipsum unum; procul dubio et ipsum unum est per seipsum. Quaecunque igitur alia sunt, sunt per aliud et ipsum solum per seipsum. At quidquid est per aliud, minus est quam illud per quod cuncta sunt alia, et quod solum est per se. Quare illud quod est per se, maxime omnium est. Est igitur unum aliquid, quod solum maxime et summe omnium est: quod autem maxime omnium est [71 1Kb] , et per quod est [Col. 0148B] quidquid est bonum vel magnum, et omnino quidquid aliquid est, id [72 1Kb] necesse est esse summe bonum, et summe magnum, et summum omnium quae sunt. Quare est aliquid quod sive essentia, sive substantia, sive natura dicatur, optimum et maximum est, et summum omnium quae sunt.



CAPUT IV. De eadem re [73 1Kb] .

CONSPECTUS CAPITIS.---Non omnes naturae sunt pares dignitate; sed aliae aliis sunt meliores. Ergo una datur quae caeteris sic supereminet, ut non habeat se superiorem: alioquin naturarum multitudo nullo fine clauderetur, quod est absurdum. Superior autem natura aut est sola, aut plures sunt aequales. Si plures, aequales non sunt, nisi per aliquid idem quod ipsa sit earum essentia: [Col. 0148C] si enim per aliud essent aequales, essent illo minores; nec proinde summa essent ac caeteris superiores. Est igitur una quaedam natura seu essentia, quae est summum omnium quae sunt; quae per se bona et magna; quae per se est id quod ipsa est, et per quam est quidquid aut bonum aut magnum aut aliquid est.

Amplius [74 1Kb] : Si quis intendat rerum naturas, velit, nolit, sentit non eas omnes contineri una dignitatis paritate [75 1Kb] ; sed quasdam earum distingui graduum imparitate. Qui enim dubitat quod in natura sua ligno [76 1Kb] melior sic equus, et equo praestantior homo, is profecto non est dicendus homo. Cum igitur naturarum aliae aliis negari non possint [77 1Kb] meliores, nihilominus persuadet ratio aliquam in eis sic supereminere, [Col. 0149A] ut non habeat se superiorem. Si enim hujusmodi graduum [78 1Kb] distinctio sic est infinita, ut nullus sit [79 1Kb] ibi gradus superior, quo superior alius non inveniatur; ad hoc ratio [80 1Kb] deducitur, ut ipsarum multitudo naturarum nullo fine claudatur. Hoc autem nemo non putat absurdum, nisi qui nimis est absurdus. Est igitur ex necessitate aliqua natura, quae sic est alicui vel aliquibus superior, ut nulla sit cui ordinetur inferior. Haec vero natura quae talis est, aut sola est, aut plures hujusmodi et aequales sunt: verum si plures sunt et aequales, cum [81 1Kb] aequales esse non possint [82 1Kb] , per diversa quaedam, sed per idem aliquid, illud unum, per quod aequaliter tam magnae sunt, aut est idipsum quod ipsae sunt, id est, ipsa rerum essentia [83 1Kb] , aut aliud quam quod [Col. 0149B] ipsae sunt. Sed si nihil est aliud quam ipsa earum essentia, sicut earum essentiae non sunt plures, sed una; ita et naturae non sunt plures, sed una. Idem namque naturam hic intelligo, quod essentiam. Si vero id, per quod plures ipsae naturae tam magnae sunt, aliud est quam quod ipsae sunt, pro certo minores sunt, quam id per quod magnae sunt. Quidquid enim per aliud est magnum, minus est quam id per quod est magnum. Quare non sunt sic magnae, ut illis nihil aliud sit majus. Quod si nec per hoc quod sunt [84 1Kb] , nec per aliud possibile est tales esse plures naturas, quibus nihil sit praestantius [85 1Kb] ; nullo modo possunt esse naturae plures hujusmodi [86 1Kb] . Restat igitur unam et solam naturam aliquam esse, quae sic est aliis superior, ut nulli sit [Col. 0149C] inferior; sed quod tale est, maximum et optimum est omnium quae sunt [87 1Kb] . Est igitur quaedam natura, quae est summum omnium quae sunt. Hoc autem [87 1Kb] esse non potest, nisi ipsa sit per se id quod est; et cuncta quae sunt, sint per ipsam id quod sunt. Nam cum paulo ante ratio docuerit id quod per se est, et per quod alia cuncta sunt, esse summum omnium [Col. 0150A] existentium; aut e converso id quod est summum, est per se, et cuncta alia per illud; aut erunt plura summa. Sed plura summa non esse [88 1Kb] manifestum est. Quare est quaedam natura, vel substantia, vel essentia, quae est per se bona et magna [89 1Kb] , et per se est id quod est [90 1Kb] , et per quam est quidquid vere aut bonum, aut magnum, aut aliquid [91 1Kb] est, et quae est summum bonum, summum magnum, summum eus sive subsistens [92 1Kb] , id est, summum omnium quae sunt.



CAPUT V [(49) 1Kb] . Quod sicut illa est per se, et alia per illam; ita illa sit ex se, et alia ex illa.

Quoniam itaque placet [93 1Kb] quod inventum est, juvat indagare utrum haec ipsa natura et cuncta quae aliquid sunt, non sint nisi ex ipsa [94 1Kb] , quemadmodum [Col. 0150B] non sunt nisi per [95 1Kb] ipsam. Sed liquet posse dici [96 1Kb] quia quod est ex aliquo, est etiam per id ipsum; et quod est per aliquid, est etiam ex eo ipso: quemadmodum quod est ex materia [97 1Kb] et per artificem, potest etiam dici esse per materiam et ex artifice; quoniam per utrumque, et ex utroque, id est ab utroque habet ut sit, quamvis aliter sit per materiam et ex materia, quam per artificem et ex artifice. Consequitur [98 1Kb] ergo ut quomodo cuncta quae sunt, per summan naturam sunt id quod sunt; et ideo illa est per se ipsam, alia vero per aliud; ita omnia quae sunt, sint ex [99 1Kb] eadem summa natura: et idcirco illa sit ex [100 1Kb] seipsa, alia autem ex illa.



CAPUT VI [al., V]. [101 1Kb] . [Col. 0150C] Quod illa non sit ulla juvante causa ducta ad esse; nec tamen sit per nihil aut ex nihilo; et quomodo intelligi [102 1Kb] possit esse per se, et ex se.

CONSPECTUS CAPITIS.---Quomodo summa natura per se esse dicenda est? Quidquid enim per aliquid est, aut per efficiens, aut per materiam, aut per instrumentum esse videtur. Quod autem aliquo ex his modis est, per aliud est, et proinde minus eo per quod habet ut sit; summa vero natura nec [Col. 0151A] per aliud est, nec minor aut posterior seipsa, aut aliqua re. Ergo summa natura nec a se nec ab alio fieri potest; nec ipsa sibi aut aliquid aliud materia fuit, unde fieret; aut aliqua res ipsam, ut esset, adjuvit. Sed nec intelligi potest ut quod aliquid est, sit per nihil. Si igitur summa natura est ex nihilo, aut per se, aut per aliud est ex nihilo. Non per se, alioquin ipsa esset seipsa prior: non per aliud, alioquin ipsa non esset summa, sed inferior eo per quod est. Deinde, si summa natura per aliquid est nihilo, id quod causa tanti boni fuit, magnum bonum est. Nullum autem bonum intelligi potest ante illud bonum sine quo nihil est bonum, hoc est, ante summam naturam. Ergo nec intelligi potest res ulla praecedere, per quam summa natura sit ex nihilo. Item: Si haec est aliquid ex nihilo, aut per nihil, vel ipsa non est ex se et per se 6, vel ipsa est nihil. Ergo ipsa nullatenus est per nihil, aut ex nihilo, sed ipsa per se et ex seipsa est; eo modo quo lux lucere [Col. 0151B] et lucens esse per seipsam et ex seipsa intelligitur.

Quoniam igitur non semper habet eumdem sensum quod dicitur esse per aliquid, aut esse ex [103 1Kb] aliquo, quaerendum est diligentius quomodo per summam naturam, vel ex ipsa sint omnia quae sunt: et quoniam id quod est per seipsum, et id quod est per aliud, non eamdem suscipiunt existendi rationem. Prius separatim videamus de [104 1Kb] ipsa summa natura quae per se est; postea de his, quae per aliud sunt. Cum igitur constet quia illa est per seipsam quidquid est, et omnia alia sunt per illam id quod sunt, quomodo ipsa est per se? Quod enim dicitur [105 1Kb] esse per aliquid videtur esse aut per efficiens, aut per materiam, aut per aliquod aliud adjumentum [Col. 0151C] velut per instrumentum [106 1Kb] . Sed quidquid aliquo ex his tribus [107 1Kb] modis est, per aliud est; et posterius, et aliquo modo minus est eo, per quod habet ut sit: at summa natura nullatenus est per aliud; nec est posterior, aut minor seipsa, aut aliqua alia re. Quare summa natura nec a se, nec ab alio fieri potuit; nec ipsa sibi, nec aliquid aliud illi materia [108 1Kb] , unde fieret, fuit; nec ipsa se aliquo modo, aut aliqua res ipsam, ut esset quod non erat, adjuvit. Quid igitur? Quod enim non est a quo faciente, aut ex qua materia, aut quibus [109 1Kb] adjumentis ad esse pervenerit, id videtur aut esse nihil; aut, si aliquid est [110 1Kb] , per nihil esse, et ex nihilo. Quae licet ex iis [111 1Kb] , quae rationis luce de summa jam animadverti [Col. 0151D] substantia, putem nullatenus in illam posse cadere; non tamen negligam hujus rei probationem contexere. [Col. 0152A] Quoniam namque ad magnum et delectabile quidam me [112 1Kb] subito perduxit haec mea meditatio, nullam vel simplicem peneque fatuam objectionem mihi disputanti occurrentem, negligendo [113 1Kb] , volo praeterire: quatenus et ego nihil ambiguum in praecedentibus relinquens, certior valeam ad sequentia procedere; et si forte cui, quod speculor, persuadere voluero, omni, vel modico, remoto obstaculo quilibet tardus intellectus ad audita facile possit accedere [114 1Kb] . Quod igitur illa natura, sine qua nulla est natura, sit nihil, tam falsum est; quam absurdum erit si dicatur [115 1Kb] quidquid est nihil esse: per nihil vero non est, quia nullo modo intelligi potest, ut quod aliquid est sit per nihil. At si quo modo [116 1Kb] est ex nihilo, aut per se, aut per aliud, aut per nihil est ex nihilo; sed constat quia nullo modo aliquid [Col. 0152B] est per [117 1Kb] nihil. Si igitur est aliquo modo ex nihilo; aut per se, aut per aliud est ex nihilo [118 1Kb] . Per se autem nihil potest esse ex nihilo; quia si quid est ex nihilo per aliquid necesse [119 1Kb] est ut id, per quod est, prius sit. Quoniam igitur haec essentia prior seipsa non est, nullo modo est ex nihilo [120 1Kb] per se. At si dicitur per aliquam naturam aliam exstitisse ex nihilo, non est summa omnium, sed aliqua inferior [121 1Kb] ; nec est per se hoc quod est, sed [122 1Kb] per aliud. Item: Si per aliquid est [123 1Kb] ipsa ex nihilo; id, per quod est, magnum bonum fuit, cum causa boni fuit. At nullum bonum potest intelligi ante illud bonum, sine quo nihil est bonum: hoc autem bonum, sine quo nullum est [124 1Kb] bonum, satis liquet hanc esse summam naturam, de qua agitur. Quare res nulla vel [Col. 0152C] intellectu [125 1Kb] praecessit, per quam ista ex nihilo esset. Denique si haec ipsa natura est aliquid aut per nihil, aut ex nihilo, procul dubio aut ipsa non est per se et ex se quidquid est; aut dicitur ipsa nihil: quod utrumque superfluum est exponere quam falsum sit. Licet igitur summa substantia non sit per aliquid efficiens, aut ex aliqua materia, nec aliquibus adjuta sit causis, ut ad esse perduceretur [126 1Kb] : nullatenus tamen est per nihil, aut ex nihilo; quia per seipsam, et ex seipsa est quidquid est. Quomodo ergo tandem esse intelligenda est per se et ex se; sic nec ipsa se fecit, nec ipsa sibi materia exstitit, nec ipsa se quolibet modo, ut quod non erat esset, adjuvit [127 1Kb] , nisi forte [Col. 0152D] eo modo intelligendum videtur, quo dicitur [128 1Kb] quia lux lucet, vel lucens est per seipsam, et ex [Col. 0153A] seipsa. Quemadmodum enim sese habent ad invicem lux, et lucere, et lucens; sic sunt ad se invicem [129 1Kb] essentia, esse, et ens, hoc est existens, sive subsistens. Ergo summa essentia, et summe esse, et summe ens, id est summe existens, sive summe subsistens non dissimiliter sibi convenient, quam lux, et lucere, et lucens.



CAPUT VII [al., VI] [130 1Kb] . Quomodo alia omnia sint per illam, et ex illa [131 1Kb] .

CONSPECTUS CAPITIS.---Utrum cuncta sint per summam illam naturam, ut causam efficientem, vel ex illa, tanquam ex materia, sic inquiritur: Quatuor elementa sine suis formis, quas conspicimus in rebus formatis, intelligi possunt. Haec informis seu confusa eorum natura unde est? 1. Si ex aliqua materia est, vel est ex summa natura, vel ex seipsa, vel ex aliqua tertia essentia, quae nulla est. [Col. 0153B] Non ex se; tum quia haec non per se sed per aliud est, tum quia cum nihil sit posterius seipso, nihil est materialiter ex seipso: non ex materia summa naturae; alioquin ex ipsa aliquid minus ipsa fieret, et proinde ipsa mutaretur et corrumperetur: quod nefas est dicere. 2. Non est bonum, per quod mutatur vel corrumpitur summum bonum. At quidquid est, per summam essentiam est. Ergo si quid est ex summi boni materia, summam essentiam corrumpitur et mutatur summum bonum. Et ita summum bonum, nullatenus est bonum: quod est inconveniens. Ergo nulla minor natura est materialiter ex summa natura. Ergo elementorum essentia ex nulla materia est. Ergo summa essentia tantam rerum molem sola per seipsam produxit ex nihilo.

Restat nunc de rerum earum universitate, quae per aliud sunt, discutere quomodo sint per summam [Col. 0153C] substantiam, utrum quia ipsa fecit universa, aut quia materia fuit universorum. Non enim opus est quaerere utrum ideo sint [132 1Kb] universa per ipsam; quia alio faciente, aut alia materia existente, illa tantum quolibet modo, ut res omnes essent, adjuverit [133 1Kb] cum repugnet his quae jam supra patuerunt, si secundo loco et non principaliter sint per ipsam, quaecunque sunt. Primum itaque mihi quaerendum esse puto utrum universitas rerum, quae per aliud sunt, sit ex aliqua materia. Non autem dubito omnem hanc [134 1Kb] mundi molem, cum partibus suis, sicut videmus, formatam constare ex terra et aqua, et aere et igne: quae, scilicet, quatuor [135 1Kb] elementa, aliquo modo intelligi possunt [136 1Kb] sine his formis quas conspicimus in rebus formatis, ut eorum informis [Col. 0153D] aut etiam confusa natura videatur esse materia omnium corporum suis formis discretorum; non inquam, hoc dubito; sed quaero, unde haec ipsa [137 1Kb] , [Col. 0154A] quam dixi, mundanae molis materia sit. Nam si hujus materiae est aliqua materia, illa verius [138 1Kb] est corporeae universitatis materia. Si igitur universitas rerum, seu visibilium, seu invisibilium est ex aliqua materia, profecto non solum non potest esse, sed nec dici potest esse ex alia [139 1Kb] materia, quam ex summa natura, aut ex se ipsa, aut ex aliqua tertia [140 1Kb] essentia; quae utique nulla est. Quippe nihil omnino vel cogitari potest esse praeter illud summum omnium, quod est per seipsum; et universitatem eorum quae non per se, sed per idem summum sunt: quare quod nullo modo aliquid est, nullius rei materia est. Ex sua vero natura rerum universitas, quae per se non est, esse non potest; quoniam si hoc esset, aliquo modo esset per se et per aliud, quam [Col. 0154B] per id per quod sunt cuncta, et non esset solum id per quod cuncta sunt: quae omnia sunt falsa [141 1Kb] . Item, omne quod ex materia est, ex alio est [142 1Kb] , et posterius est eo; quoniam igitur nihil est aliud a seipso, vel posterius seipso, consequitur ut nihil sit materialiter ex seipso. At si ex [143 1Kb] summae naturae materia potest esse aliquid minus ipsa, summum bonum mutari et corumpi potest: quod nefas est dicere. Quapropter, quoniam omne quod aliud est quam ipsa, minus est ipsa; impossibile est aliquid aliud hoc modo esse ex ipsa [144 1Kb] . Amplius: Dubium non est quia nullatenus est bonum, per quod mutatur vel corrumpitur summum bonum. Quod si qua minor natura est ex summi boni materia, cum nihil sit undecunque [145 1Kb] nisi per summam essentiam, mutatur [Col. 0154C] et corrumpitur summum bonum [146 1Kb] per ipsam: quare summa essentia, 7 quae est ipsum summum bonum, nullatenus est bonum; quod est inconveniens. Nulla igitur minor natura materialiter est ex summa natura. Cum igitur eorum essentiam, quae per aliud sunt, constet non esse velut ex materia, ex summa essentia, nec ex se, nec ex alio [147 1Kb] , manifestum est quia ex nulla materia est. Quare, quoniam quidquid est per summam essentiam est, nec per ipsam aliquid aliud esse potest nisi ea aut faciente aut materia existente, consequitur de necessitate, ut praeter eam nihil sit, nisi ea faciente, et quoniam nihil aliud est vel fuit, nisi illa, et quae facta sunt ab illa, nihil omnino facere potuit per aliud, vel instrumentum, vel adjumentum, quam per seipsam. [Col. 0154D] At omne [148 1Kb] quod fecit, sine dubio aut fecit ex aliquo, velut ex materia; aut ex nihilo. Quoniam igitur certissime patet quia essentia omnium, quae [Col. 0155A] praeter summam essentiam sunt, ab eadem summa essentia facta est, et quia ex nulla materia [149 1Kb] est; procul dubio nihil apertius quam quia illa summa essentia tamen rerum molem, tam numerosam multitudinem, tam formose formatam, tam ordinate variatam, tam convenienter diversam, sola per seipsam produxit ex nihilo.



CAPUT VIII [al., VII] [150 1Kb] . Quomodo intelligendum sit quod omnia fecit ex nihilo [151 1Kb] .

CONSPECTUS CAPITIS.---Ipsum nihil non potest esse causa alicujus quod est: et vox omnium est, nihil de nihilo. Unde videtur quod quidquid fit, fiat ex aliquo. Quod si verum est, corruunt omnia quae supra posita sunt de summa essentia, quae omnia fecit ex nihilo. Tribus quidem modis substantia dici potest facta ex nihilo: 1. ita ut penitus [Col. 0155B] non facta intelligatur: sic de tacente dicitur, de nihilo loquitur. 2. Cum sic facta ex nihilo, quasi ex aliquo significatur: et haec significatio semper est falsa. 3. Cum sic facta ex nihilo dicitur, ut facta non ex aliquo intelligatur. Eo sensu cuncta, praeter summam essentiam, facta ex nihilo dicuntur: hoc est, quae prius nihil erant, nunc sunt aliquid: sicut quis dicitur dives fieri ex paupere, sanus ex infirmitate. Et hic est sensus, qui pauper vel aeger erat, nunc est dives vel sanus.

Sed occurrit quaedam dubitatio de nihilo [152 1Kb] . Nam ex quocunque fit aliquid, id causa est ejus [153 1Kb] quod ex se fit [154 1Kb] , et omnis causa necesse est aliquod ad essentiam effecti [155 1Kb] praebeat adjumentum. Quod sic omnes tenent experimento, ut etiam nulli [156 1Kb] rapiatur contendendo, et vix ulli [157 1Kb] subripiatur decipiendo. Si ergo [158 1Kb] factum est ex nihilo aliquid, ipsum [Col. 0155C] nihil fuit causa ejus, quod ex ipso factum est. Sed quomodo id quod nullum habebat esse, adjuvit aliquid [159 1Kb] ut perveniret ad esse? Si autem nullum adjumentum de nihilo provenit ad aliquid, cui aut qualiter persuadeatur quia ex nihilo aliquid efficiatur? Praeterea [160 1Kb] , nihil aut significat aliquid, aut non significat aliquid. Sed si nihil est aliquid, quaecunque facta sunt ex nihilo, facta sunt est aliquo. Si vero nihil non est aliquid: quoniam intelligi non potest ut ex eo [161 1Kb] quod penitus non est, fiat aliquid, nihil fit ex nihilo; sicut vox omnium est quia nihil de nihilo. Unde videtur consequi ut quidquid fit, fiat ex aliquo: aut enim fit de aliquo, aut de nihilo. Sive igitur nihil [162 1Kb] sit aliquid, sive nihil non sit [Col. 0156A] aliquid; consequi videtur ut quidquid factum est, factum sit ex aliquo. Quod si verum esse ponitur, omnibus, quae supra disposita sunt [163 1Kb] , opponitur. Unde quoniam quod erat nihil, aliquid erit; id quod maxime aliquid erat, nihil erit [164 1Kb] . Ex eo namque quod quamdam substantiam maxime omnium existentem inveneram, ad hoc ut omnia alia sic facta essent ab ea, ut nihil [165 1Kb] esset unde facta essent, ratiocinando perveneram. Quare si illud unde facta sunt, quod putabam esse nihil, est aliquid; quidquid inventum aestimabam de summa essentia, est nihil. Quid igitur intelligendum est de nihilo? nam nihil quod videam posse objici, vel pene fatuum [166 1Kb] , jam statui in hac meditatione negligere. [al., Cap. 8.] [167 1Kb] Tribus itaque, ut puto, modis, quod ad praesentis [Col. 0156B] impedimenti sufficit expedimentum, exponi potest, si qua substantia dicitur esse facta ex nihilo. Unus quidem modus est, quo volumus intelligi penitus non esse factum quod dicitur ex nihilo esse [168 1Kb] : cui simile est, cum quaerenti de tacente, unde loquatur, respondetur de nihilo, id est, non loquitur. Secundum quem modum de ipsa summa essentia, et de eo quod penitus nec fuit, nec est, quaerenti unde factum sit, recte responderi potest, de nihilo, id est, nequaquam factum est: qui sensus de nullo eorum, quae facta sunt, intelligi potest. Alia significatio est, quae dici quidem potest, vera tamen esse non potest [169 1Kb] : ut, si dicatur aliquid sic esse factum [170 1Kb] ex nihilo, ut ex ipso nihilo [171 1Kb] , id est, ex eo quod penitus non est, factum sit: quasi ipsum nihil sit aliquid [Col. 0156C] existens [172 1Kb] , ex quo possit aliquid fieri: quod quoniam semper falsum est; quoties esse [173 1Kb] ponitur, impossibilis inconvenientia consequitur. Tertia interpretatio, qua dicitur aliquid esse factum de nihilo, est cum [174 1Kb] intelligimus esse quidem factum, sed non esse aliquid, un de sit factum. Per similem significationem [175 1Kb] dici videtur, cum homo contristatus sine causa, dicitur contristatus de [176 1Kb] nihilo. Secundum igitur [177 1Kb] hunc sensum si intelligatur, quod supra conclusum est, quia praeter summam essentiam cuncta, quae sunt ab eadem, ex nihilo facta sunt, id est, non ex aliquo: sicut ipsa conclusio praecedentia convenienter consequetur [178 1Kb] , ita ex eadem conclusione nihil inconvenieus subsequetur; [Col. 0157A] quamvis non inconvenienter et sine omni repugnantia, ea quae facta sunt a creatrice [179 1Kb] substantia dici possint esse ex nihilo [180 1Kb] facta; eo modo quo dici solet dives factus ex paupere, et recepisse quis sanitatem ex aegritudine: id est, qui prius pauper erat, nunc est dives, quod antea non erat; et qui prius habebat aegritudinem, nunc habet sanitatem quam antea non habebat. Hoc igitur modo non inconvenienter intelligi potest, si dicatur creatrix essentia universa fecisse de nihilo, sive quod universa per illam facta sint [181 1Kb] de nihilo: id est, quae prius nihil erant nunc sunt aliquid. Hac ipsa quippe voce qua dicitur, quia illa fecit, sive, quia ista [182 1Kb] facta sunt; intelligitur quia cum illa fecit, aliquid fecit [183 1Kb] ; et cum ista facta sunt, non nisi aliquid facta sunt [184 1Kb] . [Col. 0157B] Sic enim [185 1Kb] aspicientes aliquem de valde humili fortuna, multis opibus, honoribusve [186 1Kb] ab aliquo exaltatum, dicimus: Ecce ille fecit istum de nihilo, aut factus est ille ab isto de nihilo: id est, ipse qui prius quasi nihilum reputabatur [187 1Kb] , nunc illo faciente vere aliquid aestimatur.



CAPUT IX Quod ea quae facta sunt ex nihilo, nonnihil erant antequam fierent, quantum ad rationem facientis.
[(50) 1Kb] [188 1Kb]

CONSPECTUS CAPITIS.---Nihil rationabiliter ab aliquo fit, nisi in ipso praecedat rei faciendae forma. Erat igitur in ratione summa naturae quid, aut qualia, aut quomodo futura essent universa, priusquam fierent. Ergo antequam essent, non erant nihil; nec ex nihilo sunt, quando sunt, quantum ad rationem facientis.
[Col. 0157C]

Verum videor mihi videre quiddam quod non negligenter [189 1Kb] discernere cogit, secundum quid ea quae facta sunt, antequam fierent, dici possint [190 1Kb] fuisse nihil. Nullo namque pacto fieri potest aliquid rationabiliter [191 1Kb] ab aliquo, nisi in facientis ratione praecedat aliquod rei faciendae quasi exemplum, sive (ut aptius [192 1Kb] dicitur) forma, vel similitudo, aut regula. Patet itaque quoniam priusquam fierent universa, erat in ratione [193 1Kb] summae naturae, quid aut qualia aut quomodo futura essent: quare cum ea quae facta sunt, clarum sit nihil fuisse antequam fierent, quantum ad hoc, quia non erant quod nunc sunt, nec erat ex quo fierent; non tamen nihil erant, quantum ad rationem facientis, per quam et secundum quam fierent.
[Col. 0158A]


CAPUT X [al., IX] [194 1Kb] . Quod illa ratio [195 1Kb] sit quaedam rerum locutio, sicut faber dicit prius apud se quod [196 1Kb] facturus est.

CONSPECTUS CAPITIS.---Forma rerum in mente divina est earum quadam in ipsa ratione locutio. 8 Sic faber opus, quod facturus est, intra se dicit. Rem unam autem tripliciter loqui possumus: 1. Sensibiliter, sensibilibus signis utendo; 2. insensibiliter, haec signa insensibiliter intra nos cogitando; 3. nec sensibiliter nec insensibiliter, non signa sed res ipsas mente dicendo. His tribus locutionis generibus singula verba conveniunt. Tertia locutionis verba sunt naturalia, et proinde eadem apud omnes. Haec ubi sunt, nullum aliud verbum est necessarium ad rem cognoscendam: et ubi haec esse non possunt, omne aliud verbum est inutile ad rem demonstrandam. Verba naturalia sunt veriora, quia rebus sunt magis similia. Unde verbum naturale est maxime proprium et [Col. 0158B] principale rei verbum. Haec ergo locutio fuit, qua summa essentia dixit omnia, antequam essent, ut per illam fierent.

Illa autem forma rerum, quae in ejus ratione res creandas praecedebat, quid aliud est quam rerum quaedam in ipsa ratione locutio; veluti cum faber facturus aliquod suae artis opus, prius illud intra se dicit mentis conceptione? Mentis autem [197 1Kb] sive rationalis locutionem [198 1Kb] hic intelligo, non cum voces rerum singnificativae cogitantur; sed cum res ipsae, vel futurae, vel jam existentes acie cogitationis in mente conspiciuntur [199 1Kb] . Frequenti namque usu cognoscitur quia rem unam tripliciter loqui possumus. Aut enim res loquimur signis sensibilibus, id est, quae sensibus corporeis sentiri possunt, sensibiliter [Col. 0158C] utendo; aut eadem signa, quae foris sensibilia sunt, intra nos insensibiliter cogitando [200 1Kb] ; aut nec sensibiliter, nec insensibiliter his [201 1Kb] signis utendo, sed res ipsas, vel corporum imaginatione, vel rationis intellectu, pro rerum ipsarum diversitate, intus in nostra mente dicendo. Aliter namque hominem dico, cum eum hoc nomine, quod est, homo, significo; aliter cum idem nomen tacens cogito; aliter cum eum ipsum hominem mens, aut per corporis imaginem, aut per rationem intuetur; per corporis quidem imaginem, ut cum ejus [202 1Kb] sensibilem figuram imaginatur: per rationem vero, ut cum universalem ejus essentiam, quae est, animal rationale mortale, cogitat. Hae vero tres loquendi varietates singulae verbis sui generis constant; sed illius, [Col. 0159A] quam tertiam et ult mam posui, locutionis verba, cum de rebus non ignoratis [203 1Kb] sunt, naturalia sunt, et apud omnes gentes sunt eadem. Et quoniam omnia alia verba propter haec sunt inventa; ubi ista sunt, nullum aliud verbum est necessarium ad rem cognoscendam; et ubi ista esse non possunt, nullum aliud est utile ad rem ostendendam. Possunt etiam non absurde dici tanto veriora, quanto magis rebus, quarum sunt verba, similia sunt, et eas expressius significant [204 1Kb] , exceptis namque rebus illis, quibus ipsis utimur pro nominibus suis ad easdem significandas, ut sunt quaedam voces, velut A vocalis: exceptis, inquam, his, nullum aliud verbum sic videtur rei [205 1Kb] simile, cujus est verbum, aut sic eam exprimit, quomodo illa similitudo quae [Col. 0159B] in acie mentis rem ipsam cogitantis exprimitur [206 1Kb] . Illud igitur jure dicendum est maxime proprium et principale rei verbum. Quapropter si nulla de qualibet re locutio tantum propinquat rei, quantum illa quae hujusmodi verbis constat; nec aliquid aliud tam simile rei vel futurae [207 1Kb] , vel jam existenti in ratione alicujus potest esse: non immerito videri potest apud summam [208 1Kb] substantiam, talem rerum locutionem et fuisse, antequam essent, ut per eam fierent; et esse, cum facta sunt, ut per eam sciantur.



CAPUT XI [al., X] [209 1Kb] . Quod [210 1Kb] tamen multa sit in hac similitudine fabri dissimilitudo.

CONSPECTUS CAPITIS.---Summi artificis et fabri dissimilitudo est: 1. in eo quod summus artifex formam [Col. 0159C] non aliunde compingat; 2. in eo quod summus artifex nullam exigat materiam ex qua praeconceptum opus perficiat; 3. in eo quod creatricis substantiae opera non sunt aliquid nisi quod sunt per illam: quae vero a fabro fiunt, penitus non essent nisi essent aliquid quod non sunt per ipsum.

Sed quamvis summam substantiam constet prius in se quasi dixisse cunctam creaturam, quam eam secundum eamdem, et per eamdem suam intimam locutionem conderet; quemadmodum faber prius mente concipit, quod postea secundum inentis conceptionem opere perficit. Multam tamen in hac similitudine intueor dissimilitudinem. Illa namque nihil omnino aliunde assumpsit, unde vel eorum quae factura erat [211 1Kb] , formam in se ipsa compingeret, [Col. 0159D] vel ea ipsa, id quod sunt [212 1Kb] , perficeret; faber vero penitus nec mente potest aliquid corporeum [Col. 0160A] concipere imaginando, nisi id quod aut totum simul, aut per partes, ex aliquibus rebus aliquo modo jam didicit; nec opus mente conceptum perficere, si desit aut materia, aut aliquid [213 1Kb] , sine quo [214 1Kb] opus praecogitatum fieri non possit: quanquam enim homo tale aliquod animal possit cogitando vel pingendo, quale nusquam sit, confingere; nequaquam tamen hoc facere valet, nisi componendo in eo partes, quas [215 1Kb] ex rebus alias cognitis [216 1Kb] in memoriam attraxit. Quare in hoc differunt ab invicem illae in creatrice substantia, et in fabro suorum operum faciendorum intimae locutiones, quod illa nec assumpta, nec adjuta aliunde, sed prima, et sola causa sufficere potuit [217 1Kb] suo artifici [218 1Kb] ad suum opus perficiendum; ista vero nec prima, nec sola, nec [Col. 0160B] sufficiens est ad suum incipiendum. Quapropter ea quae per illam creata sunt, omnia non sunt quod non sunt per illam [219 1Kb] . Quae vero per istam fiunt [220 1Kb] , penitus non essent, nisi essent aliquid [221 1Kb] quod non sunt per ipsam [222 1Kb] .



CAPUT XII [al., XI] [223 1Kb] . Quod haec summae essentiae locutio sit summa essentia [224 1Kb] .

CONSPECTUS CAPITIS.---Summa substantia per semetipsam omnia fecit. Per naturalem autem et intimam locutionem omnia fecit. Ergo naturalis haec locutio est ipsa summa substantia.

Sed cum pariter ratione docente sit certum quia quidquid summa substantia fecit, non fecit per aliud [225 1Kb] quam per semetipsam; et quidquid fecit, per suam intimam [226 1Kb] locutionem fecit, sive singula [Col. 0160C] singulis verbis, sive potius uno verbo simul omnia dicendo; quid magis necessarium videri potest, quam hanc summae essentiae locutionem non esse aliud quam summam essentiam? Non igitur negligenter praetereundam hujus locutionis considerationem puto: sed priusquam de illa possit tractari, diligenter ejusdem summae substantiae proprietates [227 1Kb] aliquas studiose investigandas existimo.



CAPUT XIII [al., XII] [228 1Kb] . Quod sicut omnia per summam essentiam facta sunt, ita vigeant per ipsam [229 1Kb] .

CONSPECTUS CAPITIS.---Sicut omnia quae sunt, per unum aliquid sunt, quod solum est per seipsum; ita omnia per unum aliquid vigent, quod solum viget per seipsum. Ergo sicut nihil factum est nisi per creatricem essentiam, ita nihil viget nisi per [Col. 0160D] eamdem servatricem praesentiam.

Constat ergo per summam naturam esse factum, [Col. 0161A] quidquid non est idem illi. Dubium autem nonnisi rationali menti esse potest, quod cuncta, quae facta sunt, eodem ipso sustinente vigent et perseverant esse quandiu sunt, quo faciente de nihilo habent esse quod sunt. Simili namque per omnia ratione, qua collectum est omnia, quae sunt, esse per unum aliquid, unde ipsum solum est per seipsum, et alia per aliud; simili, inquam, ratione potest probari quia quaecunque vigent per unum aliquid vigeant [230 1Kb] : unde illud solum viget per seipsum, et alia per aliud. Quod quoniam aliter esse non potest, nisi ut ea, quae sunt facta, per aliud vigeant, et id a quo facta sunt, vigeat per seipsum, necesse est ut sicut nihil factum est nisi per creatricem praesentem essentiam, ita nihil vigeat, nisi per ejusdem servatricem [Col. 0161B] praesentiam [231 1Kb] .



9 CAPUT XIV [al., XIII] [232 1Kb] . Quod [233 1Kb] illa sit in omnibus, et per omnia et omnia [234 1Kb] sint ex illa, et per illam, et in illa.

CONSPECTUS CAPITIS.---Ex quo consequitur ut ibi ipsa non est, nihil sit. Ubique igitur, et per omnia, et in omnibus est. Cum enim creatum nullatenus valeat exire creantis et foventis immensitatem, creans vero et fovens excedere possit omne quod creatum est, liquet quod summa essentia ipsa est quae cuncta alia portat, superat, claudit et penetrat; et ipsa in omnibus est et per omnia; et ipsa, et per ipsam, et in ipsa sunt omnia.

Quod si ita [235 1Kb] est, imo quia ex necessitate sic est, consequitur ut ubi ipsa non est, nihil sit. Ubique igitur est, et per omnia, et in omnibus. At quoniam [Col. 0161C] [236 1Kb] absurdum est, ut, scilicet, quemadmodum nullatenus aliquid creatum potest exire creantis et foventis immensitatem; sic creans et fovens nequaquam valeat aliquo [237 1Kb] modo excedere factorum universitatem; liquet quoniam [238 1Kb] ipsa est quae cuncta alia portat et superat, claudit [239 1Kb] et penetrat. Si igitur haec illis, quae superius sunt inventa, jungantur, eadem est quae in omnibus est, et per omnia, et ex qua, et per quam, et in qua.



CAPUT XV [al., XIV] [240 1Kb] . [241 1Kb] Quid possit [242 1Kb] aut non possit de illa dici substantialiter.

CONSPECTUS CAPITIS.---Nullum in creatis relativum est substantiale illi de quo relative dicitur. Ergo quod de summa natura relative dicitur, v. g. quod major sit omnibus, non significat ejus essentiam. [Col. 0161D] Ipsa enim per se et non per aliud aut ad aliud est quidquid est. Praeter relativa quidquid est, aut ipsum melius est quam non ipsum; aut non ipsum [Col. 0162A] in aliquo melius est quam ipsum. Ipsum non ipsum intelligitur, ut verum non verum, corpus non corpus, et alia hujusmodi. Ipsum, ut sapiens, est simpliciter melius quam non ipsum, seu non sapiens. Non ipsum, ut, non aurum, est in aliquo melius quam ipsum, sive aurum. Summum non est omnino et simpliciter melius quam non summum; quia relativum est. Non summum non est in aliquo melius quam summum. Neutrum designat summae naturae essentiam. Summa natura est quidquid omnino melius est quam non ipsum: ipsa enim sola est qua nihil melius, et quae omnibus est melior. Ergo ipsa non est corpus, nec aliquid corporeum; nam est aliquid corpore melius, scilicet mens rationalis. Ergo ipsa est vivens, sapiens, potens, vera, justa, beata, aeterna, et quidquid absolute melius est quam non ipsum.

Jam non immerito valde moveor quam studiose possum inquirere quid omnium, quae de aliquo dici [Col. 0162B] possunt, huic tam admirabili naturae queat convenire substantialiter. Quanquam enim mirer si possit in nominibus vel verbis, quae aptamus rebus factis de nihilo, reperiri [243 1Kb] quod digne dicatur de creatrice universorum substantia; tentandum tamen est ad quid hanc indagationem ratio perducet [244 1Kb] . Itaque de relativis quidem nulli dubium quia nullum eorum substantiale est illi, de quo relative dicitur. Quare si quid de summa natura dicitur relative, non est ejus significativum substantiae [245 1Kb] . Unde hoc ipsum quod summa [246 1Kb] omnium [247 1Kb] sive major omnibus quae ab illa facta sunt, vel aliud aliquid similiter [248 1Kb] relative dici potest, manifestum est quoniam non ejus naturalem designat essentiam. Si enim nulla earum rerum unquam esset, quarum relatione summa et major [Col. 0162C] dicitur; ipsa nec summa, nec major intelligeretur: nec tamen idcirco minus bona esset, aut essentialis suae magnitudinis in aliquo detrimentum pateretur. Quod ex eo manifeste cognoscitur, quoniam ipsa quidquid boni vel magni est, non est per aliud quam per seipsam. Si igitur summa natura sic potest intelligi [249 1Kb] non summa, ut tamen nequaquam sit major aut minor, quam cum intelligitur summa omnium: [al. omit. m. e. q. s.] manifestum est quoniam summum [250 1Kb] non simpliciter significat illam essentiam [251 1Kb] , quae omnino major et melior est, quam quidquid non est quod ipsa [252 1Kb] est. Quod autem ratio docet de summo, non dissimiliter invenitur in similiter relativis. Illis itaque, quae relative dicuntur, omissis, quia nullum eorum simpliciter demonstrat [Col. 0162D] alicujus essentiam, ad alia discutienda se convertat intentio. Et quidem si quis singula diligenter [Col. 0163A] intueatur, quidquid est praeter relativa, aut tale est, ut ipsum omnino melius sit, quam non ipsum; aut tale, ut non ipsum in aliquo melius sit, quam ipsum. Ipsum autem et non ipsum, non aliud hic intelligo, quam verum non verum, corpus non corpus, et his similia. Melius quidem est omnino aliquid quam non ipsum: ut, sapiens quam non ipsum sapiens, id est, melius est sapiens quam non sapiens [253 1Kb] . Quamvis enim justus non sapiens melior videatur, quam non justus sapiens, non tamen melius simpliciter est, non sapiens quam sapiens: omne enim non sapiens, simpliciter inquantum non sapiens, est minus quam sapiens; quia omne non sapiens melius esset, si esset sapiens. Similiter omnino melius est verum quam non ipsum, id est, quam non verum; et justum quam non justum; et vivit quam [Col. 0163B] non vivit. Melius autem est in aliquo non ipsum quam ipsum, ut non aurum quam aurum. Nam melius est homini esse non aurum quam aurum; quamvis forsitan melius esset alicui aurum esse quam non aurum [254 1Kb] esse, ut plumbo. Cum enim utrumque, scilicet, homo et plumbum sit non aurum, tanto melius aliquid est homo quam aurum, quanto inferioris naturae esset, si esset aurum: et plumbum tanto vilius est quanto pretiosius esset, si aurum esset. Patet autem ex eo quod summa natura sic intelligi potest non summa, ut nec summum omnino melius sit quam non summum; nec non summum alicui melius quam summum: multa relativa esse, quae nequaquam hac contineantur divisione. Utrum [Col. 0163C] autem aliqua contineantur, inquirere supersedeo, cum ad propositum [255 1Kb] sufficiat quod de illis notum est, nullum, scilicet, eorum simplicem summae naturae substantiam designare. Cum igitur quidquid aliud est, si singula dispiciantur, aut ipsum sit melius [256 1Kb] quam non ipsum, aut non ipsum in aliquo sit melius quam ipsum: sicut nefas est putare quod substantia summae naturae [257 1Kb] sit aliquid, quo melius sit aliquo modo non ipsum; sic necesse est ut sit quidquid omnino melius est quam non ipsum. Illa enim sola est, qua penitus nihil est melius; et quae melior est omnibus, quae non sunt quod est ipsa. Non est igitur corpus, vel aliquid eorum quae corporei sensus discernunt. Quippe his omnibus melius est aliquid quod non est quod ipsa sunt. Mens enim [Col. 0163D] rationalis, quae nullo corporeo sensu quid, vel qualis, vel quanta sit percipitur; quanto minor esset, si esset aliquid [258 1Kb] eorum quae corporeis sensibus subjacent, [Col. 0164A] tanto major est, quam [259 1Kb] quodlibet eorum. Penitus enim ipsa summa essentia tacenda est esse aliquid eorum, quibus est aliquid, quod non est quod ipsa sunt, superius: et est omnino, sicut ratio [260 1Kb] docet, dicenda quodlibet eorum, quibus est omne, quod non est quod ipsa sunt, inferius. Quare necesse est eam esse viventem, sapientem, potentem et omnipotentem, veram, justam, beatam, aeternam, et quidquid similiter [261 1Kb] absolute melius quam non ipsum. Quid ergo quaeratur amplius quid summa illa sit natura, si manifestum est quid omnium sit, aut quid omnium non sit [262 1Kb] ?



CAPUT XVI [al., XV] [263 1Kb] . [264 1Kb] Quod idem sit illi esse justam, quod [265 1Kb] est esse justitiam: et eodem modo de his quae similiter de illa dici possunt; et quod nihil horum monstret [Col. 0164B] qualis illa, vel quanta sit, sed quid sit.

CONSPECTUS CAPITIS.---Summa natura non per aliud sed per se est quidquid est; ipsa autem est justa, et quidem per justitiam. Ergo ipsa summa natura est ipsa sua justitia; et cum per justitiam justa dicitur, per se justa intelligitur. Deinde si quaeratur quid sit summa natura, quid verius respondetur quam justitia? Ergo de summa natura non proprie dicitur quod habet justitiam, sed quod existit justitia: et cum dicitur existens justitia, non dicitur qualis sed quid est. Ergo cum dicitur justa, non dicitur qualis sit, sed quid ipsa sit: et idem est ac si diceretur, ipsa est justitia. Sic intellige et de caeteris quae de Deo similiter dicuntur. Porro quodlibet bonum summa natura sit, summe illud est. Illa igitur est summa essentia, summa vita, summa ratio, summa justitia, etc., quod non est aliud quam summe ens, summe vivens, summe [Col. 0164C] rationale, summe justum, etc.

10 Sed fortasse cum dicitur justa, vel magna, vel aliquid similium [266 1Kb] , non ostenditur quid sit, sed potius [267 1Kb] qualis, vel quanta sit. Per qualitatem quippe, vel quantitatem, quodlibet horum [268 1Kb] dici videtur. Omne namque quod justum est, per justitiam justum est; et alia hujusmodi [269 1Kb] similiter. Quare ipsa summa natura non est justa, nisi per justitiam. Videtur igitur participatione qualitatis, justitiae scilicet, justa dici summe bona substantia: quod si ita est, per aliud est justa, non per se. At hoc contrarium est veritati perfectae; quia bona, vel magna, vel subsistens, quod est omnino, per se est, non per aliud. Si igitur non est justa, nisi per justitiam, nec justa esse potest [270 1Kb] nisi per se: [Col. 0164D] quid magis conspicuum, quid magis necessarium, quam quod eadem natura, est ipsa justitia: et cum dicitur esse justa per justitiam [271 1Kb] , idem est quod [Col. 0165A] per se; et cum justa per se dicitur esse, non aliud intelligitur quam per justitiam. Quapropter, si quaeratur quid sit ipsa summa natura de qua agitur; quid verius respondetur quam justitia? Videndum igitur quomodo intelligendum sit quando illa natura, quae est ipsa justitia [272 1Kb] , dicitur justa. Quoniam enim homo non potest esse justitia, justitiam autem habere potest; non intelligitur justus homo existens justitia, sed habens justitiam. Quoniam igitur de summa natura non proprie dicitur [273 1Kb] quia habet justitiam, sed existit justitia: cum dicitur justa, proprie [274 1Kb] intelligitur existens justitia, non autem habens justitiam. Quare si, cum dicitur existens justitia, non dicitur qualis est sed quid est; consequitur ut, cum dicitur justa, non dicatur qualis sit, [Col. 0165B] sed quid sit. Deinde, quoniam de illa suprema essentia idem est dicere quia est justa, et quia est existens justitia: et cum dicitur, est existens [275 1Kb] justitia, non est aliud quam est justitia: nihil differt in illa, sive dicatur, est justitia, sive est justa [276 1Kb] . Quapropter cum quaeritur de illa quid est, non minus congrue respondetur justa, quam justitia: quod vero in exemplo justitiae ratum esse conspicitur, hoc de omnibus, quae similiter de ipsa summa natura dicuntur, intellectus sentire per rationem constringitur. Quidquid igitur eorum de illa dicatur, non qualis, vel quanta; sed magis quid sit monstratur. Sed palam est quia quodlibet bonum summa natura sit, summe illud est. Illa igitur est summa essentia, summa vita, summa ratio, summa salus, summa [Col. 0165C] justitia, summa sapientia, summa veritas, summa bonitas, summa magnitudo, summa pulchritudo, summa immortalitas, summa incorruptibilitas, summa immutabilitas, summa beatitudo, summa aeternitas, summa potestas, summa unitas; quod non est aliud quam summe ens, summe vivens: et alia similiter [277 1Kb] .



CAPUT XVII [al., XVI] [278 1Kb] . Quod ita sit [279 1Kb] simplex, ut omnia, quae de ejus essentia dici possunt, unum idemque sint in illa; et nihil de ea dici possit substantialiter, nisi in eo quod quid est.

CONSPECTUS CAPITIS.---Omne compositum indiget his ex quibus componitur, illis debet quod est, et per illa est quidquid est; quod autem illa sunt, per illud non sunt: et proinde summum non est. Haec autem de summa natura dicere nefas est. [Col. 0165D] Ergo illa non est composita. Et cum ipsa tot bona sit, vita, ratio, bonitas, justitia, etc., quae de Deo [Col. 0166A] dicuntur, necesse fit ut haec omnia bona non plura sed unum sint. Ergo unum illorum est idem quod omnia, sive simul, sive singula. Et cum summa natura una consideratione sit quidquid est, quia essentialiter est hoc totum quod ipsa est: nihil de illa dicitur in eo quod qualis vel quanta; sed in eo quod quid sit.

Quid ergo, si illa summa natura tot bona est, eritne composita tam pluribus [280 1Kb] bonis; an potius non sunt plura bona, sed unum bonum tam pluribus nominibus significatum? Omne enim compositum, ut subsistat, indiget his ex quibus componitur; et illis debet quidem quod [281 1Kb] est, quia quidquid est, per illa est; et illa quod sunt, per illud non sunt: et idcirco penitus summum non est. Si igitur natura [282 1Kb] illa composita est ex pluribus bonis, haec omnia, quae omni composito insunt, in illam incidere [Col. 0166B] necesse est: quod nefas falsitatis aperta ratione [283 1Kb] destruit et obruit tota, quae supra patuit, necessitas veritatis. Cum igitur illa natura nullo modo composita sit et tamen omnimodo tot illa bona sit, necesse est ut [284 1Kb] illa omnia non plura, sed unum sint. Idem igitur est quodlibet unum illorum, quod omnia, sive simul [285 1Kb] , sive singula; ut cum dicitur justitia, vel essentia, idem significat [286 1Kb] , quod alia, vel omnia simul, vel singula. Quemadmodum itaque unum est, quidquid essentialiter de summa substantia dicitur; ita ipsa uno modo una consideratione est, quidquid est essentialiter. Cum enim aliquis homo dicitur et corpus [287 1Kb] , et rationalis, et homo; non uno modo vel consideratione haec tria dicitur. Secundum aliud est enim corpus, et [Col. 0166C] secundum aliud rationalis [288 1Kb] , et singulum horum non est totum id [289 1Kb] quod est homo. Illa vero summa essentia nullo modo sic est aliquid, ut illud idem secundum alium modum, aut secundum aliam considerationem non sit; quia quidquid aliquo modo essentialiter est, hoc est totum quod ipsa est. Nihil igitur [290 1Kb] quod de ejus essentia, vere dicitur, in eo quod qualis, vel quanta; sed in eo quod quid sit, accipitur. Quidquid enim est, vel quale, vel quantum, est etiam aliud [291 1Kb] in eo quod quid est, unde non simplex [292 1Kb] , sed compositum est.



CAPUT XVIII [al., XVII] [293 1Kb] . Quod sit sine principio, et sine fine [294 1Kb] .

CONSPECTUS CAPITIS.---Si summa substantia principium [Col. 0166D] habet, aut ex se, aut ex alio, aut ex nihilo habet. Non ex alio, aut ex nihilo habet: cum probatum [Col. 0167A] sit eam non esse ex alio, aut ex nihilo. Non etiam ex se vel per se initium habet: sic enim est ex se vel per se, ut non alia sit essentia quae est per se et ex se, et alia per quam et ex qua est: alioquin jam non esset per se, sed per aliud. Summa igitur natura non incoepit per se vel ex se. Sed nec finem habebit. Si enim finem habitura est: 1. Non est summe vita, seu immortalis et incorruptibilis; 2. aut volens aut nolens deficiet: non volens, quia non est simplex bonum cujus voluntate perit summum bonum; si vero nolens, non est summe potens; 3. non esset aeterna; 4. veritas principium vel finem habere nequit cogitari. Nunquam enim non verum fuit quia futurum erat aliquid; et nunquam non verum erit quia praeteritum est aliquid.

Ex quo igitur haec tam simplex natura creatrix et vigor omnium fuit, vel usquequo futura est? An [Col. 0167B] potius nec ex quo, nec usquequo est; sed sine principio et sine fine [295 1Kb] est? Si enim principium habet, aut ex se vel per se hoc habet; aut ex alio vel per aliud; aut ex nihilo vel per nihil [296 1Kb] . Sed constat per veritatem jam perspectam quia nullo modo ex alio, vel ex nihilo, vel per aliud, vel per nihil est. Nullo igitur modo per aliud, vel ex alio, aut per nihil, vel ex nihilo initium sortita est. Ex seipsa vero, vel per se initium habere non potest, quanquam ex seipsa, et per seipsam sit. Sic enim est ex se et per se [297 1Kb] , ut nullo modo sit alia essentia, quae est per se et ex se, et alia per quam et ex qua est. Quidquid autem ex aliquo vel per aliquid incipit esse, non est omnino idem illi ex quo, vel per quod incipit esse. Summa igitur natura non incoepit per se, vel ex se. [Col. 0167C] Quoniam igitur nec per se, nec ex se, nec per aliud, nec ex alio, nec per nihil, nec ex nihilo habet principium, nullo modo habet principium. Sed neque finem habebit. Si enim finem habitura est, non est summe immortalis et summe incorruptibilis; sed constat quia est summe immortalis et incorruptibilis: non habebit igitur finem. Amplius: Si finem habitura est, aut volens, aut nolens deficiet. Sed pro certo non est simplex bonum, cujus voluntate perit summum bonum: at ipsa est verum et simplex bonum; quare sua sponte non deficiet ipsa, quam certum est esse summum bonum. Si vero nolens [298 1Kb] peritura est, non est summe potens, nec omnipotens; sed rationis necessitas asseruit eam summe potentem esse et omnipotentem. Non ergo nolens deficiet. [Col. 0167D] Quare si nec volens, neque nolens [al. omit.] summa natura finem habebit, nullo [299 1Kb] modo 11 finem habebit. Amplius: Si illa summa natura finem habet [300 1Kb] , vel principium, non est vera aeternitas: [Col. 0168A] quod esse supra inexpugnabiliter inventum [301 1Kb] est. Deinde cogitet, qui potest, quando incoepit, aut quando non fuit hoc verum; scilicet, quia futurum erat aliquid: aut quando desinet, et non erit hoc verum; scilicet, quia praeteritum erit aliquid. Quod si neutrum horum cogitari potest, et utrumque hoc verum sine veritate esse non potest; impossibile est vel cogitare quod veritas principium vel finem habeat. Denique si veritas habuit principium, vel habebit finem; antequam ipsa inciperet, verum erat tunc quia [302 1Kb] non erat veritas; et postquam finita erit quia [303 1Kb] non erit. Atqui [304 1Kb] verum non potest esse sine veritate: erat igitur veritas, antequam esset veritas; et erit veritas, postquam finita erit veritas; quod inconvenientissimum est. Sive igitur [Col. 0168B] dicatur veritas habere, sive intelligatur non habere principium vel finem, nullo claudi potest veritas principio vel fine: quare idem sequitur de summa natura, quia ipsa summa veritas est.



CAPUT XIX [305 1Kb] . Quomodo nihil fuit ante, aut erit post illam.

CONSPECTUS CAPITIS.---Duplex est sensus hujus pronuntiationis: Nihil fuit ante summam essentiam. 1. Est, priusquam summa essentia esset, fuit, cum erat nihil; 2. Est, ante summam essentiam non fuit aliquid. Primo sensu falsa est; secundo sensu est vera. Duplex sensus pariter est cum dicitur: Post summam essentiam nihil est futurum.

Sed ecce iterum insurgit nihil, et quaecunque hactenus ratio veritate [306 1Kb] et necessitate concorditer [Col. 0168C] attestantibus, disseruit, asserit esset nihil. Si enim ea, quae supra digesta sunt, necessariae veritatis munimine firmata sunt, non fuit [307 1Kb] aliquid ante summam essentiam, nec erit aliquid post [307 1Kb] eam: quare nihil fuit ante eam, et nihil erit post eam. Nam aut aliquid [308 1Kb] , aut nihil necesse est praecessisse, vel subsecuturum esse. Qui autem dicit quia nihil fuit ante ipsam, et nihil erit post ipsam, id pronuntiare videtur. Quia fuit ante ipsam, quando nihil erat; et erit post ipsam, quando nihil erit. Quando ergo nihil erat, illa non erat; et quando nihil erit, illa non erit. Quomodo ergo non incoepit ex nihilo, aut quomodo non deveniet [309 1Kb] ad nihilum: si illa nondum erat, cum jam erat nihil [310 1Kb] ; [al. omit.] et eadem jam non erit, cum adhuc erit nihil? [Col. 0168D] Quid ergo [310 1Kb] molita est tanta moles argumentorum, si tam facile demolitur nihilum molimina eorum? Si namque [311 1Kb] constituitur ut summum esse nihilo et praecedenti succedat, et subsequenti decedat [312 1Kb] [Col. 0169A] quidquid supra statuit verum, necesse destituitur [313 1Kb] per inane nihilum. An potius repugnandum est nihilo, ne tot structurae necessariae rationis a nihilo expugnentur; et summum bonum, quod lucerna veritatis quaesitum et inventum est, amittatur pro nihilo. Potius igitur asseratur, si fieri potest, quia nihil non fuit ante summam essentiam, nec erit post illam; quam, cum locus datur ante vel post illam nihilo, per nihilum reducatur ad nihilum illud esse, quod per seipsum conduxit id quod erat nihil, esse [314 1Kb] . Duplicem namque una pronuntiatio gerit sententiam, cum dicitur quia nihil fuit ante summam essentiam. Unus enim est ejus sensus, quia, priusquam summa essentia esset, fuit, cum erat nihil. Alter vero ejus est intellectus, quia ante summam [Col. 0169B] essentiam non fuit aliquid [315 1Kb] , veluti si dicam, nihil docuit me volare: aut hoc sic [316 1Kb] exponam, quia ipsum nihil, quod significat non [317 1Kb] aliquid, docuit me volare; et erit falsum: aut quia non me docuit aliquid volare [318 1Kb] , quod est verum. Prior itaque sensus est, quem sequitur supra tractata inconvenientia, et omnimoda ratione pro falso repellitur. Alter vero est, qui superioribus perfecta cohaeret [319 1Kb] convenientia et tota illorum contexione verus esse compellitur. Quare cum dicitur quia nihil [320 1Kb] fuit ante illam, secundum posteriorem intellectum accipiendum est; nec sic est exponendum, ut intelligatur aliquando fuisse, quando illa non erat, et nihil erat; sed ita ut intelligatur quia ante illam non fuit aliquid. Eadem ratio est duplicis [Col. 0169C] intellectus si nihil dicatur post illam esse futurum. Si ergo haec interpretatio, quae facta est de nihilo, diligenter discernitur, verissime nec aliquid nec nihil summam essentiam aut praecessisse aut subsecuturum esse, et nihil fuisse ante vel post illam esse secuturum [321 1Kb] concluditur, et tamen nulla jam constitutorum soliditas nihili inanitate concutitur.



CAPUT XX [al. XIX] [322 1Kb] . Quod illa sit in omni loco et tempore.

CONSPECTUS CAPITIS.---Creatrix essentia ubique et semper est, 1. quia nunquam incoepit aut desinet esse; 2. quia summa natura aut ubique et semper est, aut tantum alicubi et aliquando, aut nusquam et nunquam. At repugnat, 1 ut quod verissime [Col. 0169D] et summe est, id nusquam et nunquam sit; 2. ut ullum bonum vel aliquid sit sine ipsa [Col. 0170A] creatrice essentia, sine qua nusquam vel nunquam est aliquid. Denique quia nec determinate est alicubi et aliquando; ubi enim ipsa non est, ibi nulla est essentia: nec determinate per se in uno loco et tempore; in caeteris vero per suam potentiam; nam potentia ejus est ipsius essentia. Ergo ubique et semper est.

Quanquam autem supra conclusum sit, quia creatrix haec natura ubique, et in omnibus, et per omnia sit: et ex eo, quia nec incoepit, nec desinet esse [323 1Kb] consequatur quia semper fuit, et est [324 1Kb] , et erit, sentio tamen quiddam [325 1Kb] contradictionis submurmurare [326 1Kb] ; quod me cogit diligentius, ubi et quando illa sit, indagare. Itaque summa essentia, aut ubique et semper est, aut tantum alicubi et aliquando, aut nusquam et nunquam: quod dico, aut [Col. 0170B] in omni loco et tempore [327 1Kb] ; aut determinate [328 1Kb] in aliquo, vel in nullo. Sed quid videtur repugnantius, quam ut quod verissime et summe est, id nusquam et nunquam sit [329 1Kb] . Falsum est igitur nusquam vel nunquam illam esse [330 1Kb] . Deinde, quoniam nullum [331 1Kb] bonum, nec penitus aliquid est sine ea: si ipsa nusquam vel nunquam est, nusquam vel nunquam aliquod bonum est, et nusquam vel nunquam omnino aliquid est. Quod quam falsum [332 1Kb] sit, nec dicere opus est: falsum igitur est et illud, quod illa nusquam aut nunquam [333 1Kb] sit. Aut est ergo determinate alicubi et aliquando; aut ubique et semper. At si determinate [334 1Kb] est in aliquo loco vel tempore; ibi et tunc tantum, ubi et quando ipsa est, potest aliquid [Col. 0170C] esse. Ubi vero et quando ipsa non est, ibi et tunc penitus nulla est essentia, quia sine ea nihil est: unde consequetur [335 1Kb] ut sit aliquis locus et aliquod tempus, ubi et quando omnino nihil est. Quod quoniam est falsum; ipse namque locus et tempus ipsum aliquid est; non potest esse summa natura alicubi, vel aliquando determinate [336 1Kb] . Quod si dicitur quod determinate ipsa [337 1Kb] per se alicubi et aliquando est; sed per potentiam suam est ubicunque, vel quandocunque aliquid est; non est verum: quoniam enim potentiam ejus nihil aliud quam ipsam esse manifestum est; nullo modo potentia ejus sine ipsa est. Cum ergo non sit alicubi vel aliquando determinate, necesse est ut sit ubique et semper, [Col. 0170D] id est in omni loco et tempore.
[Col. 0171A]


CAPUT XXI [al. XX] [338 1Kb] . Quod in nullo sit loco aut tempore.

CONSPECTUS CAPITIS.---A summa natura valde alienum est habere compositionem partium vel divisionem. Ergo ipsa non ita est tota in omnibus locis et temporibus, ut per partes sit in singulis. Utrum sit tota simul in singulis locis et temporibus sic inquiritur: Si tota est simul in singulis locis, per singula loca sunt singulae totae. Nam quod totum est in aliquo loco, nihil est ejus extra istum locum; sed de quo nihil est extra istum locum, nihil ejus est simul in alio loco. Ergo unum totum non potest esse simul in diversis locis totum. Ergo per singula loca, singula sunt tota. Ergo si summa natura est tota simul in singulis locis, quot singula loca esse possunt, tot singulae sunt naturae summae. Ergo ipsa non est tota simul in omnibus locis. Sic nec ipsa est tota simul in omnibus temporibus; cum ipsa tempora [Col. 0171B] non simul sint: nec est tota simul distincte in singulis temporibus; alioquin ejus aeternitas, quae est ipsa ejus essentia, haberet partes, praesens, praeteritum ac futurum. Ergo nullo modo est in omni loco vel tempore. Sed quoniam aliquid sine ea nec usquam nec unquam est, necesse est illam esse ubique et semper

12 Quod si ita est, aut tota est in omni loco vel tempore, aut tantum quaelibet pars ejus, ut altera pars sit extra omnem locum et tempus. Si vero partim est, et partim non in omni loco vel tempore, partes habet: quod falsum est. Non igitur partim est ubique et semper. Tota autem quomodo est ubique et semper? [al. omit. T. a. q. e. u. e. s.] [339 1Kb] Aut enim sic est intelligendum, ut tota simul sit [340 1Kb] in omnibus locis vel temporibus, et per partes in singulis; [Col. 0171C] aut sic, ut tota sit etiam [341 1Kb] in singulis. Verum si per partes est in singulis, non effugit partium compositionem et divisionem: quod valde alienum a summa natura inventum est. Quapropter non est ita tota in omnibus locis et temporibus, ut per partes sit in singulis. Restat altera pars discutienda, scilicet, qualiter summa natura sit tota in omnibus, et singulis locis et temporibus [342 1Kb] . Hoc nimirum esse non potest, nisi aut simul, aut diversis temporibus. Sed quoniam ratio loci, aut ratio temporis, quas hactenus simul progressas eisdem vestigiis una potuit indagare prosecutio [343 1Kb] , hic ab invicem [344 1Kb] digredientes [345 1Kb] disputationem videntur diversis quasi fugere anfractibus, singillatim suis investigentur discussionibus. Primum ergo videatur [Col. 0171D] si summa [346 1Kb] natura tota possit esse in singulis locis, aut simul aut per diversa tempora. Deinde idipsum in temporibus inquiratur. Si igitur tota est simul in [Col. 0172A] singulis locis, per singula loca sunt singulae totae. Sicut enim locus a loco distinguitur ut singula loca sint, ita id quod totum est in uno loco, ab eo quod eodem tempore totum est in alio loco distinguitur, ut singula tota sint. Nam quod totum est in aliquo loco, nihil ejus est quod non sit in ipso loco. At de quo nihil est quod non sit in aliquo loco, nihil est de eo quod sit eodem tempore extra eumdem locum. Quod igitur totum est in aliquo loco, nihil est ejus quod eodem tempore sit extra ipsum locum. Sed de quo nihil est extra quemlibet locum, nihil ejus est eodem tempore in alio loco. Quare quod totum est in quolibet loco, nihil ejus est simul in alio [347 1Kb] loco. Quod igitur totum [348 1Kb] est in aliquo loco, quomodo totum quoque simul est [349 1Kb] in alio loco, si nihil de eo [Col. 0172B] potest esse in alio loco? Quoniam igitur unum totum non potest esse simul in diversis locis totum, consequitur ut per singula loca, singula sint tota, si in singulis locis simul aliquid est totum. Quapropter si summa natura tota est uno tempore in singulis omnibus locis, quot singula loca esse possunt, tot singulae sunt naturae summae, quod irrationabile est opinari. Non est igitur tota uno tempore in singulis locis. At vero si diversis [350 1Kb] temporibus tota est in singulis locis, quando est in uno loco, nullum bonum et nulla essentia est interim in aliis locis, quia sine ea prorsus aliquid non existit. Quod absurdum esse vel ipsa loca probant, quae nonnihil, sed aliquid sunt. Non est itaque summa natura tota in singulis locis, diversis temporibus. Quod si nec eodem [Col. 0172C] tempore, nec diversis temporibus [351 1Kb] tota est in singulis locis, liquet quia nullo modo est tota in singulis omnibus locis. Nunc igitur est [352 1Kb] indagandum si eadem summa natura sit tota in singulis temporibus, aut simul, aut distincte per singula tempora. [(51) 1Kb] [353 1Kb] Sed quomodo est aliquid totum simul in singulis temporibus, si ipsa tempora simul non sunt? Si vero separatim et distincte tota est in singulis temporibus, quemadmodum aliquis homo totus est heri, et hodie, et cras; proprie dicitur quia fuit, et est, et erit. Ergo ejus aetas, quae nihil aliud est quam ejus aeternitas, non est tota simul; sed est partibus extensa per temporum partes. At ejus aeternitas nihil aliud est, quam ipsa. Summa igitur essentia [354 1Kb] erit divisa per partes, secundum temporum distinctiones. [Col. 0172D] Si enim ejus aetas per temporum cursus producitur, habet cum ipsis temporibus praesens, praeteritum et futurum. Quid autem aliud est eius aetas, vel existendi [Col. 0173A] diuturnitas, quam ejus aeternitas? Ergo cum ejus aeternitas nihil aliud sit quam ejus essentia, sicut supra digesta ratio indubitabiliter probat: si ejus aeternitas habet praeteritum, praesens et futurum, consequenter quoque ejus essentia habet praeteritum, praesens, et futurum. At quod praeteritum est, non est praesens vel futurum; et quod praesens est, non est praeteritum, nec futurum [355 1Kb] ; et quod futurum est, non est praeteritum, vel praesens [356 1Kb] . Quomodo ergo stabit quod supra rationabili et perspicua necessitate claruit, scilicet, quia illa summa natura nullo [357 1Kb] modo composita, sed summe simplex et summe incommutabilis, si aliud [358 1Kb] et aliud est in diversis temporibus, et per tempora distributas habet partes; aut potius, si illa vera sunt; [Col. 0173B] imo quia liquido [359 1Kb] vera sunt, quomodo haec possibilia sunt? Nullo igitur modo creatrix essentia, aut aetas, aut aeternitas ejus recipit praeteritum vel futurum. Praesens enim quomodo non habet, si vere est? sed fuit, significat praeteritum; et erit, futurum. Nunquam igitur illa fuit, vel erit; quare non est distincte [360 1Kb] , sicut nec simul tota in diversis singulis temporibus. Si igitur, sicut discussum [361 1Kb] est, nec sic est tota in omnibus locis vel temporibus, ut semel sit tota in omnibus, et per partes in singulis; nec sic, ut tota sit in singulis, manifestum est quia non est ullo modo in omni loco vel tempore tota. Et quoniam similiter pervisum est [362 1Kb] quia nec sic est in omni loco vel tempore, ut pars sit in omni, et pars sit extra omnem locum vel tempus, impossibile [Col. 0173C] est ut sit ubique et semper. Nullatenus enim potest intelligi esse ubique et semper, nisi aut tota, aut pars. Quod si nequaquam est ubique et semper, aut erit determinate in aliquo loco vel tempore, aut in nullo; determinate autem eam in aliquo non posse esse, jam discussum est. In nullo igitur vel tempore, id est, nusquam et nunquam est [363 1Kb] . Non enim potest esse, nisi aut in omni, aut in aliquo. Sed rursus cum constet inexpugnabiliter non solum quia est per se, et sine principio, et sine fine; sed quia aliquid sine ea nec usquam nec nunquam est, necesse illam esse [364 1Kb] ubique et semper.



CAPUT XXII [al. XXIII] [365 1Kb] . Quomodo sit in omni, et in nullo loco et tempore [366 1Kb] .
[Col. 0173D]

CONSPECTUS CAPITIS.---Haec tam contraria secundum prolationem, et necessaria secundum probationem, inter se conveniunt: siquidem unum totum non posse simul esse in diversis locis vel temporibus, verum est duntaxat de iis quae sic [Col. 0174A] sunt in loco et tempore, ut loci spatium vel temporis diuturnitatem non excedant. Illius enim duntaxat rei est locus, cujus quantitatem locus circumscribit ac continet: et illius solum rei est aliquod tempus, cujus diuturnitatem metiendo terminat. At summa natura nullis terminis clauditur; sed ejus potentia, quae est ipsius essentiae, omnia sub se concludit. Ergo ipsam nulla loci vel temporis cohibitio includit, et cum nullam localis vel temporalis distensionis magnitudinem vel parvitatem sicut nec partem, suscipiat; nullo loco aut tempore circumscribitur. At tamen necessitas exigit summam essentiam totam nulli loco vel tempori deesse: et nulla lex loci aut temporis prohibet eam omni loco et tempori simul totam adesse. Ipsa igitur tota simul omnibus et singulis locis et temporibus praesens est. Ideo enim in loco vel tempore esse dicitur, non quia continetur; sed quia praesens est. Aptius tamen haec diceretur esse cum loco et tempore, quam in loco et tempore; [Col. 0174B] quia esse in loco vel tempore, proprie intelligitur contineri. Itaque in omni loco et tempore summa natura est, quia nulli abest; et in nullo loco vel tempore est, quia nulla clauditur, nec loci aut temporis legibus subjicitur.

Quomodo ergo convenient haec tam necessaria secundum prolationem, et tam necessaria secundum probationem? Fortasse quodam modo est summa natura in loco vel tempore, quo non prohibetur sic esse simul tota in singulis locis vel temporibus [367 1Kb] , ut tamen non sint plures totae, sed una sola tota; nec ejus aetas, quae non est nisi vera aeternitas, non sit distributa in praeteritum, praesens et futurum. Non enim videntur hac lege loci ac temporis cogi, nisi ea quae sic sunt in loco vel tempore, ut loci spatium vel [Col. 0174C] temporis diuturnitatem non excedant. Quare, sicut de his quae hujusmodi sunt, unum idemque totum simul non posse esse totum in diversis locis vel temporibus [367 1Kb] omni veritate asseritur; ita in his quae hujusmodi non sunt, idipsum nulla necessitate concluditur. Jure namque dici videtur, quod tantum ejus rei sit aliquis 13 locus, cujus quantitatem locus circumscribendo continet, et continendo circumscribit, et quod ejus rei solum sit aliquod tempus, cujus diuturnitatem tempus metiendo aliquo modo terminat, et terminando metitur. Quapropter cujus amplitudini, aut diuturnitati, nulla meta vel a loco vel a tempore opponitur; ulli nullum esse locum vel tempus vere proponitur. Quoniam namque nec locus illi facit, quod locus; nec tempus, quod tempus: [Col. 0174D] non irrationabiliter dicitur quia nullus locus est ejus locus, et nullum tempus est ejus tempus. Quod vero nullum locum aut tempus habere conspicitur, id profecto nullatenus loci aut temporis legem subire convincitur. Nulla igitur lex loci aut temporis [Col. 0175A] naturam ullam [368 1Kb] aliquo modo cogit, quam nullus locus aut tempus [369 1Kb] aliqua continentia claudit. Quaenam autem rationalis [370 1Kb] consideratio omnimoda ratione non concludat [371 1Kb] , ut creatricem summamque omnium substantiam, quam necesse est alienam esse et liberam a natura et jure omnium, quae ipsa fecit de nihilo, nulla loci [372 1Kb] cohibitio vel temporis includat, cum potius ejus potentia, quae non est [373 1Kb] aliud quam ejus essentia, cuncta a se facta sub se continendo concludat. Quomodo quoque non est impudentis imprudentiae dicere [374 1Kb] quod summae veritatis aut locus circumscribat quantitatem, aut tempus metiatur diuturnitatem: quae nullam penitus localis vel temporalis distensionis [375 1Kb] magnitudinem suspicit vel parvitatem? Quoniam itaque loci haec [Col. 0175B] est vel temporis conditio [376 1Kb] , ut tantummodo quidquid eorum metis clauditur, nec partium fugiat rationem, vel qualem suscipit locus ejus secundum quantitatem, vel qualem patitur tempus ejus secundum diuturnitatem; nec ullo modo possit totum a diversis locis vel temporibus simul contineri: quidquid vero loci vel temporis continentia nequaquam coercetur, nulla locorum vel temporum lege ad partium multiplicitatem cogatur; aut praesens esse totum simul pluribus locis aut temporibus prohibeatur; quoniam, inquam, haec est conditio loci aut temporis, procul dubio summa substantia, quae nulla loci vel temporis continentia cingitur, nulla eorum lege constringitur. Quare quoniam summam essentiam totam et inevitabilis necessitas exigit [Col. 0175C] nulli loco vel tempori deesse, et nulla ratio loci aut temporis prohibet omni loco vel tempori simul totam adesse, necesse est eam simul totam omnibus et singulis locis et temporibus praesentem esse. Non enim, quia huic loco vel tempori praesens est, idcirco prohibetur illi vel illi loco, aut tempori simul et similiter praesens esse; nec quoniam fuit, aut est, aut erit, ideo aeternitatis ejus aliquid [377 1Kb] evanuit a praesenti tempore cum praeterito [378 1Kb] , quod jam non est; aut transit cum praesenti, quod vix est; aut venturum est cum futuro, quod nondum est. Nullatenus namque cogitur vel prohibetur lege [379 1Kb] locorum vel temporum, alicubi aut aliquando esse vel non esse, quod nullo modo intra locum vel tempus claudit suum esse. Nam, si ipsa summa essentia [Col. 0175D] dicitur esse in loco aut tempore, quamvis de illa et [Col. 0176A] de localibus sive temporalibus naturis una sit prolatio, propter loquendi consuetudinem, diversus tamen est intellectus, propter rerum dissimilitudinem [380 1Kb] . In illis namque [381 1Kb] duo quaedam eadem prolatio significat, id est, quia [382 1Kb] praesentia sunt locis et temporibus, in quibus esse dicuntur; et quia continentur ab ipsis. In summa vero essentia unum tantum praecipitur, id est [383 1Kb] , quia praesens est; non etiam quia continentur. Unde, si usus loquendi admitteret, convenientius dici videretur esse cum loco vel tempore, quam in loco vel tempore. Verius enim [384 1Kb] significatur contineri aliquid, cum dicitur esse in alio, quam cum dicitur esse cum alio. In nullo itaque loco vel tempore proprie dicitur esse, quia omnino a nullo alio continetur: [Col. 0176B] et tamen in omni loco vel tempore suo quodam modo dici potest esse; quoniam quidquid aliud est, ne in nihilum cadat, ab ea praesente sustinetur: in omni loco et tempore est, quia nulli abest; et in nullo est, quia nullum locum aut tempus habet, nec in se recepit distinctiones locorum aut temporum; nec hic vel illic [385 1Kb] , vel alicubi, vel tunc, vel nunc, vel aliquando; nec secundum labile praesens tempus quo utimur, est [386 1Kb] aut secundum praeteritum, vel futurum, fuit, vel erit, quoniam haec circumscriptorum et mutabilium propria sunt; quod illa non est. Et tamen haec de ea quodammodo dici possunt; quoniam sic est praesens omnibus circumscriptis et mutabilibus, ac si illa circumscribatur eisdem locis, et mutetur temporibus. [Col. 0176C] Patet itaque, quantum [387 1Kb] satis est ad dissolvendam, quae insonabat, contrarietatem; qualiter summa omnium essentia ubique et semper, et nusquam et nunquam, id est, in omni et in nullo loco [388 1Kb] , aut tempore sit, juxta diversorum intellectuum [389 1Kb] concordem veritatem.



CAPUT XXIII [al. XXIV.] [390 1Kb] Quomodo melius intelligi possit esse ubique, quam in omni loco.

CONSPECTUS CAPITIS.---Cum localia verba (ubi, ibi, etc.) saepe irreprehensibiliter attribuantur rebus quae nec loca sunt, nec circumscriptione locali continentur, ut cum dicitur ibi esse intellectus in anima, ubi est rationalitas: summa natura ubique, id est in omnibus quae sunt, esse aptius dicitur, quam esse in omnibus locis. Non enim velut quae contineatur, sed quae penetrando [Col. 0176D] cuncta contineat in omnibus est.
[Col. 0177A]

Verum cum constet eamdem summam naturam non magis esse in omnibus locis, quam in omnibus quae sunt, non velut quae contineatur, quae penetrando cuncta contineat: cur non dicatur esse ubique, hoc sensu, ut potius intelligatur esse in omnibus quae sunt, quam tantum in omnibus locis, cum hunc intellectum et rei veritas exhibeat, et ipsa localis verbi proprietas nequaquam prohibeat. Solemus namque localia verba saepe irreprehensibiliter attribuere rebus, quae nec loca sunt, nec circumscriptione locali continentur, velut si dicam ibi esse intellectum in anima, ubi est rationalitas. Nam cum ibi, et ubi, adverbia localia sint [391 1Kb] ; non tamen locali circumscriptione aut anima continet aliquid, aut intellectus aut rationalitas continetur. Quare [Col. 0177B] summa natura secundum rei veritatem, aptius dicitur ubique [392 1Kb] esse secundum hanc significationem, ut intelligatur esse in omnibus quae sunt, quam si intelligatur tantum in omnibus [393 1Kb] locis. Et quoniam, sicut supra expositae rationes docent, aliter esse non potest; necesse est eam sic esse in omnibus quae sunt, ut una eademque perfecte tota simul [394 1Kb] sit in singulis.



CAPUT XXIV [al. XXV]. [395 1Kb] Quomodo melius intelligi possit, »esse semper,« quam, »in omni tempore.«

CONSPECTUS CAPITIS.---Summa natura non habet principium aut finem, nec praesens, praeteritum aut futurum, quae sunt temporales differentiae; quoniam aeternitas ejus, quae nihil aliud est quam ipsa, immutabilis et sine partibus est. Cum ergo vox semper, [Col. 0177C] magis proprie significet aeternitatem, et tempus dicat varietatem, magis congrue summa natura dicitur semper esse, quam esse in omni tempore. Et cum aeternitas sit interminabilis vita simul perfecte tota existens, soli huic naturae summae convenit, quae principio et fine et omni termino caret.

Eamdem quoque summam substantiam constat sine principio et sine fine esse; nec habere praeteritum, aut futurum, nec temporale, hoc est, labile praesens, quo nos utimur, quoniam aetas sive aeternitas ejus quae nihil aliud est quam ipsa, immutabilis et sine partibus est. Nonne ergo semper quod videtur designare totum tempus, multo verius (si de illa dicitur) intelligitur significare aeternitatem, quae sibi ipsi nunquam est dissimilis, quam temporum varietatem, quae sibi ipsi semper est in aliquo non [Col. 0177D] similis. Quare si dicitur semper esse, quoniam idem est illi esse et vivere; nihil melius intelligitur, quam aeterne esse vel vivere, id est, interminabilem [Col. 0178A] vitam simul perfecte totam obtinere. Videtur enim [396 1Kb] ejus aeternitas 14 esse interminabilis vita simul perfecte tota existens. Cum enim supra jam satis liqueat quod eadem substantia non sit aliud quam vita sua, et aeternitas sua; nec sit aliquo modo terminabilis [397 1Kb] , nec nisi simul et perfecte tota, quid aliud est vera aeternitas, quae soli illi convenit, quam interminabilis vita simul et perfecte tota existens? Nam vel hoc solo, veram aeternitatem soli inesse illi substantiae, quae sola non facta, sed factrix esse inventa est, aperte percipitur; quoniam vera aeternitas principii finisque meta carere intelligitur: quod nulli rerum creatarum convenire, eo ipso quod de nihilo factae sunt, convincitur.



CAPUT XXV [(52) 1Kb] Quod nullis mutabilis sit accidentibus.

CONSPECTUS CAPITIS.---Accidentia alia mutationem efficiunt: alia, ut relationes, nullam mutationem inducunt. Summa autem natura, quia simplex est, non subest accidentibus quae mutationem faciunt. Ergo nec susceptibilis est ullius accidentis: accidentia enim improprie dicuntur, quae rem non mutant. Igitur nullo prorsus modo summa essentia mutabilis est; cum semper sit eadem substantialiter. et nullo unquam modo diversa sit accidentaliter.

Sed haec essentia [398 1Kb] , quam patuit omnimode sibi esse eamdem substantialiter, nonne est aliquando [399 1Kb] a se diversa vel accidentaliter. Verum quomodo est summe incommutabilis, si per accidentia [Col. 0178C] potest, non dicam esse, sed vel intelligi variabilis? Et econtra quomodo non est particeps accidentis; cum et hoc [400 1Kb] ipsum, quod major est omnibus aliis naturis, et quod illis [401 1Kb] dissimilis est [402 1Kb] , illi videatur accidere? Sed quid repugnant [403 1Kb] quorumdam, quae accidentia dicuntur, susceptibilitas, et naturalis incommutabilitas; si ex eorum assumptione nulla substantiam consequatur [404 1Kb] variabilitas? Omnium quippe quae accedentia dicuntur, alia non nisi cum aliqua participantis variatione adesse et abesse posse intelliguntur, ut omnes colores, alia omnino nullam vel accidendo vel recedendo mutationem circa id de quo dicuntur, efficere noscuntur, ut quaedam relationes. Constat namque quia homini post annum praesentem nascituro, nec [Col. 0178D] major, nec minor, nec aequalis sim, nec similis. Omnes autem relationes has, utique cum natus fuerit, sine omni mei mutatione, ad illum habere [Col. 0179A] potero et amittere, secundum quod crescet [405 1Kb] , vel per qualitates diversas mutabitur. Palam itaque fit quia eorum quae accidentia dicuntur, quaedam aliquatenus attrahant commutabilitatem, quaedam vero nullatenus subtrahant incommutabilitatem [406 1Kb] . Sicut igitur summa natura accidentibus mutationem efficientibus nunquam in sua simplicitate locum tribuit; sic secundum ea, quae nullatenus summae incommutabilitati repugnant [407 1Kb] , aliquando dici aliquod non respuit, et tamen aliquid ejus essentiae [408 1Kb] , unde ipsa variabilis intelligi possit, non accidit. Unde hoc quoque concludi potest, quia nullius accidentis susceptibilis est: quippe quemadmodum illa accidentia, quae mutationem aliquam accedendo vel recedendo faciunt, ipso suo effectu [409 1Kb] vere accidere [Col. 0179B] rei, quam mutant, perpenduntur; sic illa, quae a simili effectu deficiunt, improprie dici accidentia deprehenduntur. Sicut igitur semper sibi est [410 1Kb] omnimodo eadem substantialiter, ita nunquam est a se diversa ullo modo, vel accidentaliter. Sed quoquo modo sese habeat ratio de proprietate nominis accidentium, illud sine dubio verum est, quia de summe incommutabili natura nihil potest dici, unde mutabilis possit intelligi.



CAPUT XXVI [al. XXV]. [411 1Kb] Quomodo illa dicenda sit esse substantia; et quod sit extra omnem substantiam, et singulariter sit quidquid est.

CONSPECTUS CAPITIS.---Cum summa natura nullius mutationis aut accidentis sit susceptibilis, non dicitur substantia nisi substantia dicatur pro essentia: [Col. 0179C] sed ipsa est et extra et supra omnem substantiam; quia ipsa sola per se est. Itaque non habet nisi nomen commune cum creaturis.

Sed si ratum est quod de hujus naturae simplicitate perspectum [412 1Kb] est, quomodo substantia est? Nam cum omnis substantia admistionis differentiarum, vel mutationis accidentium sit susceptibilis, hujus immutabilis [413 1Kb] sinceritas omnimodae admistioni, sive mutationi est inaccessibilis; quomodo ergo [414 1Kb] obtinebitur eam esse quamlibet substantiam, nisi dicatur substantia pro essentia, et sic sit extra, sicut est supra omnem substantiam? Nam quantum illud esse, quod per se est quidquid, et de nihilo facit omne aliud esse, diversum est ab eo esse, quod per aliud fit de nihilo quidquid est [415 1Kb] ; tantum omnino distat summa substantia ab his quae non [Col. 0179D] sunt idem quod ipsa. Cumque ipsa sola omnium [416 1Kb] naturarum habeat a se, sine alterius naturae auxilio, [Col. 0180A] esse quidquid est; quomodo non est singulariter, absque suae creaturae consortio, quidquid ipsa est? Unde si quando illi est cum aliis nominis alicujus communio, valde procul dubio intelligenda est diversa significatio.



CAPUT XXVII [al. XXVI] [417 1Kb] Quod non contineatur in communi tractatu substantiarum; et tamen sit substantia, et individuus spiritus.

CONSPECTUS CAPITIS.---Omnis substantia aut est, universalis, hoc est pluribus communis, aut est individea, quae cum aliis communem habet. Summa vero natura nec in plures substantias se dividit, nec cum alia se essentia communione colligit. Ergo non includitur in communi substantiarum tractatu. Quia tamen summe existit, ideo maxime [Col. 0180B] substantia dici potest: et quia dignior est, ideo non corpus, sed spiritus est; et quidem individuus, quia nec partibus constat, nec differentiis aut accidentibus est mutabilis, nec proinde ulla ratione divisibilis.

Constat igitur quia illa substantia nullo communi tractatu substantiarum includitur, a cujus essentiali communione omnis natura excluditur. Nempe, cum omnis substantia tractetur aut esse universalis, quae pluribus substantiis essentialiter communis est, ut, hominem esse, commune est singulis hominibus; aut esse individua, quae universalem essentiam communem habet cum aliis, quemadmodum singuli homines commune habent cum singulis, ut homines sint; quomodo aliquis summam naturam in aliarum substantiarum tractatu contineri intelligit, [Col. 0180C] quae nec in plures substantias se dividit, nec cum aliqua alia per essentialem communionem se colligit? Quoniam tamen ipsa non solum certissime existit, sed etiam summe omnium [418 1Kb] existit, et cujuslibet rei essentia dici solet substantia; profecto, si quid digne [419 1Kb] dici potest, non prohibetur dici substantia. Et quoniam non noscitur dignior essentia quam spiritus aut corpus [420 1Kb] ; et ex his dignior est spiritus quam corpus: utique eadem asserenda est esse spiritus, non corpus [421 1Kb] . Quoniam autem nec ullae partes sunt ejusdem spiritus, nec plures esse possunt ejusmodi spiritus, necesse est ut sit omnino individuus spiritus. Quoniam enim, sicut supra constat, nec partibus est compositus, [Col. 0180D] nec ullis differentiis vel accidentibus intelligi potest esse mutabilis, impossibile est ut qualibet sectione sit divisibilis.
[Col. 0181A]


CAPUT XXVIII [al. XXVII] [422 1Kb] . Quod idem spiritus simpliciter sit: et [423 1Kb] creata illi comparata non sint.

CONSPECTUS CAPITIS.---Summus spiritus propter incommutabilem aeternitatem nullo modo dici potest, quia fuit aut erit, sed simpliciter est. Caetera vero, quia mutabilia sunt, secundum aliquid aut fuerunt aliquando aut erunt quod non sunt, et hoc quod sunt vix est: insuper de non esse veniunt ad esse non per se, sed per aliud: et ita redeunt ad non esse, nisi sustineantur per aliud. Solus ergo summus spiritus simpliciter vere perfecte et absolute est; caetera aut non sunt, aut vix sunt: non tamen omnino non sunt; nam de nihilo aliquid facta sunt ab eo qui solus absolute est.

15 Videtur ergo consequi ex praecedentibus quod iste spiritus, qui sic suo quodam mirabiliter singulari [Col. 0181B] et singulariter mirabili modo est, quadam ratione solus sit; alia vero quaecunque videntur esse huic collata, non sint. Si enim diligenter intendatur, ille solus videbitur simpliciter et perfecte et absolute esse; alia vero omnia fere non esse [424 1Kb] , et vix esse, quoniam namque idem spiritus, propter incommutabilem aeternitatem suam, nullo modo secundum aliquem motum dici potest quia fuit, aut erit; sed simpliciter, est: nec mutabiliter est aliquid, quod aliquando aut non fuit, aut non erit; neque non est quod aliquando fuit, aut erit; sed quidquid est, semel et simul, et interminabiliter est. Quoniam, inquam [425 1Kb] , hujusmodi est esse ejus; jure ipse simpliciter et absolute et perfecte dicitur esse. Quoniam vero omnia alia secundum aliquid mutabiliter aliquando aut [Col. 0181C] fuerunt, aut erunt quod non sunt; aut sunt quod aliquando non fuerunt, vel non erunt: et quoniam hoc quia fuerunt, jam non est; illud autem, scilicet quia erunt, nondum est; et hoc quia [426 1Kb] in labili brevissimoque et vix existente praesenti sunt, vix est. Quoniam ergo tam mutabiliter sunt, non immerito negantur simpliciter et perfecte et absolute esse; et asseruntur fere non esse, vix esse. Deinde, cum omnia, quaecunque aliud sunt quam ipse [427 1Kb] , de non esse venerint ad esse, non per se, sed per aliud; et cum de esse redeant ad non esse, quantum ad se, nisi sustineantur per aliud, quomodo illis simpliciter convenit, aut perfecte sive absolute esse, et non magis fere vix non esse? Cumque esse solius ejusdem ineffabilis Spiritus intelligi [Col. 0181D] nullo modo possit, aut ex non esse incoeptum [428 1Kb] , aut aliquem pati [429 1Kb] posse, ex eo quod est in non esse, defectum; et quidquid ipse est, non sit per aliud [Col. 0182A] quam per se, id est, per hoc quod ipse est, nonne hujus esse merito solum intelligitur simplex perfectumque et [430 1Kb] absolutum? Quod vero sic simpliciter et omnimoda ratione solum est perfectum, simplex et [431 1Kb] absolutum, id nimium quodammodo jure dici potest solum esse: et econtra [432 1Kb] , quidquid per superiorem rationem, nec simpliciter, nec perfecte, nec absolute esse; sed vix esse, aut fere non esse cognoscitur; id utique aliquo modo recte, non esse dicitur. Secundum hanc igitur rationem ille solus creator Spiritus est, et omnia creata, non sunt; nec tamen omnino [433 1Kb] non sunt, quia per illum qui solus absolute est, de nihilo aliquid facta sunt.



CAPUT XXIX [al. XXVIII] [434 1Kb] . [Col. 0182B] Quod ejus locutio idipsum sit quod ipse, et ipsi sit consubstantialis, cum non sint duo, sed unus Spiritus.

CONSPECTUS CAPITIS.---Summus Spiritus nihil fecit nisi per seipsum; quidquid autem fecit, per suam locutionem fecit. Ergo ejus locutio seu verbum non est aliud quam ipse summus Spiritus. Deinde ista locutio per quam factum est quidquid creatum est, non est creatura, sed est omni creatura prior. Ergo ipsa est creans Spiritus. Rursus: Ista locutio est summi Spiritus intelligentia; summa autem natura, cum sit simplex, est ipsa sua intelligentia. Ergo summa natura est ipsa sua locutio; et haec est illi consubstantialis, quia ipse individuus est Spiritus.

Jam vero [435 1Kb] his quae de proprietatibus hujus summae naturae ad praesens mihi ducem rationem sequenti [Col. 0182C] occurrerunt [436 1Kb] perspectis, opportunum existimo ut de ejus locutione, per quam facta sunt omnia, si quid possim, considerem. Etenim cum omnia quae de illa supra potuit animadvertere, rationis robur inflexibile teneant, illud me maxime cogit de illa diligentius discutere, quia id ipsum, quod ipse summus spiritus est, probatur esse. Si enim ille nihil fecit, nisi per seipsum, et quidquid ab eo factum est per illam est factum, quomodo illa est aliud quam quod est idem [437 1Kb] ipse? Amplius: asserunt utique inexplicabiliter ea quae jam inventa sunt, quia nihil omnino potuit unquam aut potest subsistere praeter creantem spiritum et ejus creaturam. Hanc vero spiritus ejusdem locutionem impossibile est [438 1Kb] inter creata contineri: quoniam quidquid creatum subsistit [Col. 0182D] [439 1Kb] , per illam factum est; illa vero per se fieri non potuit. Nihil quippe per seipsum fieri potest, quia quidquid fit, posterius est eo per quod fit; et [Col. 0183A] nihil est posterius seipso. Relinquitur itaque ut haec summi spiritus locutio, cum creatura esse non possit, non sit aliud quam summus spiritus. Denique, haec ipsa locutio nihil aliud potest intelligi quam ejusdem spiritus intelligentia, qua cuncta intelligit. Quid enim est aliud illi rem loqui aliquam, hoc loquendi modo, quam intelligere? Nam non, ut homo, non semper dicit [440 1Kb] quod intelligit. Si igitur summe simplex natura non est aliud quam quod est sua intelligentia, quemadmodum est idem quod est [441 1Kb] sua sapientia, necesse est ut similiter non sit aliud quam quod est sua locutio. Sed quoniam jam manifestum est summum spiritum unum tantum esse, et omnimode individuum, necesse est ut sic illi haec sua locutio sit consubstantialis [442 1Kb] , ut non sint duo, sed [Col. 0183B] unus spiritus.



CAPUT XXX [al. XXIX] [443 1Kb] . Quod eadem locutio non constet ex pluribus verbis, sed sit unum Verbum.

CONSPECTUS CAPITIS.---Cum ista locutio sit consubstantialis summae naturae quae simplex et una est, pariter simplex et una est, nec pluribus proinde constat verbis, sed est unum Verbum.

Cur igitur dubitem quod supra dubium dimiseram, scilicet, utrum haec locutio in pluribus verbis an in uno verbo consistat? Nam si sic est summae naturae consubstantialis, ut non sint duo, sed unus spiritus, utique sicut illa [444 1Kb] summe simplex est, ita et ista. Non igitur constat pluribus verbis; sed est unum [445 1Kb] Verbum, per quod facta sunt omnia.
[Col. 0183C]


CAPUT XXXI [al. XXX]. [446 1Kb] Quod ipsum Verbum non sit similitudo factorum, sed veritas essentiae, facta vero sint aliqua veritatis imitatio. Et quae naturae magis sint et praestantiores quam aliae.

CONSPECTUS CAPITIS.---Verbum quo dicuntur et per quod facta sunt omnia est consubstantiale summae incommutabilitati, quia consubstantiale est summae naturae quae est ipsa sua incommutabilitas. Ergo Verbum illud non est vera similitudo mutabilium, quae tamen ad illius exemplum facta sunt. Verum cum illius essentia summe sit, et sola vere sit, ipsum est existendi veritas, caetera vero non sunt nisi illius imitatio. Unde creatura tanto magis est, et tanto praestantior, quanto similior est illi Verbo quod summe est, et summe magnum. Hinc naturae viventes praestant non viventibus, sentientes non sentientibus, rationales non rationalibus. Hinc etiam liquet quia illa magis sunt quam ista: nam [Col. 0183D] illa natura magis est quae similior est summae essentiae. Quae autem plura participat, similior est seu in pluribus est similis summae essentiae; illa vero plura participat, cui plura possunt saltem cogitatione auferri. Porro cum omnis essentia eo [Col. 0184A] ipso magis sit et praestantior, quo similior est illi essentiae quae summe est et summe praestat, manifestum est quia Verbum non est creaturae similitudo, sed vera essentia; et in creatis non est absoluta essentia, sed verae essentiae imitatio: sicque ipsa creata eo magis vel minus sunt vera, quo magis vel minus illi appropinquant.

Sed ecce videtur [447 1Kb] mihi suboriri nec facilis nec ullatenus sub ambiguitate relinquenda quaestio. Etenim omnia hujusmodi verba, quibus res quaslibet mente dicimus, id est cogitamus, similitudines et imagines sunt rerum quarum verba sunt; et omnis similitudo, vel imago [448 1Kb] , tanto magis vel minus est vera, quanto magis vel minus imitatur rem cujus est similitudo. Quid igitur [449 1Kb] tenendum est de Verbo, quo dicuntur et per quod facta sunt omnia? Erit, an [Col. 0184B] non erit [450 1Kb] similitudo eorum quae per ipsum facta sunt? Si enim ipsum est vera mutabilium similitudo, non est consubstantiale summae incommutabilitati: quod falsum est. Si autem non omnino [451 1Kb] vera, sed qualiscunque similitudo mutabilium est, non est Verbum summae veritatis omnino verum: quod absurdum est. At si nullam mutabilium habet similitudinem, quomodo ad illius exemplum facta sunt? Verum forsitan nihil hujus remanebit [452 1Kb] ambiguitatis, si 16 quemadmodum in vivo homine veritas hominis esse dicitur, in picto vero similitudo sive imago illius veritatis, sic existendi veritas intelligitur [453 1Kb] in Verbo, cujus essentia sic summe est, ut quodammodo illa sola sit, in his vero quae in ejus comparatione quodammodo non sunt, et tamen per [Col. 0184C] illud et secundum illud facta sunt aliquid, aliqua imitatio [454 1Kb] illius summae essentiae perpendatur. Sic quippe Verbum summae veritatis, quod et ipsum est summa veritas, nullum augmentum vel detrimentum sentiet, secundum hoc quod magis vel minus creaturis sit simile; sed potius necesse erit omne quod creatum est tanto magis esse et tanto esse praestantius, quanto similius est illi quod summe est, et summe magnum est. Hinc etenim fortasse, imo non fortasse, sed pro certo, hinc omnis intellectus [455 1Kb] judicat naturas quolibet modo viventes praestare non viventibus, sentientes non sentientibus, rationales irrationalibus. Quoniam enim summa [456 1Kb] natura suo quodam modo singulari [457 1Kb] non solum est, sed et vivit, et sentit, et [Col. 0184D] rationalis est, liquet quoniam omnium quae sunt [458 1Kb] , id quod aliquo modo [459 1Kb] vivit magis est illi simile, quam id quod nullatenus vivit; et quod modo quolibet vel corporeo sensu cognoscit aliquid, magis [Col. 0185A] quam quod [460 1Kb] nihil omnino sentit; et quod rationale est, magis quam quod rationis [461 1Kb] capax non est. Quoniam vero simili ratione quaedam naturae magis minusve sunt quam aliae [462 1Kb] , perspicuum est. Quemadmodum enim natura illud praestantius est, quod per naturalem essentiam propinquius est praestantissimo, ita utique illa natura magis est, cujus essentia similior est summae essentiae. Quod sic quoque animadverti facile posse existimo. Nempe si cuilibet substantiae, quae et vivit, et sensibilis, et rationalis est, cogitatione [463 1Kb] auferatur quod rationalis est, deinde quod sensibilis, et postea quod vitalis, postremo ipsum nudum esse, quod remanet; quis non intelligat quod illa substantia quae sic paulatim destruitur, ad minus et minus [464 1Kb] esse, et ad ultimum [Col. 0185B] ad non esse gradatim perducitur? Quae autem singulatim [465 1Kb] assumpta quamlibet essentiam ad minus et minus esse deducunt, eadem ordinatim assumpta, illam ad magis et magis esse perducunt [466 1Kb] . Patet igitur quia magis est vivens substantia quam non vivens, et sensibilis quam non sensibilis, et rationalis quam non rationalis. Non est itaque dubium quod omnis essentia eo ipso magis est, praestantiorque est, quo similior est illi essentiae quae summe est et summe praestat. Satis itaque manifestum est in Verbo, per quod [467 1Kb] facta sunt omnia, non esse eorum similitudinem, sed veram simplicemque essentiam; in factis vero non esse simplicem absolutamque essentiam, sed verae illius essentiae vix aliquam imitationem. Unde necesse est non idem Verbum, [Col. 0185C] secundum rerum creatarum similitudinem, magis vel minus esse verum, sed omnem [468 1Kb] creatam naturam eo altiori gradu essentiae dignitatisque consistere, quo magis illi propinquare videtur.



CAPUT XXXII [al. XXX] [469 1Kb] . Quod summus Spiritus seipsum dicat coaeterno Verbo.

CONSPECTUS CAPITIS.---1. Summus spiritus est ipsa summa sapientia: summa sapientia se ipsam aeterne et summe intelligit, et idem est dicere quod intelligere. Ergo summus spiritus aeterne se dicit, et proinde habet Verbum coaeternum. 2. Cum mens rationalis se et ipsam summam sapientiam intelligat, summus spiritus, qui est aeternus, principaliter aeterne se intelligit. At si se aeterne intelligit, aeterne se dicit; si aeterne se dicit, aeterne est Verbum ejus apud ipsum. Et ita etiam si nulla alia existeret essentia, necesse foret Verbum illius [Col. 0185D] esse illi coaeternum.

Sed cum ita sit [470 1Kb] , quomodo illud quod simplex est [471 1Kb] veritas potest esse Verbum eorum quorum [Col. 0186A] non est similitudo? cum omne verbum quo aliqua res sic mente dicitur, similitudo sit rei ejusdem; et, si non est verbum eorum quae facta sunt per ipsum, quomodo constabit quia sit Verbum? Nempe omne verbum alicujus rei verbum est. Denique si nunquam creatura [472 1Kb] esset, nullum ejus esset verbum. Quid igitur? An concludendum est quia si nullo modo esset creatura, nequaquam esset Verbum illud, quod est summa et nullius indigens essentia; aut fortasse ipsa summa [473 1Kb] essentia, quae Verbum est, essentia quidem esset aeterna, sed Verbum non esset, si nihil unquam per illam fieret? Ejus enim quod non fuit, nec est, nec futurum est, nullum [474 1Kb] verbum esse potest. Verum secundum hanc rationem, si nunquam ulla [475 1Kb] praeter summum spiritum esset [Col. 0186B] essentia, nullum omnino esset verbum in illo. Si nullum in illo verbum esset, nihil apud se diceret [476 1Kb] , si nihil apud se diceret, cum idem sit illi [477 1Kb] , sic dicere aliquid quod est intelligere, non aliquid intelligeret; si nihil intelligeret, ergo summa sapientia, quae non est aliud quam idem spiritus, nihil intelligeret: quod absurdissimum est. Quid igitur? Si enim nihil intelligeret, quomodo esset summa sapientia? Aut si nullo modo esset aliquid praeter illam, quid illa intelligeret? Sed nunquid seipsam non intelligeret? At quomodo [478 1Kb] vel cogitari potest quod summa sapientia se aliquando non intelligat; cum mens [479 1Kb] rationalis possit non solum suimet, sed et illius summae sapientiae reminisci; et illam [480 1Kb] , et se intelligere [481 1Kb] ? Si enim mens humana nullam ejus aut sui habere [Col. 0186C] memoriam aut intelligentiam [482 1Kb] posset, nequaquam se ab irrationalibus creaturis, et illam ab omni creatura, secum sola tacite disputando, sicut nunc mens mea facit, discerneret. Ergo summus ille spiritus, sicut est aeternus; ita aeterne sui memor est, et intelligit se ad similitudinem mentis rationalis; imo non ad ullius similitudinem, sed ille principaliter, et mens rationalis ad ejus similitudinem. At si aeterne se intelligit, aeterne se dicit. Si aeterne se dicit, aeterne est Verbum ejus apud ipsum. Sive igitur ille cogitetur nulla alia existente essentia, sive aliis existentibus, necesse est Verbum illius coaeternum illi esse cum ipso.



CAPUT XXXIII [al. XXXI]. [Col. 0186D] [483 1Kb] Quod consubstantiali uno Verbo dicat se, et quod facit.

CONSPECTUS CAPITIS.---Verbum, quo seipsum summus [Col. 0187A] Spiritus dicit, est idipsum quod summus spiritus, ut supra demonstratum est. Verbum etiam, quo dicit ea quae facta sunt, est ipse summus spiritus, ut supra pariter est probatum. Ergo unum est sibi consubstantiale Verbum quo summus spiritus se dicit, et quo ea dicit quae facit. Praeterea Verbum, quo se dicit summa sapientia, convenientissime dici potest Verbum ejus, quia perfectam ejus tenet similitudinem: Verbum enim est imago rei ex cogitatione formata; et ideo tanto verius est verbum, quanto verius rem mens cogitat. Iterum, mens rationalis, cum se cogitando intelligit, imaginem suam seu verbum sui producit quod a se non nisi ratione potest separari. Ergo et summa sapientia, cum se dicendo intelligit, gignit consubstantialem sibi similitudinem suam, id est Verbum suum. Verbum istud dici potest et imago et figura et character ejus: Verbum autem quo creaturam dicit, verbum, aut imago, aut figura [Col. 0187B] creaturae dici non potest; quia est principalis ejus essentia. Ergo summus spiritus creaturam non dicit Verbo creaturae, sed suo. Ergo quidquid dicit, Verbo suo dicit. Ergo unico eodemque Verbo dicit seipsum et cuncta quae fecit.

Sed ecce quaerenti mihi de Verbo quo Creator dicit omnia quae facit, obtulit se Verbum quo seipsum dicit qui omnia facit. An ergo alio verbo dicit seipsum, et alio ea quae facit [484 1Kb] ; aut potius eodem ipso Verbo quo dicit seipsum, dicit quaecunque facit [485 1Kb] ? Nam hoc quoque Verbum, quo seipsum dicit, necesse est idipsum esse quod ipse est [486 1Kb] , sicut constat de Verbo illo quo dicit ea quae facta sunt a se. Cum enim, etiamsi nihil unquam aliud esset nisi summus ille spiritus, ratio tamen cogat [487 1Kb] Verbum illud quo se dicit ex necessitate esse, quid verius [488 1Kb] [Col. 0187C] quam hoc Verbum ejus non esse aliud quam quod ipse est? Ergo si et seipsum, et ea quae facit [489 1Kb] , consubstantiali sibi Verbo dicit, manifestum est quia Verbi quo se dicit, et Verbi quo creaturam dicit, una substantia est. Quomodo ergo, si una substantia [490 1Kb] est, duo verba sunt? Sed 17 forsitan non cogit identitas substantiae Verbi unitatem admittere [491 1Kb] . Nam idem ipse qui his verbis loquitur, eamdem cum illis [492 1Kb] habet substantiam, et tamen Verbum non est. Sed utique verbum, quo se dicit summa sapientia, convenientissime dici potest Verbum ejus secundum superiorem rationem, quia ejus perfectam tenet similitudinem. Nam nulla ratione negari potest, cum mens rationalis seipsam cogitando intelligit imaginem ipsius nasci in sua cogitatione: [Col. 0187D] imo ipsam cogitationem sui esse suam [Col. 0188A] imaginem [493 1Kb] , ad ejus similitudinem [494 1Kb] , tanquam ex ejus impressione formatam. Quamcunque enim rem mens, seu per corporis imaginationem seu per rationem cupit veraciter cogitare, ejus utique similitudinem, quantum valet, in ipsa sua cogitatione [495 1Kb] conatur exprimere. Quod quanto verius facit, tanto rem ipsam verius cogitat; et hoc quidem, cum cogitat aliquid aliud quod ipsa non est, et maxime cum aliquod cogitat [496 1Kb] corpus. clarius perspicitur. Cum enim cogito notum mihi hominem absentem, formatur acies cogitationis meae in talem imaginem ejus qualem illam per visum oculorum in memoriam attraxi; quae imago in cogitatione, verbum est ejusdem hominis, quem cogitando [497 1Kb] dico. Habet igitur mens rationalis, cum se cogitando [Col. 0188B] intelligit, secum imaginem suam ex se natam, id est cogitationem sui ad suam similitudinem, quasi sua impressione formatam, quamvis ipsa se a sua imagine, non nisi ratione sola, separare possit, quae imago ejus verbum ejus est. [(53) 1Kb] [498 1Kb] Hoc itaque modo, quis neget summam sapientiam, cum se dicendo intelligit [499 1Kb] , gignere consubstantialem sibi similitudinem suam, id est Verbum suum? Quod Verbum, licet de re tam singulariter eminenti proprie aliquid satis convenienter dici non possit, non tamen inconvenienter, sicut similitudo, ita et imago, et figura [500 1Kb] et character, ejus dici potest. Verbum autem quo creaturam dicit, nequaquam similiter est verbum creaturae, quia non est ejus similitudo, sed principalis essentia. Consequitur igitur ut [Col. 0188C] ipsam creaturam non dicat verbo creaturae. Cujus ergo verbo eam dicit, si non dicit eam verbo ejus? Nam quod dicit, verbo dicit; et verbum alicujus est verbum, id est similitudo. Sed si nihil aliud dicit quam se aut creaturam nihil dicere potest, nisi aut suo, aut ejus verbo. Si ergo nihil dicit verbo creaturae, quidquid dicit, Verbo suo dicit. Uno igitur eodemque Verbo dicit seipsum, et quaecunque fecit.



CAPUT XXXIV [al. XXXIII] [501 1Kb] . Quomodo suo [502 1Kb] Verbo videri [503 1Kb] possit dicere creaturam.

CONSPECTUS CAPITIS.---Ipse est summa ratio, in qua sunt omnia quae facta sunt. Ergo cum dicit seipsum, dicit omnia quae facta sunt. Creaturae autem in seipsis sunt essentia mutabilis; in ipso sunt ipsa prima essentia, et prima existendi veritas.
[Col. 0188D]

Sed quomodo tam differentes res, scilicet creans [Col. 0189A] et creata essentia, dici possunt uno Verbo, praesertim cum Verbum ipsum sit dicenti coaeternum; creatura autem non sit illi coaeterna? Forsitan quia ipse est [504 1Kb] summa sapientia et summa ratio, in qua sunt omnia quae facta sunt; quemadmodum opus, quod fit secundum aliquam artem, non solum quando fit, verum et antequam fiat, et postquam dissolvitur, semper est in ipsa arte non aliud quam quod est ars ipsa. Idcirco cum ipse summus Spiritus dicit seipsum, dicit omnia quae facta sunt. Nam et antequam fierent, et cum jam facta sunt, et cum corrumpuntur, seu aliquo modo varientur, semper in ipso sunt, non quod sunt in seipsis, sed quod est idem ipse [505 1Kb] . Etenim in seipsis sunt essentia mutabilis [506 1Kb] , secundum immutabilem rationem [507 1Kb] creata; in ipso [Col. 0189B] vero sunt ipsa prima essentia, et prima existendi veritas cui, prout magis utcunque illa similia sunt [508 1Kb] , ita verius et praestantius existunt. Hoc itaque modo non irrationabiliter asseri potest quia, cum seipsum dicit summus ille Spiritus, dicit etiam quidquid factum est uno eodemque Verbo.



CAPUT XXXV [al. XXXIV] [509 1Kb] . Quod quidquid factum est, in ejus Verbo et scientia, sit vita et veritas.

CONSPECTUS CAPITIS.---Omnia quae sunt in summo Spiritu, eadem et eodem modo sunt in Verbo ejus, quia ipsum est illi consubstantiale. Ergo omnia sunt in Verbo vita et veritas. Et quandoquidem scire est idem illi quod dicere, sicut omnia sunt in Verbo vita et veritas, ita sunt in scientia ejus.

Verum cum constet quia Verbum [510 1Kb] ejus consubstantiale [Col. 0189C] est illi et perfecte simile, necessario consequitur ut omnia quae sunt in illo, eadem et eodem modo sint in Verbo ejus. Quidquid igitur factum est, sive vivat, sive non vivat, aut quomodocunque [511 1Kb] sit in se, in illo est ipsa vita et veritas. Quoniam autem idem est summo Spiritui scire quod intelligere, sive dicere, necesse est ut eodem [512 1Kb] modo sciat omnia quae scit quod ea dicit aut intelligit. Quemadmodum igitur omnia sunt in Verbo ejus vita et veritas, ita sunt in scientia ejus.



CAPUT XXXVI [(54) 1Kb] Quam incomprehensibili modo dicat, vel sciat res a se factas.

CONSPECTUS CAPITIS.---Cum res in nostra scientia sint non secundum earum essentiam, sed secundum similitudinem; verius sunt in ipsis, quam in nostra [Col. 0189D] scientia. Et tamen constat quod tanto verius sint in [Col. 0190A] Verbo, quam in seipsis; quanto verius existit creatrix, quam creata essentia. Quod humana scientia comprehendere non potest.

Qua ex re [513 1Kb] manifestissime comprehendi potest quomodo dicat idem Spiritus, vel quomodo sciat ea quae facta sunt, ab humana [514 1Kb] scientia comprehendi non posse [515 1Kb] . Nam nulli dubium creatas substantias [516 1Kb] multo aliter esse in seipsis, quam in nostra scientia. In seipsis namque sunt per ipsam suam essentiam; in nostra vero scientia non sunt earum essentiae [517 1Kb] sed earum similitudines. Restat igitur ut tanto verius sint in seipsis [518-519 1Kb] , quam in nostra scientia; quanto verius sunt alicubi per suam essentiam, quam per suam similitudinem. [(55) 1Kb] [520 1Kb] Cum ergo et hoc constet, quia omnis creata substantia [Col. 0190B] tanto verius est in Verbo, id est in intelligentia [521 1Kb] Creatoris, quam in seipsa; quanto verius existit creatrix quam creata essentia: quomodo comprehendat humana mens, cujusmodi sit illud dicere et illa scientia, quae sic longe superior et verior est creatis substantiis; si nostra scientia tam longe superatur [522 1Kb] ab illis, quantum earum similitudo distat ab earum essentia.



CAPUT XXXVII [al. XXXVI] [523 1Kb] . Quod quidquid ipse est ad creaturam, hoc sit et Verbum ejus; nec tamen ambo simul pluraliter [524 1Kb] .

CONSPECTUS CAPITIS.---Summus Spiritus per Verbum fecit omnia. Ergo et ipsum Verbum fecit eadem omnia: quod enim summus Spiritus per Verbum facit per se facit; et Verbi summique Spiritus una est essentia, quae sola est creatrix et principium [Col. 0190C] omnium quae sunt. Quidquid ergo summus Spiritus est ad creaturam, hoc et Verbum ejus est: et proinde sicut ille est creator, ita et istud; nec tamen sunt duo, sed unus creator et unum principium.

Verum cum manifeste rationes superiores doceant summum Spiritum per Verbum suum fecisse omnia, nunquid non et ipsum Verbum fecit eadem omnia? Quoniam enim illi est consubstantiale, cujus est Verbum, necesse est ut sit summa essentia. Summa autem essentia non est nisi una, quae sola creatrix et solum principium est omnium quae facta sunt. Ipsa namque sola fecit, non per aliud quam per se, omnia ex nihilo. Quare quaecunque summus Spiritus facit, eadem et Verbum ejus facit, et similiter [525 1Kb] . Quidquid igitur 18 summus spiritus est ad creaturam; hoc et Verbum [Col. 0190D] [526 1Kb] ejus est et similiter. Nec tamen ambo simul [Col. 0191A] pluraliter, quia non sunt plures creatrices summae essentiae. Sicut igitur ille creator est rerum et principium; sic et Verbum ejus: nec tamen sunt duo, sed unus creator, et unum principium.



CAPUT XXXVIII [al. XXXVII] [527 1Kb] . Quod dici non possit quid duo sint, quamvis necesse sit esse duos.

CONSPECTUS CAPITIS.---Quidquid summus Spiritus et Verbum sunt in essentia et ad creaturam, nempe quod sit veritas, et quod sit creator, hoc unicuique et utrique sic convenit; ut tamen non sint duo, aut duae veritates, aut duo creatores; sed unum sint. Ille tamen, cujus est Verbum, non potest esse verbum suum: nec verbum potest esse ille, cujus est verbum. Ergo in eo solo quod ille non est ex isto, hoc autem est ex illo, admittitur pluralitas. Constat ergo quod sint duo; sed [Col. 0191B] exprimi non potest quid duo sint: non enim sunt duo spiritus, nec duo creatores, nec duo verba, nec duae imagines.

Studiose itaque attendendum est quiddam, quod, valde insolitum aliis rebus, in summo Spiritu et Verbo ejus videtur evenire. Nam certum est sic unicuique [528 1Kb] singulatim, et utrisque [529 1Kb] simul inesse quidquid sunt in essentia, et quidquid sunt ad creaturam, ut et singulatim perfectum [530 1Kb] sit ambobus, et tamen pluralitatem non admittat in duobus. Licet enim singulatim et ille perfecte sit summa veritas et Creator, et verbum ejus sit summa veritas et creator; non tamen ambo simul sunt duae veritates, aut duo creatores. Sed cum haec ita sint, miro tamen modo apertissimum est quia nec ille, cujus est Verbum, potest esse Verbum suum; nec Verbum potest [Col. 0191C] esse iste cujus est [531 1Kb] Verbum, ut in eo quod significat vel quid sint substantialiter, vel quid sint ad creaturam semper individuam teneant unitatem. In eo vero, quod ille non est ex isto: hoc autem est [532 1Kb] ex illo; ineffabilem admittant pluralitatem: ineffabilem certe; quamvis enim necessitas cogat ut sint duo, nullo tamen modo exprimi potest quid duo sint [533 1Kb] . Nam etsi forte [534 1Kb] duo pares aut aliquid aliud similiter adinvicem possint dici, in his ipsis tamen relativis si quaeratur quid sit illud de quo dicuntur, non potest dici [535 1Kb] pluraliter, quemadmodum dicuntur duae pares lineae, aut duo homines similes. Quippe nec sunt duo [536 1Kb] pares spiritus, nec duo pares creatores, nec duo aliquid, quod significet [Col. 0191D] eorum aut essentiam aut habitudinem ad creaturam; sed nec duo aliquid, quod designet propriam habitudinem [Col. 0192A] alterius ad alterum, quia nec duo verba, nec duae imagines. Verbum namque hoc ipsum quod Verbum est, aut imago, ad alterum est; quia non nisi alicujus Verbum est aut imago; et sic propria sunt haec alterius, ut nequaquam alteri coaptentur. Nam ille, cujus [537 1Kb] est Verbum aut imago nec imago, nec Verbum est. [(56) 1Kb] Constat igitur quia [538 1Kb] exprimi non potest quid duo sint, summus Spiritus et Verbum ejus, quamvis quibusdam singulorum proprietatibus cogantur esse duo. Etenim proprium unius est esse ex altero, et proprium est alterius alterum esse ex illo [539 1Kb] .



CAPUT XXXIX [(57) 1Kb] . Quod idem Verbum sit a summo Spiritu, nascendo.

CONSPECTUS CAPITIS.---Verbum summi Spiritus sic [Col. 0192B] ex eo est, quasi idem ipsum de eodem ipso. Et ita perfectam ejus, quasi proles parentis, tenet similitudinem. Ergo non convenientius cogitari potest ex illo esse, quam nascendo. Et quidem congruentius de illo nasci dicitur; quam multa dicantur nasci de aliquo a quo habent ut sint, sed cum quo nullam habent similitudinem: ut capilli qui de capite nasci dicuntur.

Quod ipsum nullo [540 1Kb] utique verbo videtur familiarius posse proferri, quam si dicatur proprium esse unius nasci ex altero; et proprium alterius, nasci alterum ex ipso. Certum namque jam constat [541 1Kb] quia Verbum summi Spiritus non sic est ex eo, quemadmodum ea quae ab illo facta sunt; sed quemadmodum Creator de Creatore [542 1Kb] , summum de summo. Et ut plena brevitate omnimoda absolvatur similitudo [543 1Kb] , penitus idem ipsum est de eodem ipso, et ita [Col. 0192C] ut nullatenus sit nisi ex eo. Cum igitur pateat Verbum summi Spiritus sic esse ex ipso solo, ut perfectam ejus quasi proles parentis teneat similitudinem: nec si esse ex ipso ut [544 1Kb] fiat ab eo, profecto nullo modo convenientius cogitari potest ex illo esse quam nascendo. Nempe si innumerabiles res indubitanter dicuntur nasci ex his ex quibus habent ut sint; cum nullam eorum, de quibus nasci dicuntur, teneant similitudinem sicut proles parentis. Dicimus enim capillos nasci de capite et poma ex arbore, licet nec illi capitis, nec ista arboris similia sint. Si, inquam, multa hujusmodi non absurde dicuntur nasci, tanto congruentius dici potest Verbum summi Spiritus ex illo existere [545 1Kb] , nascendo; quanto perfectius, quasi [Col. 0192D] proles parentis, trahit ejus [546 1Kb] similitudinem ex illo existendo.
[Col. 0193A]


CAPUT XL [al. XXXIX] [547 1Kb] . Quod verissime ille parens, illud vero [548 1Kb] proles.

CONSPECTUS CAPITIS.---Tanto verius ille parens, et istud proles dicitur: quanto magis ille ad hanc generationem solus sufficit, et istud similitudinem ejus exprimit nulla admista dissimilitudine. Ergo illius proprium est, verissimum esse parentem: istius vero, esse verissimam prolem.

Quod si convenientissime dicitur nasci, et tam simile est illi de quo nascitur [549 1Kb] , cur aestimetur simile, quasi proles parenti; non potius asseratur quia tanto verior est ille parens, et istud proles [550 1Kb] , quanto magis et ille ad hujus [551 1Kb] nativitatis perfectionem solus sufficit, et quod nascitur ejus similitudinem exprimit? Namque in rebus aliis, quas parentis prolisque certum est habitudinem habere, nulla [Col. 0193B] sic gignit ut omnino nullius indigens sola per se ad gignendam prolem sufficiat; nulla sic gignitur, ut nulla admista dissimilitudine omnimodam similitudinem parentis exhibeat. Si ergo Verbum summi Spiritus sic est omnino ex ipsius sola essentia, et sic singulariter est illi simile ut nulla proles sic sit omnino ex sola parentis essentia, aut sic similis parenti, profecto nullis rebus tam convenienter videtur aptari habitudo parentis et prolis, quam summo Spiritui et Verbo ejus. Quapropter illius est proprium verissimum [552 1Kb] esse parentem, istius vero verissimam [553 1Kb] esse prolem.



CAPUT XLI [al. XL] [554 1Kb] . Quod ille verissime gignat [555 1Kb] , illud verissime gignatur.
[Col. 0193C]

CONSPECTUS CAPITIS.---Ergo summi Spiritus est verissime gignere, et Verbi ejus verissime gigni.

At hoc [556 1Kb] constare non poterit, nisi pariter ille verissime gignat; et istud verissime gignatur. Sicut igitur illud est perspicuum, ita hoc esse certissimum necesse est. Quare summi Spiritus est verissime gignere, et Verbi ejus verissime gigni.



CAPUT XLII [(58) 1Kb] . Quod alterius verissime sit esse genitorem et Patrem; alterius genitum et Filium.

CONSPECTUS CAPITIS.---Ergo hic Pater, hoc Filius est, non vero hic mater, et hoc filia dici debet: non quod sit ulla in his sexus differentia; nec quod validior sit ut plurimum sexus masculinus: sed potius quia Patris nomen magis quam matris huic convenit, cui ad gignendum nulla alia causa sociatur: et nomen Filii magis quam filiae huic [Col. 0193D] congruit, qui similior est Patri: cum Filius semper sit Patri similior, quam filia quae est disparis sexus.
[Col. 0194A]

Vellem jam quidem [557 1Kb] , et forte possem, illum esse verissime Patrem; hoc vero verissime esse Filium concludere. Sed nec hoc negligendum 19 existimo, an Patris et Filii, et an matris [558 1Kb] et filiae magis illis apta sit appellatio, cum in eis nulla sit sexus discretio. Nam si idcirco convenienter est ille Pater, et proles ejus Filius, quia uterque est Spiritus: cur non pari ratione alteri convenit esse matrem. alteri filiam, quia uterque est veritas et sapientia? An quia in his naturis, quae sexus habent differentiam, melioris sexus est patrem esse vel filium; minoris vero, matrem vel filiam? Et hoc quidem [559 1Kb] naturaliter in pluribus; in quibusdam vero econtrario, ut in quibusdam avium generibus, in quibus femineus [560 1Kb] sexus semper major et validior [Col. 0194B] est; masculinus vero minor et infirmior. Aut certe idcirco magis convenit summo Spiritui dici Patrem quam matrem, quia prima et principalis causa prolis semper est in patre. Nam si maternam causam quolibet modo semper paterna praecedit, nimis est incongruum ut illi parenti adaptetur [561 1Kb] nomen matris, cui ad gignendam profem nulla alia causa aut sociatur, aut praecedit. Verissimum est igitur summum Spiritum Patrem esse prolis suae. Quod si filius semper similior est patri quam filia; nihil autem similius est alteri quam summo Patri proles sua; verissimum est hanc prolem non esse filiam, sed Filium. [(59) 1Kb] [562 1Kb] Sicut igitur proprium est illius verissime gignere, istius vero gigni, sic proprium est illius esse verissimum gignitorem, istius vero [Col. 0194C] verissimum esse genitum [563 1Kb] . Et sicut alter est verissimus parens, alter verissima proles; sic alter est verissimus Pater, alter verissimus Filius.



CAPUT XLII [(60) 1Kb] . Retractatio communionis amborum, et proprietatum singulorum.

CONSPECTUS CAPITIS.---Ita impossibile est eumdem esse qui gignit, et eum qui gignitur; ut tamen necesse sit idem esse illum qui gignit, et eum qui gignitur: et ita alius est genitor, alius genitus; ut non aliud sit genitor, quam quod est genitus. Itaque patet quia duo sunt, sed quid duo sunt latet: nec enim sunt duo Spiritus, nec duo Patres, nec duo Filii. Sic enim solis relationibus oppositi sunt, ut alter nunquam suscipiat, quod est proprium alterius: et sic concordes natura, ut alter semper teneat alterius essentiam. Unde nec Pater [Col. 0194D] unquam dicitur Filius, nec Filius unquam dicitur Pater; sed in Patre est essentia Filii, et in Filio est essentia Patris.
[Col. 0195A]

Inventis tot et tantis [564 1Kb] singulorum proprietatibus, quibus mira quaedam tam ineffabilis quam inevitabilis in summa unitate probatur esse pluralitas, valde mihi videtur delectabile retractare saepius tam impenetrabile secretum. Ecce enim cum sic impossibile sit [565 1Kb] eumdem esse qui gignit, et eum qui gignitur; atque eumdem esse parentem et prolem: ut necesse sit alium esse genitorem, alium genitum; et alium esse Patrem, alium Filium: sic tamen necesse [566 1Kb] est idem esse illum qui gignit, et illum qui gignitur, nec non parentem et prolem, ut impossibile sit aliud esse genitorem [567 1Kb] , quam quod est genitus; aliud esse Patrem, quam quod est Filius. [(61) 1Kb] [568 1Kb] Et cum ita sit alius ille, et alius ille, ut omnino pateat quod duo sint [569 1Kb] ; sic tamen unum [Col. 0195B] et idem ipsum [570 1Kb] est, id quod est ille et ille, ut penitus lateat qui duo sint. Nam sic est alius Pater, alius Filius, ut, cum ambos dixerim, videam me duos dixisse; et sic est idipsum quod est, et Pater et Filius, ut non intelligam quid duos dixerim. Quamvis namque singulus Pater sit perfecte summus Spiritus, et singulus Filius sit perfecte summus Spiritus; sic tamen unum idemque [571 1Kb] est Spiritus [572 1Kb] Pater et Spiritus Filius, ut Pater et Filius non sint duo Spiritus, sed unus Spiritus: ut sicut singula propria singulorum non recipiunt pluralitatem, quia non sunt duorum; ita id quod commune est amborum, individuam teneat unitatem, quamvis totum sit singulorum. Nam sicut non sunt duo patres, aut duo filii; sed unus Pater, et unus Filius, quoniam [Col. 0195C] singula sunt singulorum propria; ita non sunt duo, sed unus Spiritus; quamvis et singuli Patris, et singuli Filii, sit perfectum esse Spiritum. Sic sunt oppositi relationibus, ut alter nunquam suscipiat proprium alterius; sic sunt concordes natura ut alter [573 1Kb] semper teneat essentiam alterius. [(62) 1Kb] [574 1Kb] Sic enim diversi sunt, per hoc quod alter est Pater, et alter Filius [575 1Kb] , ut nunquam dicatur aut Pater Filius, aut Filius Pater; et sic idem sunt per substantiam, ut semper sit in Patre essentia Filii, et in Filio essentia Patris. Est enim non diversa, sed eadem; non plures, sed una utriusque essentia.



CAPUT XLIV [(63) 1Kb] . Quomodo alter alterius sit essentia.
[Col. 0195D]

CONSPECTUS CAPITIS.---Alter alterius essentia recte [Col. 0196A] dici potest ut summa unitas simplicitasque commendetur communis naturae. Non tamen dicitur Pater essentia Filii, et Filius essentia Patris; quasi alter non per se, sed per alterum existat: summa enim essentia semper est per se, sicut summa sapientia semper sapit per se. Unde Pater per se est, et pariter Filius per se est; quia Pater est summa essentia, et pariter Filius est summa essentia. Filius quidem est essentia nata de Patris essentia, et sapientia de sapientia; sed non idcirco minus perfecta est, nihilominus enim ipsa per se est, et per se sapit. Nec repugnat quod Filius et per se subsistat, et de Patre habeat esse. Nam a Patre habet ut per se sit et per se sapiat; alioquin non esset idem esse Patris et Filii. Denique utrique non aliud est habere essentiam, quam essentiam esse. Ergo sicut habet alter alterius essentiam; ita alter est alterius essentia, hoc est, idem esse est alteri, quod est alteri.
[Col. 0196B]

Unde etiam si [576 1Kb] alter alterius dicatur essentia, non erratur a veritate; sed summa unitas simplicitasque commendatur communis naturae. Non enim quemadmodum intelligitur sapientia hominis, per quam homo sapiens est, qui per se non potest esse [577 1Kb] sapiens; ita intelligi potest, si dicatur Pater essentia Filii, et Filius essentia Patris, ut eo modo [578 1Kb] sit Filius existens per patrem, et Pater per Filium, quasi non possit alter existens esse nisi per alterum; sicut homo non potest esse sapiens, nisi per sapientiam. Sicut namque summa sapientia [579 1Kb] semper sapit per se; ita summa essentia semper est per se. Est autem perfecte [580 1Kb] summa essent a Pater, et perfecte summa essentia Filius; pariter ergo perfectus Pater per se est, et pariter perfectus [Col. 0196C] [581 1Kb] Filius per se est, sicut uterque sapit per se. Non enim idcirco minus perfecta est essentia vel sapientia Filius, quia est essentia nata de Patris essentia, et sapientia de sapientia; sed tunc minus perfecta essentia vel sapientia esset, si non esset per se aut non saperet per se. Nequaquam enim repugnat ut Filius et per se [582 1Kb] subsistat, et de Patre habeat esse. Sicut enim Pater habet essentiam, et sapientiam, et vitam in semetipso; ut non per alienam, sed per suam essentiam sit, per suam sapientiam sapiat, per suam vitam vivat; ita gignendo, dat Filio essentiam habere, et sapientiam et vitam in semetipso; ut non per extraneam, sed suam essentiam, sapientiam et vitam subsistat, sapiat et vivat; [Col. 0196D] alioquin non erit idem esse Patris et Filii, nec erit [Col. 0197A] par Patri Filius: quod quam falsum [583 1Kb] sit liquidissime superius pervisum est. Quare non repugnat Filium et subsistere per se, et esse de Patre; quia hoc ipsum, id est, per se ipsum posse subsistere, necesse est illum de Patre habere [584 1Kb] . Nam si quis sapiens suam me [585 1Kb] sapientiam, cujus prius expers essem, doceret, utique hoc ipsa [586 1Kb] sapientia ejus facere non incongrue diceretur, sed quamvis mea sapientia ab illius sapientia haberet esse et sapere; tamen cum jam esset, nonnisi sua essentia esset [587 1Kb] , nec saperet nisi seipsa [588 1Kb] . Multo igitur magis aeterni Patris coaeternus Filius, qui sic habet a Patre esse, ut non sint duae essentiae, per se subsistit, sapit et vivit. Non igitur sic intelligi potest quod Pater Filii, aut Filius Patris sit essentia; quasi alter non [Col. 0197B] possit subsistere per se sed per alterum; sed ad significandum [589 1Kb] quam habent communionem summe simplicis, summeque unius essentiae, sic congrue [590 1Kb] dici et intelligi potest quia sic est [591 1Kb] alter idipsum quod alter, ut alter habeat essentiam alterius. Hac itaque ratione, quoniam utique non aliud est habere essentiam, quam essentiam 20 esse: sicut habet alter alterius essentiam, ita est alter alterius essentia, id est, idem esse est alteri, quod alteri.



CAPUT XLV [al. XLIV] [592 1Kb] . Quod aptius dici possit Filius essentia Patris, quam Pater essentia Filii: et quod similiter sit Filius Patris virtus, et sapientia, et similia.
[Col. 0197C]

CONSPECTUS CAPITIS.---Magis tamen congruit Filium dici essentiam Patris, quam Patrem dici essentiam Filii: cum enim Filius habeat essentiam a Patre, dici potest habere essentiam Patris, et proinde esse essentia Patris. Sic Filius dicitur Patris virtus, sapientia, veritas, justitia, etc., quia haec habet a Patre.

Quod licet secundum perspectam rationem verum sit, valde tamen magis congruit Filium dici essentiam Patris, quam Patrem essentiam Filii, quoniam namque Pater a nullo habet essentiam nisi a seipso, non satis apte dicitur habere essentiam alicujus nisi suam; quia vero Filius essentiam suam habet a Patre, et eamdem quam habet [593 1Kb] Pater, aptissime dici potest habere essentiam Patris. Quare quoniam neuter [594 1Kb] aliter habet essentiam, quam [Col. 0197D] existendo essentia; sicut aptius intelligitur habere [Col. 0198A] Filius Patris essentiam quam Pater Filii, ita convenientius dici potest Filius Patris essentia quam Pater Filii. Nam haec una si fiat prolatio, satis acuta brevitate commendat Filium non solum eamdem essentiam habere cum Patre, sed hanc ipsam habere de Patre: ut hoc sit [595 1Kb] , Filius est essentia Patris, quod est, Filius est non differens essentia de Patris essentia, imo de Patre essentia [596 1Kb] . Similiter ergo est Filius Patris virtus, et sapientia, seu [597 1Kb] veritas et justitia; et quidquid summi Spiritus convenit essentiae



CAPUT XLVI [al. XLV] [598 1Kb] . Quomodo quaedam ex his quae sic proferuntur, aliter quoque possint intelligi.

CONSPECTUS CAPITIS.---Filius dici etiam potest intelligentia et sapientia, scientia et cognitio Patris; [Col. 0198B] quia intelligit, scit et novit ipsam Patris essentiam. Veritas etiam Patris eo sensu dici potes. quia non est imperfecta imitatio, sed integra veritas et ipsa essentia paternae substantiae, et non est aliud quam quod est Pater.

Videntur tamen [599 1Kb] quaedam, ex his quae sic proferri et intelligi possunt, aliam quoque non incongruam sub hac ipsa pronuntiatione intelligentiam suscipere. Liquet enim Filium esse verum Verbum, id est perfectam intelligentiam, sive perfectam totius paternae substantiae cognitionem, et scientiam, et sapientiam, id est, quae ipsam Patris intelligit essentiam, et cognoscit, et scit, et sapit. Si igitur hoc sensu dicatur Filius Patris intelligentia, et sapientia, et scientia, et cognitio, sive notitia; quoniam [Col. 0198C] intelligit, sapit, scit et novit Patrem, nequaquam a veritate disceditur. Veritas quoque Patris aptissime dici potest Filius, non solum eo sensu, quia est eadem Filii veritas quae est et Patris, sicut jam perspectum est; sed etiam hoc sensu ut in eo intelligatur non imperfecta quaedam imitatio, sed integra veritas paternae substantiae, quia non est aliud quam quod est Pater.



CAPUT XLVII [(64) 1Kb] . Quod Filius sit intelligentia intelligentiae et Veritas veritatis.

CONSPECTUS CAPITIS.---Id patet, quia Filius est intelligentia, et scientia, et sapientia, et veritas paternae substantiae, quae ipsa est intelligentia, et scientia, et sapientia, et veritas.
[Col. 0198D]

At si ipsa substantia [600 1Kb] Patris est intelligentia, [Col. 0199A] et scientia, et sapientia, et veritas, consequenter colligitur quia sicut Filius est intelligentia, et scientia, et sapientia, et veritas paternae substantiae; ita est intelligentia intelligentiae, scientia scientiae, sapientia sapientiae, et veritas veritatis.



CAPUT XLVIII [al. XLVI] [601 1Kb] . Quod et quomodo Filius sit intelligentia vel sapientia memoriae, et memoria Patris et memoriae.

CONSPECTUS CAPITIS.---Verbum rei est ipsa cogitatio ad ejus similitudinem ex memoria formatae. Ergo Verbum ex memoria nascitur. Ergo sicut Filius dictur Verbum; sic Pater, ex quo gignitur, dici potest memoria. Ergo sicut Filius est intelligentia et sapientia Patris, ita est intelligentia et sapientia paternae memoriae. Et quia Filius quidquid sapit et intelligit, ejus et meminit; Filius est memoria Patris, et memoria memoriae, id est memoria memor Patris [Col. 0199B] qui est memoria de nullo nata; Filius vero est memoria nata de memoria, hoc est de Patre.

De memoria vero quid sentiendum est? an aestimandus est Filius intelligentia memoriae, sive memoria Patris, aut memoria memoriae? Equidem cum summa sapientia sui memor esse negari non possit, nihil competentius quam in memoria Pater, sicut in Verbo Filius intelligitur; quoniam de memoria nasci Verbum videtur, quod clarius in nostra mente percipitur. Quoniam namque mens humana non semper se cogitat, sicut sui semper meminit, liquet, cum se cogitat, quia verbum ejus [602 1Kb] nascitur de memoria. Unde apparet quia si semper se cogitaret, semper verbum ejus de memoria nasceretur. Rem [Col. 0199C] etenim cogitare, cujus memoriam habemus, hoc est mente eam dicere; verbum vero rei, est ipsa cogitatio ad ejus similitudinem ex memoria formata. Hinc itaque liquido animadverti potest de summa sapientia, quae sic semper se dicit, sicut semper sui memor est, quia de aeterna memoria ejus coaeternum [603 1Kb] Verbum nascitur. Sicut igitur Verbum congrue intelligitur proles; ita memoria, parentis nomen aptissime suscipit. Si ergo proles, quae omnino de solo summo Spiritu nata est, proles est memoriae ejus; nihil consequentius [604 1Kb] , quam quia memoria sua est [605 1Kb] idem ipse. Quippe non in eo [606 1Kb] quod sui memor est, sic est in sua memoria [607 1Kb] , velut alia res in alia; quemadmodum ea quae sic sunt in humanae mentis memoria, ut non sint [Col. 0200A] ipsa nostra [608 1Kb] memoria; sed sic est memor sui, ut ipse memoria sua sit. Consequitur itaque ut quomodo Filius est intelligentia sive sapientia Patris, ita sit et paternae memoriae. At quidquid Filius sapit, aut intelligit; ejus similiter et meminit. [(65) 1Kb] [609 1Kb] Est igitur Filius memoria Patris, et memoria memoriae, id est, memoria memor Patris, qui est memoria, sicut est sapientia Patris, et sapientia sapientiae, id est, sapientia sapiens Patrem sapientiam: et Filius quidem memoria nata de memoria, sicut sapientia nata de sapientia; Pater vero de nullo nata memoria vel sapientia.



CAPUT XLIX [(66) 1Kb] . Quod summus Spiritus se amet.

CONSPECTUS CAPITIS.---Summus Spiritus, sicut sui [Col. 0200B] memor est et se intelligit, ita se amat. Nam et ipsa mens rationalis se et illum amare posse convincitur ex eo quod se et illum possit intelligere.

Sed ecce dum [610 1Kb] hujus Patris Filiique proprietates communionemque delectabiliter intueor, nihil delectabilius in illis contemplandum invenio quam [611 1Kb] mutui amoris affectum. Quam enim [612 1Kb] absurde negetur summus Spiritus se amare, sicut sui memor est, et se intelligit! cum et mens [613 1Kb] rationalis et se et illum amare posse convincatur ex eo, quia sui et illius memor esse, et se et illum intelligere potest: otiosa namque, et penitus inutilis est memoria et intelligentia cujuslibet rei; nisi, prout ratio exigit, res ipsa ametur aut reprobetur. Amat ergo seipsum summus Spiritus; sicut sui meminit, et se intelligit.
[Col. 0200C]


CAPUT L [al. XLVIII] [614 1Kb] Quod idem amor pariter procedat a Patre et Filio.

CONSPECTUS CAPITIS.---Patet autem summi Spiritus amorem ex eo procedere quia sui memor est et se 21 intelligit: nulla enim res amatur sine ejus memoria et intelligentia. Ergo amor ille procedit a Patre qui est memoria, et a Filio qui est intelligentia.

Palam certe est rationem habenti, eum non idcirco [615 1Kb] sui memorem esse aut se intelligere, quia se amat, sed ideo se amare, quia sui meminit, et se intelligit; nec eum se posse amare, si sui non sit memor, aut se non intelligat [616 1Kb] . Nulla enim res amatur, sine ejus memoria aut intelligentia [617 1Kb] ; et multa tenentur memoria et intelliguntur quae non amantur. [Col. 0201A] Patet igitur amorem summi Spiritus ex eo procedere, quia sui memor est, et se intelligit. Quod si in memoria summi Spiritus intelligitur Pater, in intelligentia Filius manifestum est quia a Patre pariter et a Filio [618 1Kb] , summi Spiritus amor procedit.



CAPUT LI [al. XLIX] [619 1Kb] . Quod uterque pari amore diligat se, et alterum.

CONSPECTUS CAPITIS.---Summus Spiritus se amat. Ergo Pater se amat, et Filius se amat; et alter aiterum amat: summus enim et individuus Spiritus est Pater et Filius, et ambo simul sunt unus spiritus. Uterque etiam se et alterum intelligit, quia sui et alterius meminit. Et quoniam in utroque quod amat idipsum est quod amatur, uterque pari amore se et alterum diligit.

Sed si se amat summus Spiritus, procul dubio se amat Pater, amat se Filius, et alter alterum; quia [Col. 0201B] singulus Pater est summus [620 1Kb] Spiritus, et singulus Filius, summus Spiritus; et ambo simul, unus spiritus. Et quia uterque pariter sui et alterius meminit, et se et alterum intelligit: et quoniam omnino idipsum est quod amat, vel amatur in Patre [621 1Kb] , et quod in Filio necesse est ut pari amore uterque diligat se et alterum.



CAPUT LII [al. L] [622 1Kb] Quod tantus sit iste amor, quantus est ipse summus Spiritus.

CONSPECTUS CAPITIS.---Id constat quia tantus est amor iste, quantum ille se intelligit; tantum autem intelligit, quantus est.

Quantus ergo est amor iste summi [623 1Kb] Spiritus, sic communis Patri et Filio! Sed si se tantum diligit, [Col. 0201C] quantum sui meminit et se intelligit: tantum autem sui memor est et intelligit se, quanta est ejus essentia, quod aliter esse non potest: profecto tantus est amor ejus, quantus ipse est.



CAPUT LIII [al. LI] [624 1Kb] . Quod idem amor sit idipsum quod est summus Spiritus; et tamen ipse sit cum Patre et Filio unus spiritus.

CONSPECTUS CAPITIS.---Nihil potest esse par summo Spiritui nisi summus Spiritus. Cum ergo amor iste tantus sit, quantus est summus Spiritus, liquet quia iste amor est summus Spiritus. Deinde etsi nihil unquam existeret quam summus Spiritus, Pater et Filius nihilominus seipsos et invicem diligerent. Ergo amor iste non est aliud quam quod est Pater et Filius, quod est summa essentia. [Col. 0201D] Denique summae essentiae plures esse nequeunt. Ergo utriusque amor una est cum Patre et Filio summa essentia. Ergo amor ipse est summa sapientia, summa veritas, summum bonum, et quidquid de summi Spiritus substantia dici potest.

Verum quid potest esse par summo Spiritui, nisi summus Spiritus? Iste itaque [625 1Kb] amor est summus [Col. 0202A] Spiritus. Denique si nulla unquam creatura, id est si nihil unquam aliud esset quam summus Spiritus, Pater et Filius nihilominus seipsos et invicem Pater et Filius diligerent. Consequitur itaque hunc amorem non esse aliud quam quod est Pater et Filius, quod est summa essentia. At quoniam summae essentiae plures esse non possunt, quid magis necessarium quam Patrem et Filium, et utriusque amorem unam esse summam essentiam? Est igitur idem amor summa sapientia, summa veritas, summum bonum, et quidquid de summi Spiritus substantia dici potest.



CAPUT LIV [al. LII] [626 1Kb] . Quod totus procedat a Patre, tolus a Filio; et tamen non sit nisi unus amor.
[Col. 0202B]

CONSPECTUS CAPITIS.---Amor iste non eo procedit in quo Pater et Filius plures sunt, sed ex eo in quo sunt unum. Non enim procedit ex relationibus, quae plures sunt, cum alia sit relatio Patris, et alia relatio Filii; sed ex ipsa sua essentia, quae pluralitatem non admittit, Pater et Filius emittunt tantum bonum; sic tamen, ut totus a Patre et totus a Filio et totus ab utroque unus idemque procedat; quia a Patre, qui singulus et summus Spiritus, non procedit nisi summus Spiritus, et a Filio qui singulus pariter est summus Spiritus, non procedit nisi summus Spiritus; et a Patre et Filio, qui non duo sed unus sunt Spiritus, non procedere potest nisi unus summus spiritus.

Intuendum est diligenter utrum sint duo amores, unus a Patre procedens, alter a Filio: an unus, non totus ab uno procedens, sed partim a Patre, partim a Filio: an nec plures, nec unus partim procedens [Col. 0202C] a singulis, sed unus totus a singulis, et idem totus a duobus simul. Sed hujusmodi dubitationis certitudo hinc indubitanter cognoscitur, quia non ex eo procedit, in quo plures sunt Pater et Filius, sed ex eo in quo unum sunt. Nam non ex relationibus suis, quae plures sunt, alia est enim relatio Patris, alia Filii; sed ex ipsa sua essentia, quae pluralitatem non admittit, emittunt Pater et Filius tantum pariter bonum. Sicut ergo singulus Pater est summus Spiritus et singulus Filius est summus Spiritus et simul Pater et Filius non duo, sed unus [627 1Kb] spiritus; ita a singulo Patre manat totus amor summi Spiritus et a singulo Filio totus; et simul a Patre et Filio non duo toti, sed unus idemque totus.
[Col. 0202D]


CAPUT LV [al. LIII] [628 1Kb] . Quod non sit eorum Filius amor

CONSPECTUS CAPITIS.---Amor tamen iste nec Patris nec Verbi, a quibus procedit, est Filius, quia ex quo ab illis procedit, non refert eorum similitudinem: licet omnino idem sit quod est Pater et Filius. Deinde si proles eorum est, aut alter eorum [Col. 0203A] erit pater ejus, alter mater, quod repugnat; cum non aliter a Patre quam a Filio procedat: aut uterque pater sive mater ejus est: nulla autem natura admittit duo aliqua quae singula perfectam et omnino eamdem ad aliquid unum, patris et matris habeant habitudinem.

Quid ergo? cum hic amor pariter habeat esse a Patre et Filio, et sic similis sit ambobus ut nullatenus dissimilis sit illis, sed omnino idem sit quod illi: nunquid Filius eorum, aut proles, aestimandus est? Sed sicut Verbum, mox ut consideratur [629 1Kb] , se prolem esse ejus, a quo est, evidentissime probat, promptam praeferendo [630 1Kb] , parentis imaginem; sic amor aperte se prolem negat; quia dum a Patre et Filio procedere intelligitur, non statim tam perspicuam exhibet se contemplanti ejus, ex quo est, similitudinem, [Col. 0203B] quamvis ipsum considerata ratio doceat omnino idipsum esse, quod est Pater et Filius. Denique si proles eorum est, aut alter eorum erit pater ejus, alter mater; aut uterque pater, sive mater est: quae omnia veritati repugnare videntur. Quoniam namque nullatenus aliter a Patre procedit, quam a Filio; nulla veritas patitur ut dissimili vocabulo ad illum Pater et Filius referantur: non est igitur alter pater ejus, alter mater. Ut autem duo aliqua sint, quae singula perfectam, et nulla consideratione differentem habeant pariter ad aliquid unum, patris aut matris habitudinem, nulla natura aliquo monstrari concedit exemplo. Ergo non est uterque, scilicet Pater et Filius, pater aut mater amoris a se manantis. Nequaquam itaque videtur veritati convenire, ut [Col. 0203C] idem amor eorum filius sit aut proles.



CAPUT LVI [al. LIV] [631 1Kb] . Quod solus Pater sit genitor, et ingenitus; solus Filius genitus, solus amor nec genitus, nec ingenitus.

CONSPECTUS CAPITIS.---Ergo amor iste non potest proprie dici genitus, sicut Verbum: sed nec 22 omnino ingenitus dicendus est; quia non omnino non est ab alio. Hoc itaque soli Patri convenit, quod sit genitor et ingenitus; soli Verbo, quod sit genitum; soli amori, quod nec proprie genitus nec omnino ingenitus, sed procedens sit; quia nec proles est nec omnino non est ab alio.

Sed videtur tamen amor idem, nec omnino, secundum communis locutionis usum [632 1Kb] , dici posse ingenitus; nec ita proprie, sicut Verbum, genitus. [Col. 0203D] Solemus enim saepe dicere aliquid gigni ex ea re de qua existit: ut cum dicimus splendorem aut calorem gigni ab igne, seu aliquod effectum [633 1Kb] ex causa sua. Secundum hanc igitur rationem, amor a summo Spiritu exiens, non omnino asseri potest ingenitus; ita vero proprie, sicut Verbum, dici genitus non [Col. 0204A] potest; quia Verbum verissimam esse prolem, et verissimum filium; amorem vero nullatenus filium aut prolem esse, manifestum est. Potest itaque, imo debet dici solus ille, cujus Verbum est, genitor et ingenitus; quia solus est Pater et parens, et nullo modo ab alio est: solum autem Verbum genitum, qui solum filius et proles est. Solus vero amor utriusque, nec genitus, nec ingenitus, quia nec filius est, nec proles est [634 1Kb] , nec omnino non est ab alio.



CAPUT LVII [al. LV] [635 1Kb] . Quod amor idem sic sit increatus et creator, sicut Pater et Filius: et tamen ipse cum illis non tres, sed unus increatus, et unus creator. Et quod idem possit dici Spiritus Patris et Filii.

CONSPECTUS CAPITIS.---Cum amor iste una eademque [Col. 0204B] sit cum Patre et Filio summa essentia, quae sola a nullo facta, per se omnia fecit; necesse est sicut Pater et Filius, ita et iste amor sit increatus et creator: et iste tres, non plures, sed unus sint increatus et unus creator. Patrem itaque nullus facit, sive creat, aut gignit. Filium Pater solus gignit, sed non facit. Pater et Filius non faciunt aut gignunt, sed spirant suum amorem, quia ab eis procedit non discedendo a summa illa essentia, sed existendo ex illa. Hinc summae essentiae Spiritus recte potest appellari. Communio etiam Patris et Filii dici potest, tum quia nomen habet commune Patri et Filio tum quia ipse illud ipsum omnino est, quod Pater et Filius.

Quoniam autem idem amor singulus est summa essentia, sicut Pater et Filius, et tamem simul Pater, et Filius, et utriusque amor non plures [636 1Kb] , sed una summa essentia, quae sola a nullo facta, non per [Col. 0204C] aliud quam per se omnia fecit. Necesse est ut quemadmodum singulus Pater, et singulus Filius est increatus et creator; ita et amor singulus sit increatus et creator, et tamen omnes tres simul, non [637 1Kb] plures, sed unus increatus et unus creator. Patrem itaque nullus facit, sive creat, aut gignit; Filium vero Pater solus gignit, sed non facit [638 1Kb] : Pater autem pariter et Filius non faciunt, neque gignunt; sed quodamnodo, si sic dici potest, spirant suum amorem: quamvis enim non nostro modo [639 1Kb] spiret summe incommutabilis essentia, tamen ipsum suum amorem [640 1Kb] a se ineffabiliter procedentem, non discedendo ab illa, sed existendo ex illa, forsitan non alio modo videtur posse dici aptius ex se emittere quam spirando. Quod si dici potest, sicut Verbum [Col. 0204D] summae essentiae Filius est ejus; ita ejusdem amor satis convenienter appellari potest Spiritus ejus: ut cum essentialiter ipse sit spiritus, sicut Pater et Filius, illi non putentur alicujus spiritus; quia nec Pater ab ullo alio est, nec Filius a Patre [Col. 0205A] quasi spirante nascitur; iste autem aestimetur Spiritus utriusque; quia ab utroque, suo quodam inenarrabili modo, spirante mirabiliter procedit. Qui etiam ex eo quia est communio Patris et Filii, non absque ratione quasi proprium assumere posse videtur aliquod nomen, quod Patri Filioque commune sit; si proprii nominis exigit indigentia. Quod quidem si [641 1Kb] fiat, scilicet, ut ipse amor nomine Spiritus, quod substantiam pariter Patris et Filii significat, quasi proprio designetur: ad hoc quoque non inutiliter valebit, ut per hoc idipsum esse, quod est Pater et Filius, quamvis ab illis esse suum habeat, intimetur.



CAPUT LVIII [al. LVI] [642 1Kb] . Quod sicut Filius est essentia vel sapientia Patris, eo [Col. 0205B] sensu, quia habet eamdem essentiam vel sapientiam quam Pater; sic idem Spiritus sit Patris et Filii essentia et sapientia, et similia.

Potest quoque quemadmodum Filius est substantia, et sapientia, et virtus Patris, eo sensu quia habet [643 1Kb] eamdem essentiam, et sapientiam, et virtutem, quam Pater; ita utriusque Spiritus intelligi essentia, vel sapientia, vel virtus Patris et Filii, quia habet omnino eamdem quam habent illi



CAPUT LIX [al. LVII] [644 1Kb] . Quod Pater, et Filius, et eorum Spiritus, pariter sint in se invicem.

CONSPECTUS CAPITIS.---Hi tres sunt una eadem summa essentia, quae nec sine se, nec extra se, nec major vel minor seipsa esse potest. Ergo hi tres sunt in se invicem; ita ut nullus alium excedat. [Col. 0205C] Deinde memoria summae essentiae tota est in ejus intelligentia et amore, et intelligentia in ejus memoria et amore, et amor in memoria et intelligentia ejus. Ergo totus Pater qui est memoria, est in Filio, qui est intelligentia, et in Spiritu, qui est amor: et totus Filius est in Patre et Spiritu, et totus Spiritus in Patre et Filio: et unus illorum non potest esse sine aliis.

Jucundum est intueri in Patre, et Filio et utriusque Spiritu, quomodo sint in se invicem tanta aequalitate ut nullus alium excedat. Praeter hoc enim, quia unusquisque eorum sic est perfecte summa essentia, ut tamen omnes tres simul non sint nisi essentia una summa, quae nec sine se vel extra se, nec major vel minor seipsa esse potest: per singulos tamen idipsum non minus valet probari. Est etenim [Col. 0205D] totus Pater in Filio et communi Spiritu; et Filius in Patre, et eodem Spiritu; et idem Spiritus in Patre et Filio; quia memoria summae essentiae tota est in ejus intelligentia et in amore, et intelligentia [645 1Kb] in memoria et in amore, et amor in memoria et in intelligentia. Totam quippe suam [646 1Kb] memoriam summus intelligit Spiritus, et amat; et totins intelligentiae [Col. 0206A] meminit, et totam amat; et totius amoris meminit, et totum intelligit. Intelligitur autem in memoria Pater; in intelligentia Filius; in amore, utriusque Spiritus. Tanta igitur Pater et Filius, et utriusque Spiritus, aequalitate sese complectuntur, et sunt in se invicem ut eorum nullus alium excedere aut sine eo esse probetur.



CAPUT LX [al. LVIII] [647 1Kb] . Quod nullus eorum alio indigeat ad memorandum, vel intelligendum, vel amandum; quia singulus quisque est memoria, et intelligentia, et amor, et quidquid necesse est inesse summae essentiae.

CONSPECTUS CAPITIS.---Nec tamen nullus eorum alio indiget sive ad memorandum, sive ad intelligendum, sive ad amandum. Cum enim quisque sit summa essentia, singulus quisque per se est memoria, [Col. 0206B] intelligentia et amor; et ita singulus quisque per se meminit, per se intelligit, et per se amat; sicut per se est.

Sed in his nullatenus negligenter memoriae commendandum, quod intuenti mihi occurrit, existimo. Sic enim necesse est ut Pater intelligatur memoria, Filius intelligentia, Spiritus amor; ut nec Pater indigeat Filio, aut communi Spiritu, nec Filius Patre vel eodem Spiritu, sive idem Spiritus Patre aut Filio [648 1Kb] ; quasi Pater per se meminisse solum possit, intelligere autem nonnisi per Filium, et amare nonnisi per suum Filiique Spiritum; et Filius per se intelligere tantum queat, per Patrem autem memor sit, et per Spiritum suum amet; et idem Spiritus per se non aliud quam amare [649 1Kb] valeat, sed Pater [Col. 0206C] illi sit memor, et Filius illi intelligat. Nam cum in his tribus, unusquisque singulus sit summa essentia et summa sapientia sic perfecta, ut ipsa per se memor sit et intelligat, et amet, necesse est ut nullus horum trium [650 1Kb] alio indigeat, 23 aut ad memorandum, aut ad intelligendum, aut ad amandum. Singulus enim quisque essentialiter est et memoria, et intelligentia, et amor, et quidquid summae essentiae necesse est inesse [651 1Kb] .



CAPUT LXI [al. LIX] [652 1Kb] . Quod tamen non sint tres, sed unus, seu Pater, seu Filius, seu utriusque Spiritus.

CONSPECTUS CAPITIS.---Quamvis autem Pater sit intelligentia et amor, non tamen est Filius, aut [Col. 0206D] alicujus Spiritus; quia non est intelligentia genita, nec amor ab aliquo procedens. Et licet Filius sit memoria et amor, non tamen est Pater. aut Spiritus alicujus; quia non est memoria gignens, nec amor ab alio procedens, sicut Spiritus. Sic etsi Spiritus est memoria et intelligentia, non tamen Pater, aut Filius, quia non est memoria gignens, nec intelligentia genita. Unus itaque in summa essentia Pater, unus Filius, unus Spiritus: [Col. 0207A] et non tres Patres, nec tres Filii; nec tres Spiritus.

Quamdam hic video quaestionem occurrere. Nam si Pater ita est intelligentia et amor, sicut est memoria, et Filius sic est memoria et amor, quomodo est intelligentia; et utriusque Spiritus non minus est memoria et intelligentia, quam amor: quomodo non est Pater, Filius, et alicujus [653 1Kb] Spiritus; et quare non est Filius, Pater et alicujus Spiritus, et cur non est idem Spiritus, alicujus Pater, et alicujus Filius? sic quippe intelligebatur quod memoria esset Pater, Filius intelligentia, utriusque Spiritus amor. Verum haec quaestio non difficile solvitur, si ea quae jam ratione inventa sunt considerentur. Idcirco enim non est Pater Filius, aut alicujus Spiritus [654 1Kb] , licet sit [Col. 0207B] intelligentia et amor; quia non est intelligentia genita, aut amor ab aliquo procedens; sed quidquid est, gignens est tantum, et a quo procedit alius. Filius quoque ideo non est Pater, aut alicujus Spiritus; quamvis seipso et memor [655 1Kb] sit, et amet; quia non est memoria gignens, aut amor ab alio, ad similitudinem sui Spiritus, procedens; sed quidquid existit, tantum gignitur, et est a quo Spiritus procedit. Spiritum quoque non cogit esse Patrem aut Filium, hoc, quia contentus est memoria aut intelligentia sua, cum non [656 1Kb] sit memoria gignens, aut intelligentia genita, sed solum, quidquid est, procedat [657 1Kb] . Quid igitur prohibet concludi quia unus tantum est in summa essentia Pater, unus Filius, unus Spiritus; et non tres Patres, aut Filii, aut Spiritus?
[Col. 0207C]


CAPUT LXII [al. LX] [658 1Kb] . Quomodo ex his tribus plures filii nasci videantur.

CONSPECTUS CAPITIS.---Cum singulus quisque illorum trium se et alios intelligat, ac proinde dicat, videtur quod singulus quisque producat suum Verbum seu Filium: et quod proinde plures sint Filii.

Sed ne forte repugnet huic assertioni quod intueor: nam dubium esse non debet quia Pater, et Filius, et eorum Spiritus, unusquisque seipsum et alios ambos dicit; sicut se, et alios intelligit. Quod si ita est, quomodo non sunt in summa essentia tot verba quot sunt dicentes, et quot sunt qui dicuntur? Si enim plures homines unum aliquid cogitatione dicant, tot ejus videntur esse verba quot sunt cogitantes; [Col. 0207D] quia in singulorum cogitationibus verbum ejus est. Item, si unus homo cogitat aliqua plura, tot verba sunt in mente cogitantis quot sunt res cogitatae. Sed in hominis cogitatione [659 1Kb] , cum cogitat [Col. 0208A] aliquid quod extra ejus mentem est, non nascitur verbum cogitatae rei ex ipsa re; quia ipsa absens est a cogitationis intuitu, sed ex rei aliqua similitudine vel imagine, quae est in cogitantis memoria, aut forte quae tunc, cum cogitat, per corporeum sensum ex re praesenti in mentem attrahitur. In summa vero essentia sic sibi semper [660 1Kb] sunt praesentes Pater, et Filius, et eorum Spiritus: est enim, sicut jam perspectum est, unusquisque non minus in aliis quam in seipso; ut cum invicem se dicunt, sic videatur idem ipse, qui dicitur, gignere verbum suum, quemadmodum cum a seipso dicitur. Quomodo ergo nihil gignit Filius, aut ejus Patrisque Spiritus; si unusquisque eorum verbum gignit suum, cum a seipso dicitur vel ab alio [661 1Kb] ? Quot autem [Col. 0208B] verba probari possunt de summa nasci substantia, tot eam necesse est, secundum [662 1Kb] superiorem considerationem, filios gignere, et tot emittere spiritus.



CAPUT LXIII [(67) 1Kb] Quomodo non sit ibi nisi unus unius; hoc est, unum Verbum, et ex solo Patre.

CONSPECTUS CAPITIS.---Attamen cum nec plures sint dicentes, nec plura sint quae dicuntur, sed una sit essentia quae intelligit et intelligitur, constat quia neque sunt plures patres, nec plura verba, nec plures filii; sed unus est dicens, seu Pater, et unum Verbum, seu unus Filius. Licet ergo Pater, Verbum, et Spiritus pariter se et ambos alios dicant, unum solum ibi est Verbum, quod nec ullatenus omnium trium, sed duntaxat unius ipsorum, scilicet Patris, Verbum dici potest. Non enim imago [Col. 0208C] aut Filius est suimet, aut a se procedentis Spiritus. Nam nec ex seipso, nec ex procedente a se nascitur; nec seipsum, aut procedentem a se, existendo imitatur. Restat igitur hoc solum Verbum illius solius esse de quo nascendo habet esse, et ad cujus omnimodam similitudinem existit.

Hac itaque ratione [663 1Kb] videntur in illa esse non solum multi patres, et filii, et procedentes, sed et aliae necessitudines; aut certe Pater, et Filius, et eorum Spiritus, de quibus jam certissimum est quia vere existunt, non sunt tres dicentes, quamvis singulus quisque sit dicens; nec sunt plura, quae dicuntur, cum unusquisque seipsum, et alios duos dicit. Sicut enim summae sapientiae inest scire et intelligere; ita utique aeternae incommutabilisque scientiae et intelligentiae naturale est, id semper [Col. 0208D] praesens intueri, quod scit et intelligit. Nihil autem aliud est summo spiritui hujusmodi dicere [664 1Kb] , quam quasi cogitando intueri: sicut nostrae mentis locutio nihil aliud est [665 1Kb] quam cogitantis inspectio. Certissimum [Col. 0209A] autem jam consideratae rationes reddiderunt, quidquid summae naturae inest essentialiter, id perfecte convenire Patri, et Filio, et eorum Spiritui, singulatim; et tamen idipsum, si simul dicatur de tribus, non admittere pluralitatem. Cum ergo constet quia sicut pertinet ad ejus essentiam scientia et intelligentia, sic ejus scire et intelligere non est aliud quam dicere [666 1Kb] , id est semper praesens intueri quod scit et intelligit: necesse est ut quemadmodum singulus Pater, singulus [667 1Kb] Filius, et singulus eorum Spiritus est sciens et intelligens, et tamen hi tres simul non sunt plures scientes aut intelligentes, sed unus sciens, et unus [668 1Kb] intelligens; ita singulus quisque sit dicens; nec tamen sint tres dicentes simul [669 1Kb] , sed unus dicens. Hinc illud quoque liquide [Col. 0209B] cognosci potest quia, cum hi tres dicuntur, vel a seipsis, vel ab invicem, non sunt plura quae dicuntur. Quid namque ibi dicitur, nisi eorum essentia? Si ergo illa una sola est [670 1Kb] , unum solum est, quod dicitur: ergo si unum solum est [671 1Kb] in illis, quod dicit, et unum, quod dicitur; una quippe sapientia est, quae in illis dicit, et una substantia quae dicitur: consequitur non ibi esse plura verba, sed unum. Licet igitur unusquisque seipsum, et omnes invicem se dicant, impossibile tamen est in summa essentia esse verbum aliud praeter illud, de quo jam constat quod sic nascitur ex eo cujus est Verbum, ut et vera [672 1Kb] ejus dici possit imago, et vere Filius ejus sit. In quo mirum quiddam et inexplicabile video. Ecce enim cum manifestum sit unumquemque, [Col. 0209C] scilicet Patrem, et Filium, et Patris Filiique Spiritum, pariter se et ambos alios dicere, et unum solum ibi esse Verbum; nullatenus tamen ipsum Verbum videtur posse dici Verbum omnium trium, sed tantum unius eorum. Constat enim ipsum esse [673 1Kb] imaginem et Filium ejus cujus est Verbum: et patet quia [674 1Kb] nec imago, nec Filius suimet, aut a se [675 1Kb] procedentis Spiritus congrue dici potest. Nam nec ex seipso, nec ex procedente a se, nascitur: nec seipsum, aut procedentem a se, existendo imitatur. Seipsum quippe non imitatur, nec a se trahit existendi similitudinem; quia imitatio et similitudo non est in uno solo, sed in pluribus; 24 illum vero non imitatur nec ad ejus similitudinem existit, quia iste non habet ab illo [Col. 0209D] esse, sed ille ab isto [676 1Kb] . [(68) 1Kb] Restat igitur hoc solum Verbum illius solius esse, de quo nascendo habet esse, et ad cujus omnimodam similitudinem [Col. 0210A] existit. Unus ergo Pater, non plures patres; unus Filius, non plures filii, unus procedens Spiritus, non plures procedentes spiritus, sunt in summa essentia. Qui cum ita tres sint, ut nunquam Pater sit Filius, aut procedens Spiritus; nec Filius aliquando sit Pater, aut Spiritus procedens; nec unquam Spiritus Patris et Filii [677 1Kb] sit Pater, aut Filius, et singulus quisque sic sit perfectus [678 1Kb] , ut nullo indigeat: id tamen quod sunt, sic est unum; ut sicut de singulis pluraliter dici non potest, ita nec tribus simul. Et cum pariter unusquisque seipsum, et omnes invicem se dicant; non tamen sunt ibi plura verba, sed unum: et ipsum non singulorum, aut omnium simul, sed unius tantum.



CAPUT LXIV [al. LXII] [679 1Kb] . [Col. 0210B] Quod hoc licet inexplicabile sit, tamen credendum sit.

CONSPECTUS CAPITIS.---Hoc certissime sic esse mens humana cognoscat, etiam si penetrare nequeat quomodo sit. Incomprehensibile est quomodo summa sapientia sciat ea quae fecit. Ergo multo minus potest explicari quomodo sciat aut dicat seipsam.

Videtur mihi hujus tam sublimis rei secretum transcendere omnem intellectus aciem humani: et idcirco conatum explicandi qualiter hoc sit, continendum puto. Sufficere namque debere existimo rem incomprehensibilem indaganti, si ad hoc ratiocinando pervenerit ut eam certissime esse cognoscat; etiamsi penetrare nequeat intellectu, quomodo ita sit: nec idcirco minus his adhibendam [Col. 0210C] fidei certitudinem, quae probationibus necessariis, nulla alia repugnante ratione asseruntur; si suae naturalis altitudinis incomprehensibilitate explicari non patiantur. Quid autem tam incomprehensibile, tam ineffabile, quam [680 1Kb] id quod supra omnia est? Quapropter si ea, quae de summa essentia hactenus disputata sunt, necessariis rationibus sunt asserta, quamvis sic intellectu penetrari non possint, ut et verbis valeant explicari; nullatenus tamen certitudinis eorum nutat soliditas. Nam, si superior consideratio rationabiliter comprehendit incomprehensibile esse, quomodo eadem summa sapientia sciat ea quae fecit, de quibus tam multa nos scire necesse est: quis explicet quomodo sciat aut dicat seipsam, de qua aut nihil, aut vix aliquid ab homine sciri [Col. 0210D] possibile est? Ergo si non eo quod seipsam dicit [681 1Kb] , generat Pater, et generatur Filius: Generationem ejus quis enarrabit? (Isa. LIII, 8.)
[Col. 0211A]


CAPUT LXV [(69) 1Kb] . Quomodo de ineffabili re verum disputatum sit.

CONSPECTUS CAPITIS.---Hoc autem licet ineffabile sit secundum proprietatem, nihil prohibet verum esse quod hactenus de summa natura disputatum est per aenigmata, imaginem ac similitudinem. Quaecunque nomina, quae de illa natura dicuntur, non tam illius proprietatem innuunt, quam similitudinem: significant enim quod in rebus factis concipimus: nec tamen falsum est quod per verba de ipsa intimatur vel aestimatur. Quod de ipsa cognoscitur, verum est; licet non totum cognoscatur quod ipsa vere est.

Sed rursum, si ita [682 1Kb] se ratio ineffabilitatis illius habet, imo quia sic est: quomodo stabit quidquid de illa [683 1Kb] secundum Patris, et Filii, et Spiritus procedentis habitudinem disputatum est? Nam si vera [Col. 0211B] illud ratione explicitum est [684 1Kb] , qualiter est illa ineffabilis? Aut si ineffabilis [685 1Kb] est, quomodo est ita, sicut disputatum est? An quodantenus [686 1Kb] de illa potuit explicari: et ideo nihil prohibet esse verum quod disputatum est. Sed quia penitus non potuit comprehendi, idcirco est ineffabilis. Sed ad illud quid responderi poterit, quod jam supra in hac ipsa disputatione constitit; quia sic est summa essentia supra et extra omnem aliam naturam, ut si quando de illa dicitur aliquid verbis, quae communia sunt aliis naturis, sensus nullatenus sit communis? Quem enim sensum in omnibus his verbis, quae cogitavi, intellexi nisi communem et usitatum? Si ergo usitatus sensus verborum alienus est ab illa [687 1Kb] ; quidquid ratiocinatus sum, non pertinet ad illam. [Col. 0211C] Quomodo igitur verum est inventum esse [688 1Kb] aliquid de summa essentia; si quod est inventum, longe diversum est ab illa? Quid ergo? An quodammodo inventum est aliquid de incomprehensibili re; et quodammodo nihil perspectum est de ea? Saepe namque multa dicimus, quae proprie sicut sunt non exprimimus; sed per aliud significamus id quod proprie aut nolumus, aut [689 1Kb] non possumus depromere, ut cum per aenigmata loquimur. Et saepe videmus aliquid, non proprie [690 1Kb] quemadmodum res ipsa est; sed per aliquam similitudinem aut imaginem, ut cum vultum alicujus [691 1Kb] consideramus in speculo. Sic quippe unam eamdemque rem dicimus et non dicimus; videmus et non videmus: dicimus et videmus per aliud; non dicimus et non videmus [Col. 0211D] per suam proprietatem [692 1Kb] . [(70) 1Kb] Hac itaque ratione nihil prohibet et verum esse quod disputatum est hactenus de summa natura; et ipsam tamen nihilominus [Col. 0212A] ineffabilem persistere: si nequaquam illa putetur per essentiae suae proprietatem expressa; sed utcunque per aliud designata. Nam, quaecunque nomina de illa natura dici posse videntur, non tam mihi eam ostendunt per proprietatem quam per aliquam innuunt similitudinem. Etenim cum earumdem vocum significationes cogito, familiarius concipio mente quod in rebus factis conspicio, quam id quod omnem humanum intellectum transcendere intelligo: nam valde minus aliquid, imo longe aliud in mente mea sua significatione constituunt, quam sit illud ad quod intelligendum per hanc tenuem significationem mens ipsa mea conatur proficere. Nam, nec nomen sapientiae mihi sufficit ostendere illud, per quod omnia facta sunt de nihilo, et servantur [Col. 0212B] a nihilo; nec nomen essentiae mihi valet exprimere illud, quod per singularem altitudinem longe est supra omnia, et per naturalem proprietatem valde est extra omnia. Sic ergo illa natura et ineffabilis est; quia per verba, sicuti est nullatenus valet intimari: et falsum non est, si quid de illa, ratione docente, per aliud velut in aenigmate potest aestimari.



CAPUT LXVI [al. LXIV] [693 1Kb] . Quod per rationalem mentem maxime accedatur ad cognoscendum summam essentiam.

CONSPECTUS CAPITIS.---Nihil itaque de illa natura potest percipi per proprietatem, sed per aliud. Ergo tanto altius creatrix essentia cognoscitur, quanto per propinquiorem ipsi creaturam indagatur. Sicut itaque sola mens rationalis ad ejus investigationem [Col. 0212C] assurgere valet, ita eadem sola est, per quam maxime ipsamet ad ejus inventionem proficere queat: quia haec illi propinquat. Unde quanto studiosius mens ad se discendum intendit, tanto efficacius ad illius summae essentiae cognitionem ascendit: et quanto se intueri negligit, tanto a creatricis essentiae speculatione et intuitu descendit.

Cum igitur pateat quia [694 1Kb] nihil de hac natura possit percipi per suam proprietatem, sed per aliud, certum est quia per illud magis ad ejus cognitionem [695 1Kb] acceditur, quod illi magis [696 1Kb] per similitudinem propinquat. Quidquid enim inter creata constat illi esse similius, id necesse est esse natura praestantius. Quapropter id et per majorem similitudinem plus juvat mentem indagantem summae veritati propinquare; et per excellentiorem creatam essentiam plus docet quid de creante mens ipsa debeat [Col. 0212D] aestimare. Procul dubio itaque tanto altius creatrix essentia cognoscitur, quanto per propinquiorem sibi creaturam indagatur. Nam quod omnis [Col. 0213A] essentia, inquantum est, intantum sit similis summae essentiae, ratio jam supra considerata dubitare non permittit. Patet itaque quia sicut sola est mens rationalis inter omnes creaturas, quae ad ejus investigationem assurgere valeat; ita nihilominus eadem sola est, per quam maxime ipsamet ad 25 ejusdem inventionem proficere queat. Nam, jam cognitum est quia haec illi maxime per naturalis essentiae propinquat similitudinem. Quid igitur apertius, quam quia mens rationalis quanto studiosius ad se discendum intendit; tanto efficacius ad illius cognitionem ascendit: et quanto seipsam intuerit negligit, tanto ab ejus speculatione descendit?



CAPUT LXVII [al. LXV] [697 1Kb] . [Col. 0213B] Quod mens ipsa speculum ejus, et imago ejus sit.

CONSPECTUS CAPITIS.---Quoniam sola mens et sui et hujus summae essentiae memor et intelligens et amans esse potest: ideo ea sola vera est imago illius essentiae, quae per sui memoriam, intelligentiam, et amorem, in Trinitate ineffabili consistit. Maxime autem in hoc mens est similis summae essentiae quod possit reminisci, intelligere et amare id quod optimum et maximum est, hoc est, summam essentiam.

Aptissime igitur [698 1Kb] ipsa sibimet esse velut speculum dici potest, in quo speculetur, ut ita dicam, imaginem ejus quam facie ad faciem videre nequit. Nam, si mens ipsa sola ex omnibus quae facta sunt, sui memor et intelligens et amans esse potest, non video cur negetur esse in illa vera imago illius essentiae, quae per sui memoriam, et intelligentiam, [Col. 0213C] et amorem in Trinitate ineffabili consistit. Aut certe [699 1Kb] inde verius esse illius se probat imaginem; quia illius potest esse memor, illam intelligere et amare. In quo enim major est et illi similior, in eo verior illius esse imago cognoscitur. Omnino autem cogitari non potest rationali creaturae naturaliter esse datum aliquid tam praecipuum, tamque simile summae sapientiae quam hoc, quia potest reminisci, et intelligere, et amare id quod optimum et maximum est omnium. Nihil igitur aliud est inditum alicui creaturae quod sic praeferat imaginem Creatoris.



CAPUT LXVIII [(71) 1Kb] . Quod rationalis creatura ad amandum illam facta sit.

CONSPECTUS CAPITIS.---Ergo mens rationalis nihil tantum studere debet, quam hanc imaginem naturaliter [Col. 0213D] sibi impressam, per voluntarium effectum exprimere. Ergo cum praecipuum quod potest, si reminisci et intelligere, et amare summum bonum, id praecipue debet velle: quae enim meliora [Col. 0214A] sunt in potestate, ea magis esse debent in voluntate. Deinde non aliud est esse rationalem, quam posse discernere justum a non justo, verum a non vero, bonum a non bono, magis bonum a minus bono. Frustra autem ista potest nisi quod discernit, amet vel reprobet, secundum verae discretionis judicium; magis videlicet vel minus amando quod magis vel minus bonum esse judicat. Ergo rationalis creatura ad hoc facta est, ut summam essentiam, quae est summum bonum, amet super omnia bona; imo ut nihil amet nisi illam, quia illa est bona per se, et nihil est bonum nisi per illam.

Consequi itaque [700 1Kb] videtur quod rationalis creatura nihil tantum debet studere, quam hanc imaginem sibi per naturalem potentiam impressam, per voluntarium effectum exprimere. Etenim praeter hoc, quod creanti se debet hoc ipsum quod est: hinc [Col. 0214B] quoque [701 1Kb] , quia nihil tam praecipuum posse, quam reminisci et intelligere et amare summum bonum, cognoscitur, nimirum nihil tam praecipue debere velle convincitur. Quis enim neget quaecunque meliora sunt in potestate, ea magis esse debere in voluntate? Denique rationali naturae non est aliud esse rationalem, quam posse discernere justum a non justo, verum a non vero, bonum a non bono, magis bonum a minus bono [702 1Kb] : hoc autem posse omnino inutile est illi et supervacuum, nisi quod discernit amet vel reprobet secundum verae discretionis judicium [703 1Kb] . [(72) 1Kb] Hinc itaque satis patenter [704 1Kb] videtur omne rationale ad hoc existere, ut sicut ratione discretionis aliquid magis, vel [705 1Kb] minus bonum sive non bonum judicat; ita magis aut minus id amet, [Col. 0214C] aut respuat. Nihil igitur apertius [706 1Kb] quam rationalem creaturam ad hoc esse factam, ut summam essentiam amet super omnia bona, sicut ipsa est summum bonum: imo ut nihil amet nisi illam, aut propter illam; quia illa est bona per se, et nihil aliud est bonum nisi per illam. Amare autem eam nequit, nisi ejus reminisci, et eam studuerit intelligere. Clarum est ergo rationalem creaturam, totum suum posse et velle [707 1Kb] ad memorandum, et intelligendum, et amandum summum bonum impendere debere, ad quod ipsum esse suum se cognoscit habere.



CAPUT LXIX [al. LXVII] [708 1Kb] . Quod anima semper illam amans, aliquando vere beate vivat.
[Col. 0214D]

CONSPECTUS CAPITIS.---At anima humana est rationalis creatura. Ergo ad hoc facta est ut amet summam essentiam, et quidem sine fine. Nefas enim est aestimare quod summa sapientia ad hoc [Col. 0215A] fecerit ut aliquando vel sponte vel violenter hunc amorem amittat. Restat igitur eam esse ad hoc factam, ut sine fine amet summam essentiam. At hoc facere non potest, nisi semper vivat. Sic igitur est facta ut semper vivat, si semper velit facere ad quod facta est. Deinde Deo bono non convenit ut quod fecit esse ad se amandum, id faciat non esse, quandiu vere amaverit; et quod sponte dedit non amanti, ut semper amaret, id auferat vel auferri permittat amanti, ut ex necessitate non amet: cum dubitari non debeat quod ipse omnem naturam se vere amantem amet. Ergo liquet humanae naturae nunquam auferri suam vitam, si semper studeat amare summam vitam. Sed absurdum est ut aliqua natura semper amando illum qui est summe bonus et omnipotens, semper misere vivat. Ergo anima humana, quia rationalis est, ad hoc est facta ut si servet id ad quid facta est, aliquando secura a morte et ab omni molestia beate vivat.
[Col. 0215B]

Dubium autem non est animam humanam esse rationalem creaturam: ergo necesse est eam esse factam ad hoc ut amet summam essentiam. Necesse est igitur eam esse factam aut ad hoc, ut sine fine amet; aut ad hoc, ut aliquando vel sponte, vel violenter hunc amorem amittat. Sed nefas est aestimare summam sapientiam ad hoc eam fecisse, ut aliquando tantum bonum, aut contemnat, aut volens tenere aliqua violentia perdat. Restat igitur eam esse ad hoc factam, ut sine fine amet summam essentiam. At hoc facere [709 1Kb] non potest nisi semper vivat. Sic igitur est facta ut semper vivat, si semper velit facere ad quod facta est. Deinde inconveniens nimis est summe bono, summeque sapienti, et omnipotenti [Col. 0215C] Creatori, ut quod fecit esse ad se amandum, id faciat non esse, quandiu vere amaverit; et quod sponte dedit non amanti, ut semper amaret, id auferat vel auferri permittat amanti, ut ex necessitate non amet; praesertim cum dubitari nullatenus debeat quod ipse omnem naturam se vere amantem amet. Quare manifestum est humanae animae nunquam auferri suam vitam, si semper studeat amare summam vitam. Qualiter ergo vivet? Quid enim magnum est longa vita, nisi sit a molestiarum incursione vere secura? Quisquis enim dum vivit, aut timendo, aut patiendo molestiis subjacet, aut falsa securitate fallitur, quid nisi misere vivit? Si quis autem ab his liber [710 1Kb] vivit, beate vivit. Sed absurdissimum est ut aliqua natura semper amando [Col. 0215D] illum, qui est summe bonus et omnipotens, semper misere vivat. Liquet igitur humanam animam hujusmodi esse, ut si servet id ad quod est, aliquando vere secura ab ipsa morte et omni alia molestia beate vivat.
[Col. 0216A]


CAPUT LXX [al. LXVIII] [711 1Kb] . Quod illa se amanti seipsam retribuat [712 1Kb] ut aeterne beata sit.

CONSPECTUS CAPITIS.---Repugnat eum, qui justissimus est, non discernere inter amantem et contemnentem id quod summe amari debet: et eum non amare amantem se, aut nihil prodesse ab eo amari. Ergo repugnat eum nihil retribuere amanti se. At hujus amoris, quo rationalis creatura aliis eminet, nihil potest esse praemium nisi quod supereminet in omnibus naturis: bonus enim quod sic se amari exigit, non minus se desiderari cogit. Nihil ergo summa bonitas retribuere potest amanti ac desideranti se, nisi seipsam. Si enim vult amari ut aliud retribuat, non vult amari propter se, sed propter aliud; et ita non se, sed aliud vult amari. Constat ergo quia is qui illam, 26 ut debet, desideraverit, summa perfruetur beatitudine; et quod illam nunquam amittet, quia nec illam poterit [Col. 0216B] non amare, nec illa amantem se poterit deserere. Ergo aeterne beata erit.

Denique nullatenus verum videri potest, ut justissimus et potentissimus nihil retribuat amanti se perseveranter; cui non amanti tribuit essentiam [713 1Kb] , ut amans esse posset. Si enim nihil retribuit amanti, non discernit justissimus inter amantem, et contemnentem id quod summe amari debet [714 1Kb] , nec amat amantem se, aut non prodest ab illo amari: quae omnia ab illo dissonant: retribuit igitur omni se amare perseveranti. Quid autem retribuit? Si nihilo dedit rationalem [715 1Kb] essentiam ut amans esset, quid dabit amanti, si amare non cesset? Si tam grande est quod amori famulatur, quam grande [Col. 0216C] est quod amori recompensatur? Et si tale est amoris fulcimentum, quale est amoris emolumentum? Nam, si rationalis creatura, quae sibi inutilis est sine hoc amore, si eminet in omnibus creaturis: utique nihil potest esse praemium hujus amoris, nisi quod supereminet in omnibus naturis. Etenim ipsum idem bonum, quod sic se amari exigit, non minus se ab amante desiderari cogit [716 1Kb] . Nam quis sic amet justitiam, veritatem, beatitudinem, incorruptibilitatem ut his frui non appetat? Quid ergo summa bonitas retribuet amanti et desideranti se nisi seipsam? Nam quidquid aliud tribuat, non retribuit; quia nec compensatur amori, nec consolatur amantem, nec satiat desiderantem. Aut si se vult amari et desiderari, ut aliud retribuat, non se vult [717 1Kb] amari et [Col. 0216D] desiderari propter se, sed propter aliud; et sic non vult se amari, sed aliud: quod cogitare nefas est [718 1Kb] . Nihil ergo verius quam quod omnis anima rationalis, si, quemadmodum debet, studeat amando desiderare summam beatitudinem, aliquando illam ad fruendum percipiat, ut quod nunc videt [719 1Kb] quasi per speculum et in aenigmate tunc videat facie ad faciem [Col. 0217A] [(73) 1Kb] [720 1Kb] . Utrum autem ea sine fine fruatur, dubitare stultissimum est; quoniam illa fruens nec timore torqueri poterit, nec fallaci securitate decipi, nec ejus indigentiam [721 1Kb] jam experta; illam poterit non amare; nec illa deseret amantem se, nec aliquid erit potentius, quod eas separet invitas. Quare quaecunque anima summa beatitudine semel frui coeperit, aeterne beata erit.



CAPUT LXXI [(74) 1Kb] . Quod illam contemnens, aeterne misera sit.

CONSPECTUS CAPITIS.---Econtrario qui summi boni amorem contemnet, aeterne miser erit: nam vel desinet esse, vel in aeterna erit miseria. Non sufficit autem ad poenam, quod non sit; esset enim post culpam id quod ante culpam fuit; et sic justitia non discerneret inter id quod nullum bonum potest, et nullum malum vult, et id quod maximum [Col. 0217B] bonum potest, et maximum malum vult. In aeterna ergo erit miseria, si summam essentiam amare contemnat.

Hinc utique consequenter [722 1Kb] colligitur, quod illa, quae summi boni amorem contemnit, aeternam miseriam incurret [723 1Kb] . Nam si dicitur quod pro tali contemptu sic justius puniatur, ut ipsum esse, vel vitam perdat; quia se non utitur ad id ad quod est facta; nullatenus hoc admittit ratio, ut, post tantam culpam, pro poena recipiat esse quod [724 1Kb] erat ante omnem culpam. Quippe antequam esset, nec culpam habere, nec poenam sentire poterat. Si ergo anima contemnens id ad quod facta est, sic moritur, ut nihil sentiat, aut ut omnino [725 1Kb] nihil sit; similiter se habebit, et in maxima culpa, et sine [726 1Kb] omni [Col. 0217C] culpa; nec discernet [727 1Kb] summe sapiens justitia [728 1Kb] inter id quod nullum bonum potest, et nullum malum vult; et id quod maximum bonum potest, et maximum malum vult. At hoc satis patet quam inconveniens sit [729 1Kb] . [(75) 1Kb] Nihil igitur videri potest consequentius, et nihil credi debet certius, quam hominis animam sic esse factam, ut si contemnat amare summam essentiam, aeternam patiatur [730 1Kb] miseriam: ut sicut amans aeterno gaudebit praemio, ita contemnens aeterna poena doleat: et sicut illa sentiet immutabilem sufficientiam, ita ista sentiat [731 1Kb] inconsolabilem [732 1Kb] indigentiam.
[Col. 0218A]


CAPUT LXXII [(76) 1Kb] . Quod omnis anima humana sit immortalis. Et quod aut semper misera, aut aliquando vere beata sit.

CONSPECTUS CAPITIS.---Verum nec aeterne beata, nec aeterne misera esset anima, si esset mortalis. Ergo immortalis est. Omnes autem animae sunt ejusdem naturae: ergo omnes sunt immortales, cum saltem aliquae immortales sint. Porro omne quod vivit, aut nunquam, aut aliquando erit vere securum ab omni molestia: ergo omnis anima humana aut semper misera erit, aut erit aliquando vere beata.

Sed nec amantem [733 1Kb] animam necesse est aeterne beatam esse; nec contemnentem, miseram, si sit mortalis. Sive igitur amet, sive contemnat id ad quod amandum creata est, necesse est eam immortalem esse. Si autem aliquae sunt animae rationales, quae nec amantes, nec contemnentes judicandae sint, [Col. 0218B] sicut esse videntur animae infantum, quid de his sentiendum est? Sunt mortales, an immortales [734 1Kb] ? Sed procul dubio omnes humanae animae ejusdem naturae sunt. Quare, quoniam constat quasdam esse immortales, necesse est omnem humanam animam esse immortalem. Verum, cum omne [735 1Kb] quod vivit aut nunquam, aut aliquando sit vere securum ab omni molestia; nihilominus est necesse omnem humanam animam [736 1Kb] aut semper miseram esse, aut aliquando vere beatam.



CAPUT LXXIII [al. LXXI] [737 1Kb] . Quod nulla anima injuste privetur summo bono, et quod omnino ad ipsum sit nitendum.

CONSPECTUS CAPITIS.---Quae autem sint animae sic amantes, ut aliquando beatae; aut sic contemnentes, [Col. 0218C] ut aliquando miserae futurae sint, comprehendi non potest ab homine. Sufficiat quod summe justus neminem injuste privet summo bono. Ad illud itaque omni homini toto corde, tota anima, tota mente amando et desiderando nitendum est.

Quae vero animae incunctanter judicandae sint [738 1Kb] , sic amantes id [739 1Kb] , ad quod amandum factae sunt, ut illo quandoque frui; quae autem sic contemnentes, ut illo semper indigere mereantur, aut qualiter, quove merito illae, quae nec amantes nec contemnentes dici posse videntur, ad beatitudinem aeternam miseriamve distribuantur, aliquem mortalium disputando posse comprehendere, procul dubio vel [Col. 0219A] difficillimum vel impossibile existimo. Quod tamen a [740 1Kb] summe justo summeque bono Creatore rerum nulla eo bono, ad [741 1Kb] quod facta est, injuste privetur, certissime est [742 1Kb] tenendum; et ad idem ipsum bonum est omni homini toto corde, tota anima, tota mente amando et desiderando nitendum.



CAPUT LXXIV [al. LXXII] [743 1Kb] . Quod summa essentia sit speranda.

CONSPECTUS CAPITIS.---Ad illud vero tendere nemo potest, si ad illud se posse pervenire desperet. Ergo praeter amorem necessaria est spes

Sed in hac intentione humana anima nullatenus se poterit exercere, si desperet quo intendit se posse pervenire. Quapropter quantum illi est utile studium adnitendi [744 1Kb] , tantum necessaria est spes pertingendi.
[Col. 0219B]


27 CAPUT LXXV [(77) 1Kb] . Quod credendum sit in illam, hoc est, credendo tendendum in illam.

CONSPECTUS CAPITIS.---Amare autem aut sperare non potest, quod non credit. Ergo et fides necessaria est qua non modo summam essentiam et ea sine quibus amari non potest, credat; sed qua credendo tendat in illam. In illam enim credere est credendo tendere in illam. Ergo non credit in illam qui, per hoc quod credit, non ad illam tendit. Qui vero credendo in illam tendit, ad illam sic perveniet ut intra illam permansurus sit. Unde aptius dicitur credendum et tendendum esse in illam, quam credendum aut tendendum esse ad illam.

Amare autem [745 1Kb] , aut sperare [746 1Kb] non potest quod non credit. Expedit itaque eidem humanae animae summam essentiam, et ea sine quibus illa amari non [Col. 0219C] potest, credere, ut illam credendo [747 1Kb] , tendat in illam. Quod idem apte breviusque significari posse [748 1Kb] puto, si pro eo quod est credendo tendere in summam essentiam, dicatur credere in summam essentiam. Nam, si quis dicat se credere in illam, satis videtur ostendere, et per fidem quam profitetur, ad summam se tendere essentiam, et illa se credere, quae ad hanc pertinent intentionem: nam, non videtur credere [749 1Kb] in illam, sive qui credit quod ad tendendum in illam non pertinet, sive qui per hoc quod credit, non ad illam tendit [750 1Kb] . [(78) 1Kb] Et fortasse indifferenter dici potest, credere in illam, et ad illam: sicut pro eodem accipi potest credendo tendere in illam et ad illam, nisi quia quisquis tendendo [Col. 0219D] ad illam pervenerit, non extra illam remanebit, sed intra illam permanebit. Quod expressius et familiarius significatur, si dicitur tendendum [Col. 0220A] esse in illam, quam si dicitur ad illam. Hac itaque ratione puto congruentius posse dici credendum esse in illam quam ad illam.



CAPUT LXXVI [al. LXXIV] [751 1Kb] . Quod in Patrem, et Filium, et eorum Spiritum pariter et in singulos, et simul in tres credendum sit.

CONSPECTUS CAPITIS.---Sic credendum est, quia ipsi tres et singulus eorum est una summa essentia; in quam solam omnis homo debet credere, sicut haec sola est unicus finis quem in omni cogitatu, actuque suo homo per amorem debet intendere. Quemadmodum autem in illam tendere, nisi credat illam, nullus potest, ita illam credere, nisi tendat in illam, nulli prodest.

Credendum igitur est pariter in Patrem, et Filium, et eorum Spiritum, et in singulos, et simul in tres; quia et singulus Pater, et singulus Filius, et singulus [Col. 0220B] eorum Spiritus est summa essentia: et simul Pater, et Filius, cum suo Spiritu sunt una eademque summa essentia, in quam solam omnis homo debet credere; quia est solus finis, quem in omni cogitatu actuque solo per amorem debet intendere. Unde manifestum est quia sicut in illam tendere, nisi credat illam, nullus potest; ita illam credere, nisi tendat in illam, nulli prodest.



CAPUT LXXVII [al. LXXV] [752 1Kb] . Quae sit viva, quae mortua fides.

CONSPECTUS CAPITIS.---Ergo fides sine dilectione inutilis est, et quasi mortuum aliquid. Fides vero cum dilectione non est otiosa: nam quod summam justitiam diligit, nihil justum contemnere, nihil valet injustum admittere. Ergo et operosa fides vivit, quia habet vitam dilectionis sine qua non [Col. 0220C] operaretur; et otiosa fides non vivit, quia caret vita dilectionis, cum qua non otiaretur. Ideo autem fides mortua dicitur quia non habet vitam, quam semper habere debet. Porro viva fides ea dicitur quae credit in id, in quod credi debet; mortua vero fides, ea quae credit tantum id, quod credi debet

Quapropter quantacunque certitudine credatur tanta res, inutilis erit fides, et quasi mortuum aliquid, nisi dilectione valeat et vivat. Etenim nullatenus fidem illam, quam competens comitatur dilectio, si se opportunitas offerat [753 1Kb] operandi, otiosam esse, sed magis se quadam [754 1Kb] operum exercere frequentia, quod sine dilectione facere non posset, [755 1Kb] vel hoc solo probari potest; quia quod summam justitiam diligit, nihil justum contemnere, nihil valet [Col. 0220D] injustum admittere. Ergo, quoniam quod aliquid operatur, inesse sibi vitam, sine qua operari non valeret, ostendit: non absurde dicitur et operosa [Col. 0221A] [756 1Kb] fides vivere, quia habet vitam dilectionis sine qua non operaretur, et otiosa fides [757 1Kb] non vivere [758 1Kb] , qui caret vita dilectionis, cum qua non otiaretur. Quare, si caecus dicitur, non tantum qui perdidit visum; sed qui cum debet habere [759 1Kb] , non habet: cur non similiter potest dici fides sine dilectione, mortua; non quia vitam suam, id est, dilectionem perdiderit; sed quia non habet quam semper habere debet? Quemadmodum igitur illa fides, quae per dilectionem operatur, viva esse cognoscitur; ita illa, quae per contemptum otiatur, mortua esse convincitur. Satis itaque convenienter dici potest viva fides credere in id, in quod credi [760 1Kb] debet; mortua vero fides credere tantum id, quod credi debet.



CAPUT LXXVIII [al. LXXVI] [761 1Kb] . [Col. 0221B] Quod tres summa essentia quodammodo dici possit.

CONSPECTUS CAPITIS.---Omni homini expedit ut credat in trinam unitatem, et unam Trinitatem; unam propter essentiam; trinam, propter tres nescio quid. Dici enim non potest quid sint tres personae, quo ipsae plures fiant. Nec enim sunt tot substantiae, quot personae, ut in hominibus, qui quot personae, tot individuae sunt substantiae. Itaque in summa essentia sicut non sunt plures substantiae, ita nec plures personae. Sola ergo indigentia nominis, quo pluralitas in essentia una significetur, dicitur esse tres personas sive substantias in una summa essentia seu natura. Individua maxime substant accidentibus: unde magis proprie nomen substantiae suscipiunt: et ita summa essentia, quae nullis subest accidentibus, non potest proprie dici substantia, nisi substantia ponatur pro essentia. Hac ratione irreprehensibiliter illa summa et una Trinitas dici potest una [Col. 0221C] essentia, et tres personae, sive tres substantiae.

Ecce patet omni homini expedire ut credat in quamdam ineffabilem trinam unitatem, et unam Trinitatem: unam quidem et unitatem, propter unam essentiam; trinam vero et trinitatem, propter tres, nescio quid. Licet enim possim dicere Trinitatem, propter Patrem, et Filium, et utriusque Spiritum, qui sunt tres; non tamen possum [762 1Kb] proferre uno nomine, propter quid tres; velut si dicerem propter tres personas; sicut dicerem [763 1Kb] unitatem, propter unam substantiam. Non enim putandae sunt tres personae; quia omnes plures personae sic subsistunt separatim ab invicem, ut tot necesse sit esse substantias, quot sunt personae: quod in pluribus hominibus, qui quot personae, tot [Col. 0221D] individuae sunt substantiae, cognoscitur. Quare in summa essentia, sicut non sunt plures substantiae; [Col. 0222A] ita nec plures personae. Si quis itaque inde velit alicui loqui quid tres, dicet esse Patrem, et Filium, et utriusque Spiritum, nisi forte indigentia nominis proprie convenientis coactus elegerit, aliquod ex illis [764 1Kb] nominibus, quae pluraliter in summa essentia dici non possunt [765 1Kb] ad significandum [766 1Kb] id quod congruo nomine dici non potest: ut si dicat illam admirabilem Trinitatem esse unam essentiam, vel naturam; et tres personas, sive substantias. Nam haec duo nomina aptius eliguntur ad significandam [767 1Kb] pluralitatem in summa essentia, quia persona non dicitur, nisi de individua rationali natura; et substantia principaliter dicitur de individuis, quae maxime in pluralitate subsistunt [768 1Kb] . Individua namque maxime substant, id est, subjacent accidentibus: [Col. 0222B] et ideo magis proprie nomen substantiae suscipiunt. Unde jam supra manifestum est summam essentiam, quae nullis subjacet accidentibus, proprie non posse dici substantiam; nisi substantia ponatur pro essentia. Potest ergo hac necessitatis ratione irreprehensibiliter illa summa et una Trinitas, sive trina unitas, dici una essentia, et tres personae, sive tres substantiae.



28 CAPUT LXXIX [(79) 1Kb] . Quod ipsa sit Deus, qui solus omnibus dominatur et omnia regit.

CONSPECTUS CAPITIS.---Huic soli summae essentiae, quae omnibus dominatur et omnia regit, proprie nomen Dei assignatur. Dei enim nomine non intelligitur nisi substantia quae est supra omnem naturam [Col. 0222C] ab hominibus veneranda propter dignitatem, et exoranda propter imminentem quamlibet necessitatem. Sicut autem a summe bono, summeque sapiente Spiritu facta sunt omnia; ita ipse omnibus dominatur, et omnia regit. Ergo non ab alio, nec casu cuncta reguntur. Is ergo solus est quem omnis alia natura debet diligendo venerari, de quo solo prospera sunt speranda, ad quem solum ab adversis est fugiendum, cui soli pro quavis re supplicandum. Hic ergo solus vere est et dicitur Deus, ineffabiliter trinus et unus.

Videtur ergo [769 1Kb] , imo incunctanter asseritur quia nec nihil [770 1Kb] est id quod dicitur Deus; et huic soli summae essentiae proprie nomen Dei assignatur. Quippe omnis qui Deum esse dicit, sive unum sive plures, non intelligit nisi aliquam substantiam, quam censet supra omnem naturam, quae Deus non est, ab [Col. 0222D] hominibus et venerandam, propter ejus eminentem dignitatem, et exorandam sibi propter quamlibet [771 1Kb] [Col. 0223A] imminentem necessitatem [772 1Kb] . [(80) 1Kb] Quid autem tam pro sua dignitate venerandum et pro qualibet re deprecandum, quam summe bonus et summe potens Spiritus, qui dominatur omnibus et regit omnia? Sicut enim constat quia omnia per summe bonam, summeque sapientem omnipotentiam ejus facta sunt et vigent, ita nimis inconveniens est [773 1Kb] , si aestimetur quod rebus a se factis ipse non dominetur; sive quod factae ab illo, ab alio minus potente, minusve bono, vel sapiente; aut nulla penitus ratione, sed sola casuum inordinata volubilitate regnantur: cum ille solus sit, per quem cuilibet, et sine quo nulli [Col. 0224A] bene est, et ex quo, et per quem, et in quo sunt omnia. Cum igitur solus sit ipse, non solum bonus Creator, sed et potentissimus Dominus et sapientissimus rector omnium: liquidissimum est hunc solum esse, quem omnis alia natura, secundum totum suum posse, debet diligendo venerari, et venerando diligere; de quo solo prospera sunt speranda, ad quem solum ab adversis [774 1Kb] fugiendum, cui soli pro quavis re supplicandum. Vere igitur hic est non solum Deus, sed solus Deus, ineffabiliter trinus et unus [775 1Kb] .




[Col. 0223A]
SANCTI ANSELMI PROSLOGION SEU ALLOQUIUM DE DEI EXISTENTIA.



29 [776 1Kb] PROOEMIUM.

Uno argumento in hoc opusculo intendit probare quia Deus est, et quaecunque de Deo credimus. Difficultas operis. Auctor scribit sub persona comtemplantis Deum et quaerentis intelligere quod credit. Huic opusculo hunc titulum dederat: Fides quaerens intellectum. Deinde Proslogion, id est Alloquium hoc opus nuncupavit.

Postquam opusculum quoddam (Monologion), velut exemplum meditandi de ratione fidei, cogentibus me precibus quorumdam fratrum, in persona alicujus tacite secum ratiocinando quae nesciat investigantis [777 1Kb] edidi: considerans illud esse multorum concatenatione contextum argumentorum, coepi mecum quaerere si forte posset inveniri unum argumentum, quod nullo alio ad se probandum, quam [Col. 0223C] se solo indigeret; et solum ad astruendum quia Deus vere est, et quia est summum bonum nullo alio indigens, et quo omnia indigent ut sint et bene [778 1Kb] sint; et quaecunque credimus de divina substantia, sufficeret. Ad quod cum saepe studioseque cogitationem converterem [779 1Kb] atque aliquando mihi videretur jam capi posse quod quaerebam, aliquando [Col. 0224B] mentis aciem omnino fugeret, tandem desperans volui cessare, velut ab inquisitione rei, quam inveniri esset impossibile. Sed cum illam cogitationem, ne mentem meam frustra occupando, ab aliis, in quibus proficere possem [780 1Kb] , impediret, penitus a me vellem excludere; tunc magis ac magis, nolenti [781 1Kb] et defendenti se coepit cum importunitate quadam ingerere. Quadam igitur die, cum vehementer ejus importunitati resistendo fatigarer, in ipso cogitationum conflictu sic se obtulit quod desperaveram, ut studiose cogitationem amplecterer, quam sollicitus repellebam. Aestimans igitur quod me gaudebam invenisse, si scriptum esset alicui legenti placiturum, de hoc ipso et de quibusdam [782 1Kb] aliis, sub persona conantis erigere mentem [783 1Kb] suam ad contemplandum [Col. 0224C] Deum, et quaerentis intelligere quod credit, subditum scripsi opusculum. Et quoniam nec istud nec illud, cujus supra memini, dignum libri nomine, aut cui auctoris [784 1Kb] praeponeretur nomen, judicabam; nec tamen eadem sine [785 1Kb] aliquo titulo, quo aliquem, in cujus manus venirent, quodammodo ad se legendum invitarent, dimittenda putabam, [Col. 0225A] unicunque suum dedi [786 1Kb] titulum ut prius exemplum meditandi de ratione fidei, et sequens [787 1Kb] fides quaerens intellectum, diceretur. Sed cum jam a pluribus cum his titulis [788 1Kb] utrumque transcriptum [789 1Kb] esset, coegerunt me plures, et maxime reverendus archiepiscopus Lugdunensis, Hugo nomine, fungens in Gallia legatione apostolica, qui mihi hoc ex apostolica praecepit [790 1Kb] auctoritate, ut nomen meum illis praescriberem. Quod ut aptius fieret, illud quidem Monologium, id est Soliloquium; istud vero Proslogion [791 1Kb] , id est Alloquium nominavi.



CAPUT PRIMUM.

Excitatio mentis ad contemplandum Deum.---Abjicit curas et omnia praeter Deum excludit ut Deum quaerat. Homo ad videndum Deum factus est. [Col. 0225B] Homo peccans perdidit beatitudinem ad quam factus est; et invenit miseriam propter quam factus non est. Bonum non custodivit, cum facile posset. Sine Deo male est nobis. Labores et conatus nostri sunt irriti sine Deo. Deum homo quaerere non potest, nisi ipse doceat; nec invenire, nisi ipse se ostendat. Deus hominem creavit ad imaginem suam, ut sui memor sit, ipsum cogitet et ipsum amet. Homo fidelis non quaerit intelligere ut credat; sed credit, ut intelligat: quia, nisi crediderit, non intelliget.

Eia nunc homuncio, fuge paululum occupationes tuas, absconde te modicum a tumultuosis cogitationibus tuis. Abjice nunc onerosas curas, et [792 1Kb] postpone laboriosas distensiones [793 1Kb] tuas. Vaca aliquantulum Deo, et requiesce aliquantulum in eo. Intra in cubiculum mentis tuae; exclude omnia praeter Deum, et quae te juvent [794 1Kb] ad quaerendum eum, et, [Col. 0225C] clauso ostio, quaere eum. Dic nunc, totum cor meum, dic nunc Deo: Quaero vultum tuum; vultum tuum, Domine, requiro (Psal. XXVI, 8). Eia nunc ergo, tu, Domine Deus meus, doce cor meum ubi et quomodo te quaerat, ubi et quomodo te inveniat. Domine, si non es hic, ubi te quaeram absentem? Si autem ubique [795 1Kb] es, cur non video te praesentem [796 1Kb] ? Sed certe habitas lucem inaccessibilem. Et ubi est lux inaccessibilis, aut quomodo accedam ad lucem inaccessibilem? Aut quis me ducet, et inducet [797 1Kb] in illam; ut videam te in illa? Deinde, quibus [798 1Kb] signis, qua facie te quaeram? Nunquam te vidi, Domine Deus meus; 30 non novi faciem tuam. Quid faciet, altissime Domine, quid faciet iste tuus [799 1Kb] [Col. 0225D] longinquus exsul? Quid faciet servus tuus anxius amore tui, et longe projectus a facie tua? Anhelat videre te et nimis abest illi facies tua. Accedere ad te [Col. 0226A] desiderat, et inaccessibilis est habitatio tua. Invenire te cupit, et nescit locum tuum. Quaerere te affectat, et ignorat vultum tuum. Domine, Deus meus es, et Dominus meus es; et nunquam [800 1Kb] te vidi. Te me fecisti et refecisti, et omnia mea bona tu mihi contulisti, et nondum novi te. Denique ad te videndum factus sum; et nondum feci propter quod factus sum. O misera sors hominis, cum hoc perdidit, ad quod factus est. O durus, et dirus casus ille! Heu! quid perdidit, et quid invenit? quid abscessit, et quid remansit? Perdidit beatitudinem ad quam factus est, et invenit miseriam propter quam factus non est: abscessit, sine quo nihil felix est [801 1Kb] , et remansit, quod per se nonnisi miserum est. Manducabat tunc homo panem angelorum, quem nunc esurit; manducat nunc panem dolorum, quem tunc nesciebat. [Col. 0226B] Heu! publicus luctus hominum, universalis planctus filiorum Adae! Ille ructabat saturitate, nos suspiramus esurie. Ille abundabat, nos mendicamus. Ille feliciter tenebat, et misere deseruit; nos infeliciter egemus, et miserabiliter desideramus; et heu! vacui remanemus! Cur non nobis custodivit, cum facile posset, quo tam graviter careremus? [802 1Kb] Quare sic nobis obseravit lucem, et obduxit nos tenebris? Ut quid abstulit nobis vitam, et inflixit mortem? Aerumnosi, unde sumus expulsi, quo sumus impulsi? Unde praecipitati? Quo obruti? A patria in exsilium, a visione Dei in caecitatem nostram, a jucunditate immortalitatis in amaritudinem et horrorem mortis. Misera mutatio de quanto bono in quantum malum! Grave damnum, gravis dolor, grave totum. Sed heu [Col. 0226C] me miserum, unum de aliis miseris filiis Evae, elongatis a Deo! Quid incoepi? Quid effeci? Quo tendebam? Quo deveni? Ad quid aspirabam? In quibus suspiro? Quaesivi bona, et ecce turbatio. Tendebam in Deum, et offendi in meipsum. Requiem quaerebam in secreto meo, et tribulationem [803 1Kb] et dolorem inveni in intimis meis. Volebam ridere a gaudio mentis meae, et cogor rugire a gemitu cordis mei. Sperabatur laetitia, et ecce unde densentur suspiria. Et o tu, Domine, usquequo? Usquequo, Domine, oblivisceris nos, usquequo avertis faciem tuam a nobis? Quando respicies et exaudies nos? Quando illuminabis oculos nostros, et ostendes nobis faciem tuam? Quando restitues te nobis? Respice, Domine; [Col. 0226D] exaudi, illumina nos, ostende nobis teipsum. Restitue te nobis ut bene sit nobis; sine quo tam male est nobis. Miserare labores [804 1Kb] et conatus nostros [Col. 0227A] ad te, qui nihil valemus sine te. Invitas nos [805 1Kb] ; adjuva nos. Obsecro, Domine, ne desperem suspirando; sed respirem sperando. Obsecro, Domine, amaricatum est cor meum sua desolatione; indulca [806 1Kb] illud tua consolatione. Obsecro, Domine, esuriens incoepi quaerere te, ne desinam jejunus de te: famelicus accessi, ne recedam impastus. Pauper veni ad divitem, miser ad misericordem, ne redeam vacuus et contemptus. Et si antequam comedam suspiro, da, vel post suspiria, quod comedam. Domine, incurvatus non possum nisi deorsum aspicere; erige me ut possim sursum intendere. Iniquitates meae supergressae [807 1Kb] caput meum, obvolvunt me; et sicut onus grave, gravant me. Evolve me, exonera me ne urgeat puteus earum os suum super me: liceat mihi [Col. 0227B] suspicere lucem [808 1Kb] tuam, vel de longe, vel de profundo. Doce me quaerere te, et ostende te quaerenti; quia nec quaerere te possum, nisi tu doceas, nec invenire, nisi te ostendas. Quaeram te desiderando, desiderem quaerendo, inveniam amando, amem inveniendo. Fateor, Domine, et gratias ago, quia creasti in me hanc imaginem tuam, ut tui memor sim, te cogitem, te amem: sed sic est abolita attritione vitiorum, sic est offuscata fumo peccatorum, ut non possit facere ad quod facta est, nisi tu renoves et reformes eam. Non tento, Domine, penetrare altitudinem tuam; quia nullatenus comparo illi intellectum meum, sed desidero aliquatenus intelligere veritatem tuam, quam credit et amat cor meum. Neque enim [809 1Kb] quaero intelligere, ut credam; sed [Col. 0227C] credo, ut intelligam. Nam et hoc credo quia nisi credidero, non intelligam.



CAPUT II.

Quod vere sit Deus, etsi insipiens dixit in corde suo: Non est Deus.

Ergo, Domine, qui das fidei intellectum, da mihi, ut, quantum scis expedire, intelligam quia es, sicut credimus; et hoc es, quod credimus. Et quidem credimus te esse aliquid, quo nihil majus cogitari possit. An ergo non est aliqua talis natura, quia dixit insipiens in corde suo: Non est Deus? (Psal. XIII, 1.) Sed certe idem ipse insipiens [810 1Kb] , cum audit hoc ipsum quod dico, aliquid quo majus nihil cogitari potest; intelligit quod audit, et quod intelligit in intellectu ejus est; etiamsi non intelligat illud esse. [Col. 0227D] Aliud est enim [811 1Kb] rem esse in intellectu; aliud intelligere rem esse. Nam cum pictor praecogitat quae facturus est, habet quidem in intellectu; sed nondum [Col. 0228A] esse intelligit quod nondum fecit. Cum vero jam pinxit, et habet in intellectu, et intelligit esse [812 1Kb] quod jam fecit. Convincitur ergo etiam insipiens [813 1Kb] esse vel in intellectu aliquid, quo nihil majus cogitari potest; quia hoc cum audit, intelligit; et quidquid intelligitur, in intellectu est. Et certe id, quo [814 1Kb] majus cogitari nequit, non potest esse in intellectu solo. Si enim vel in [815 1Kb] solo intellectu est, potest cogitari esse et in [816 1Kb] re: quod majus est. Si ergo id, quo majus [817 1Kb] cogitari non potest, est in solo intellectu, idipsum, quo majus cogitari non potest, est quo majus cogitari potest: sed certe hoc esse non potest. Existit ergo procul dubio aliquid, quo majus cogitari non valet, et in intellectu, et in re.
[Col. 0228B]


CAPUT III

Quod Deus non possit cogitari non esse.---Deus est id quo majus cogitari non potest. Id quod potest cogitari non esse, non est Deus.

Quod utique sic vere est, ut nec cogitari possit non esse. Nam potest cogitari esse aliquid quod non possit cogitari non esse; quod majus est, quam quod non esse cogitari potest. Quare si id, quo majus [818 1Kb] nequit cogitari, potest cogitari non esse: idipsum quo majus cogitari nequit, non est id quo majus cogitari nequit: quod [819 1Kb] convenire non potest. Sic ergo vere est aliquid quo majus cogitari non potest, ut nec cogitari possit non esse: et hoc es tu, Domine Deus noster. Sic ergo vere es, Domine, Deus meus, ut nec cogitari possis non esse; et merito. Si enim [Col. 0228C] aliqua mens posset cogitare aliquid melius te, ascenderet creatura super Creatorem, et judicaret de Creatore: quod valde est absurdum. Et quidem quidquid est aliud praeter solum te, potest cogitari non esse. Solus igitur verissime omnium, et ideo maxime omnium habes esse; quia quidquid aliud est, non sic vere est, et idcirco [820 1Kb] minus habet esse. Curitaque dixit insipiens in corde suo: Non est Deus? (Psal. XIII, 1) cum tam in [821 1Kb] promptu sit rationali menti, te maxime omnium esse. Cur, nisi quia stultus et insipiens?



CAPUT IV.

Quomodo insipiens dixit in [822 1Kb] corde suo, quod cogitari non potest.---Duobus modis res cogitatur. 1. Cum vox eam significans cogitatur. 2. cum ipsa res intelligitur. [Col. 0228D] Secundum vocem, Deus potest cogitari non esse; secundum rem, non potest.

Verum quomodo dixit insipiens in corde suo [823 1Kb] [Col. 0229A] quod cogitare non potuit; aut quomodo cogitare 31 non potuit, quod dixit in corde? cum idem sit dicere in corde, et cogitare. Quod si vere, imo quia vere et cogitavit [824 1Kb] , quia dixit in corde; et non dixit in corde, quia cogitare non potuit; non uno tantum modo dicitur aliquid in corde vel cogitatur [825 1Kb] . Aliter enim cogitatur res, cum vox eam significans cogitatur; aliter cum idipsum, quod res est, intelligitur. Illo itaque modo potest cogitari Deus non esse; isto vero, minime. Nullus quippe intelligens id quod [826 1Kb] sunt ignis et aqua, potest cogitare ignem esse aquam secundum rem; licet hoc possit, secundum voces. Ita igitur nemo intelligens id quod Deus est, potest cogitare quia Deus non est; licet haec verba dicat in corde, aut sine ulla, aut cum aliqua extranea significatione. Deus enim est id quo majus [Col. 0229B] cogitari non potest. Quod qui bene intelligit, utique intelligit idipsum sic esse, ut nec cogitatione queat non esse. Qui ergo intelligit sic esse Deum, nequit eum non esse cogitare. Gratias tibi, bone Domine, gratias tibi; quia quod prius credidi, te donante, jam sic intelligo, te illuminante; ut si te esse nolim credere, non possim non intelligere.



CAPUT V.

Quod Deus sit quidquid melius est esse, quam non esse; et solus existens per se, omnia [827 1Kb] faciat de nihilo.

Quid igitur [828 1Kb] es, Domine Deus, quo nihil majus valet cogitari? Sed quid es, nisi id quod [829 1Kb] summum omnium solum existens per seipsum, omnia alia fecit de nihilo? Quidquid enim hoc non est, [Col. 0229C] minus est quam quod cogitari [830 1Kb] possit; sed hoc de te cogitari non potest. Quod ergo bonum deest summo bono, per quod est omne bonum? Tu es itaque justus, verax, beatus, et quidquid melius est esse quam non esse: melius namque est esse justum, quam non justum; beatum, quam non beatum.



CAPUT VI.

Quomodo Deus sit [831 1Kb] sensibilis, cum non sit corpus.---Deus est sensibilis, omnipotens, misericors, impassibilis: quia melius est haec esse quam non esse. Non inepte dicitur aliquo modo sentire qui aliquo modo cognoscit.

Verum cum melius sit te esse sensibilem [832 1Kb] , omnipotentem, misericordem, impassibilem, quam non [Col. 0229D] esse; quomodo es sensibilis, si non es corpus; aut omnipotens, si non omnia potes [833 1Kb] aut misericors [Col. 0230A] simul et impassibilis? Nam si sola corporea [834 1Kb] sunt sensibilia; quoniam sensus circa corpus, et in corpore sunt; quomodo es sensibilis, cum non sis corpus; sed summus Spiritus, qui corpore melior est. Sed si sentire non est nisi cognoscere, aut nonnisi ad cognoscendum; qui enim sentit, cognoscit secundum sensuum proprietatem, ut per visum colores, per gustum sapores: non inconvenienter dicitur aliquo modo sentire, quidquid aliquo modo cognoscit. Ergo, Domine, quamvis non sis corpus; vere tamen eo modo summe sensibilis es, quo summe omnia cognoscis; non quo animal corporeo sensu cognoscit.



CAPUT VII.

Quomodo sit omnipotens, cum multa non possit.---Corrumpi aut mentiri posse, non potentia est, sed [Col. 0230B] impotentia. Deus potest nihil per impotentiam, et nihil potest contra ipsum.

Sed et omnipotens quomodo es, si non omnia potes? Aut si non potes corrumpi, nec mentiri, nec facere verum esse falsum: ut, quod factum est, non esse factum, et plura [835 1Kb] similiter: quomodo potes omnia? aut haec posse [836 1Kb] , non est potentia; sed impotentia. Nam qui haec potest, quod sibi non expedit, et quod non debet, potest; quae quanto magis potest, tanto magis adversitas et perversitas possunt in illum, et ipse minus contra illas. Qui ergo sic potest, non potentia potest, sed impotentia. Non enim ideo dicitur [837 1Kb] posse, quia ipse possit; sed quia sua impotentia facit aliud in se posse, sive aliquo [838 1Kb] genere loquendi, sicut multa improprie [Col. 0230C] dicuntur, ut cum ponimus esse pro non esse, et facere pro eo quod est non facere, aut pro nihil facere. Nam saepe dicimus ei, qui rem aliquam esse negat: Sic est, quemadmodum dicis esse: cum magis proprie videatur dici: Sic non est, quemadmodum dicis non esse. Item dicimus: Iste sedet, sicut ille facit: aut, iste quiescit sicut ille facit: cum sedere sit quiddam non facere, et quiescere sit nihil facere. Sic itaque cum quis dicitur habere potentiam faciendi aut patiendi quod sibi non expedit, aut quod non debet; impotentia intelligitur per potentiam; quia quo plus habet hanc potentiam, eo adversitas et perversitas in illum sunt potentiores, et ille contra eas impotentior. Ergo, Domine Deus, inde verius es omnipotens, [Col. 0230D] quia potes nihil per [839 1Kb] impotentiam, et nihil potest contra [840 1Kb] te
[Col. 0231A]


CAPUT VIII.

Quomodo sit misericors et impassibilis.---Deus est misericors secundum nos, qui sentimus misericordis effectum. Deus non est misericors secundum se; qui non sentit compassionis affectum.

Sed et misericors simul et impassibilis quomodo es? Nam si es impassibilis, non compateris; si non compateris, non est tibi miserum cor ex compassione miseri; quod est esse misericordem. At si non es misericors, unde miseris est [841 1Kb] tanta consolatio? Quomodo ergo es, et non es misericors, Domine, nisi quia es misericors secundum nos, et non es secundum te? Es quippe secundum sensum nostrum, et non es secundum tuum. Etenim cum tu respicis nos miseros, nos sentimus misericordis effectum [842 1Kb] ; tu non sentis affectum. Et misericors es igitur, [Col. 0231B] quia miseros salvas, et peccatoribus tuis parcis; et misericors non es, quia nulla miseriae compassione afficeris [843 1Kb] .



CAPUT IX

Quomodo totus justus, et summe justus [844 1Kb] parcat malis, et quod juste misereatur malis.---Melior est qui bonis et malis bonus est, quam qui bonis tantum. Cum Deus sit summe justus, latet unde sit misericors. Deus ideo est summe misericors, quia summe justus est. Justos salvat, justitia comitante: peccatores liberat, justitia dominante. Deus parcit malis ex justitia: quia justum est ut Deus, quo nemo melior aut potentior, etiam malis bonus sit, et de malis bonos faciat. Si Deus non debet misereri, injuste miseretur: quod dicere nefas est. Ergo Deus juste miseretur.

Verum malis quomodo parcis; si es totus justus, et summe justus [845 1Kb] . Quomodo enim totus justus et [Col. 0231C] summe justus [846 1Kb] facis aliquid [847 1Kb] non justum? Aut quae justitia est, merenti mortem aeternam dare vitam sempiternam? Unde ergo, bone Deus, bone bonis et malis, unde tibi salvare malos; si hoc non est justum, et tu non facis aliquid non justum [848 1Kb] ? An quia bonitas tua est incomprehensibilis, latet hoc in luce inaccessibili quam inhabitas? Vere in altissimo et secretissimo bonitatis tuae latet fons unde manat fluvius misericordiae tuae. Nam cum totus et summe justus sis, tamen idcirco etiam malis benignus es, quia totus summe bonus es. Minus namque bonus esses, si nulli malo esses [849 1Kb] benignus. Melior enim est qui et bonis et malis bonus est, quam qui bonis tantum est bonus; et melior est, qui malis et puniendo et parcendo est bonus, quam qui puniendo [Col. 0231D] tantum. Ideo ergo misericors es, quia totus et [Col. 0232A] summe bonus es. Et cum forsitan videatur cur bonis bona, et malis mala retribuas: illud certe penitus est mirandum, cur tu totus et summe justus [850 1Kb] , et nullo egens, malis et reis tuis bona tribuas. O altitudo bonitatis tuae, Deus, et videtur unde sis misericors, et non pervidetur! Cernitur unde flumen manat, et non perspicitur [851 1Kb] fons unde nascatur [852 1Kb] . Nam et de plenitudine bonitatis est, quia peccatoribus tuis pius es; et in altitudine bonitatis [853 1Kb] tuae latet, qua ratione hoc es. Etenim licet bonis bona, et malis mala, ex bonitate retribuas; ratio tamen justitiae hoc postulare videtur. Cum vero malis bona tribuis, et scitur quia summe bonus hoc facere voluit, et mirum est cur summe justus hoc velle potuit. O misericordia, de quam [854 1Kb] opulenta dulcedine, [Col. 0232B] et dulci opulentia nobis profluis! 32 O immensitas bonitatis Dei, quo affectu amanda es peccatoribus! Justos enim salvas, justitia comitante; istos vero liberas, justitia dominante [855 1Kb] . Illos, meritis adjuvantibus; istos, meritis repugnantibus. Illos, bona quae dedisti cognoscendo; istos, mala [856 1Kb] quae odisti ignoscendo. O immensa bonitas, quae sic omnem intellectum excedis, veniat super me misericordia illa, quae de tanta opulentia tui procedit! Influat in me, quae profluit [857 1Kb] de te. Parce per clementiam, ne ulciscaris [858 1Kb] per justitiam. Nam etsi difficile sit intelligere quomodo misericordia tua non absit a tua justitia; necessarium tamen est credere quia nequaquam adversatur justitiae, quod exundat ex bonitate, quae nulla est sine justitia, imo [Col. 0232C] vere concordat justitiae. Nempe si misericors non es, nisi quia es [859 1Kb] summe bonus; et summe bonus non es, nisi quia es summe justus: vere idcirco es misericors, quia summe justus es. Adjuva me, juste [860 1Kb] et misericors Deus, cujus lucem quaero; adjuva me, ut intelligam quod dico. Vere ergo ideo misericors es, quia justus. Ergone misericordia tua nascitur ex justitia tua? Ergone parcis malis ex justitia? Si sic est, Domine, si sic est, doce me quomodo est. An quia justum est te sic esse bonum, ut nequeas intelligi melior; et sic potenter operari, ut non possis cogitari potentior? Quid enim hoc justius? Hoc utique [861 1Kb] non fieret; si esses bonus, tantum retribuendo, et non parcendo; et si faceres [862 1Kb] de non bonis tantum bonos, et non etiam de malis. [Col. 0232D] Hoc itaque modo justum est ut parcas malis, et [Col. 0233A] ut facias bonos de malis. Denique, quod non juste fit, non debet fieri; et quod non debet fieri, injuste fit. Si ergo non juste malis misereris, non debes misereri. Et si non debes misereri, injuste misereris. Quod si nefas est dicere, fas est credere te juste misereri malis.



CAPUT X

Quomodo juste puniat, et juste parcat malis.---Deus parcendo malis justus est secundum se, quia facit quod convenit suae bonitati: sed non est justus secundum nos, quia non reddit debitum supplicium.

Sed et justum est ut malos punias: quid namque justius quam ut boni bona, et mali mala recipiant? Quomodo ergo et justum est ut malos punias, et justum est ut malis parcas? An alio modo juste punis [Col. 0233B] malos, et alio modo juste parcis malis? Cum enim punis malos, justum est, quia illorum meritis convenit; cum vero parcis malis, justum est; non quia illorum meritis, sed quia bonitatis tuae condecens est. Nam parcendo malis ita justus [863 1Kb] es secundum te, et non secundum nos; sicut misericors es secundum nos, et non secundum te; quoniam salvando nos, quos juste perderes, sicut misericors es, non quia tu sentias affectum, sed quia nos sentimus effectum; ita justus es, non quia nobis reddas debitum, sed quia facis quod decet te summe bonum. Sic itaque sine repugnantia juste punis, et juste parcis.



CAPUT XI.

Quomodo universae viae Domini misericordia et veritas; [Col. 0233C] et tamen justus Dominus in omnibus viis suis.---Capi nullatenus potest cur de malis, hos magis salvet quam illos, per summam bonitatem: et illos magis damnet quam istos, per summam justitiam.

Sed nunquid etiam non est justum secundum te, Domine, ut malos punias? Justum quippe est, te sic esse justum, ut justior nequeas cogitari [864 1Kb] : quod nequaquam esses, si tantum bonis bona, et non malis [865 1Kb] mala redderes. Justior enim est qui et bonis et malis, quam qui bonis tantum merita retribuit. Justum igitur est secundum te, juste et benigne Deus, et cum punis, et cum parcis. Vere igitur universae viae Domini misericordia et veritas (Psal. XXIV, 10); et tamen justus Dominus in omnibus viis suis (Psal. CXLIV, 17). Et utique sine repugnantia; [Col. 0233D] quia quos vis punire, non est justum salvari; et quibus vis parcere, non est justum damnari. Nam id solum justum est, quod vis; et non justum, quod non vis. Sic ergo nascitur de justitia tua misericordia tua; quia justum est te sic esse bonum, ut et parcendo sis bonus: et hoc forsitan est, cur summe justus potest velle bona malis? Sed si utcunque capi [866 1Kb] potest cur malos potes velle salvare: illud certe nulla ratione comprehendi potest, [Col. 0234A] cur de similibus malis hos magis salves, quam illos, per summam bonitatem; et illos magis damnes, quam istos, per summam justitiam? Sic ergo vere es sensibilis, omnipotens, misericors et impassibilis; quemadmodum vivens. sapiens, bonus, beatus, aeternus; et quidquid melius est esse quam non esse.



CAPUT XII.

Quod Deus sit ipsa vita qua vivit; et sic de similibus.

Sed certe quidquid es, non per aliud es quam per teipsum. Tu es igitur ipsa vita, qua vivis; et sapientia, qua sapis; et bonitas ipsa, qua bonis et malis bonus es: et ita de similibus.



CAPUT XIII.

Quomodo solus sit incircumscriptus et aeternus; cum [Col. 0234B] alii spiritus sint incircumscripti, et aeterni.---Nullus locus et tempus Deum cohibent. Sed ipse ubique et semper est. Solus sicut non desinit, ita non incipit esse.

Sed omne quod clauditur aliquatenus loco aut tempore, minus est quam quod nulla lex loci aut temporis coercet [867 1Kb] . Quoniam ergo majus te nihil est, nullus locus aut tempus te cohibet, sed ubique et semper es: quod quia de te solo dici potest: Tu solus incircumscriptus es et aeternus. Quomodo igitur dicuntur et alii spiritus incircumscripti et aeterni? Et quidem solus es aeternus; quia solus omnium sicut non desinis, sic non incipis esse. Sed quomodo solus es incircumscriptus? An creatus spiritus ad te collatus, est [868 1Kb] circumscriptus; ad corpus vero, incircumscriptus. Nempe omnino circumscriptum [Col. 0234C] est, quod cum alicubi totum est, non potest simul esse alibi: quod de solis corporeis cernitur. Incircumscriptum, vero, quod simul est ubique totum: quod de te solo intelligitur. Circumscriptum autem simul et incircumscriptum est, quod cum alicubi sit totum, potest simul esse totum alibi, non tamen ubique: quod de creatis spiritibus cognoscitur. Si enim non esset anima tota in singulis membris sui corporis, non sentiret tota in singulis. Tu ergo, Domine, singulariter es incircumscriptus et aeternus; et tamen et alii [869 1Kb] spiritus sunt incircumscripti et aeterni.



CAPUT XIV.

Quomodo, et cur videtur, et non videtur Deus a quaerentibus [Col. 0234D] eum.

An invenisti, anima mea, quod quaerebas? Quaerebas Deum, invenisti eum esse quiddam summum omnium, quo nihil melius cogitari potest; et hoc esse vitam ipsam, lucem, sapientiam, bonitatem, aeternam beatitudinem et beatam aeternitatem; et hoc esse ubique et semper. Nam si non invenisti Deum tuum, quomodo est ille hoc, quod invenisti, et quod illum tam certa veritate et vera certitudine intellexisti? Si vero invenisti, quid est quod non [Col. 0235A] sentis quod invenisti? Cur non te sentit, Domine Deus, anima mea, si invenit te? An non invenit, quem invenit esse lucem [870 1Kb] et veritatem? Quomodo namque intellexit hoc, nisi videndo lucem et veritatem? Aut potuit omnino aliquid intelligere de te, nisi per lucem tuam et veritatem tuam? Si ergo vidit lucem et veritatem, vidit te: si non vidit te, non vidit lucem nec veritatem. An et veritas et lux est, quod vidit; et tamen nondum te vidit, quia vidit te aliquatenus [871 1Kb] ; sed non vidit [872 1Kb] te, sicuti es? Domine Deus meus, formator et reformator meus, die desideranti 33 animae meae, quid aliud es quam quod vidit, ut pure videat quod desiderat. Intendit se, ut plus videat; et nihil videt ultra hoc quod vidit, nisi tenebras. Imo non videt [873 1Kb] tenebras, [Col. 0235B] quae nullae sunt in te; sed videt se non plus posse videre, propter tenebras suas. Cur hoc, Domine, cur hoc? Tenebratur oculus ejus [874 1Kb] infirmitate sua, aut reverberatur fulgore tuo? Sed certe et tenebratur in se, et reverberatur a te. Utique et obscuratur sua brevitate, et obruitur tua immensitate. Vere et contrahitur angustia sua, et vincitur amplitudine tua. Quanta namque est lux illa, de qua micat omne verum, quod rationali menti lucet [875 1Kb] ? Quam ampla est illa veritas, in qua est [876 1Kb] omne quod verum est; et extra quam nonnisi nihil et falsum est? Quam immensa est, quae uno intuitu videt quaecunque facta sunt, et a quo, et per quem, et quomodo de nihilo facta sunt? Quid puritatis, quid simplicitatis, quid certitudinis, et [Col. 0235C] splendoris ubi est? Certe plus quam a creatura valeat intelligi.



CAPUT XV

Quod major sit, quam cogitari possit.

Ergo, Domine, non solum es quo majus cogitari nequit; sed es quiddam majus quam cogitari possit. Quoniam namque valet cogitari esse aliquid hujusmodi; si tu non es hoc ipsum, potest cogitari aliquid majus te: quod fieri nequit.



CAPUT XVI.

Quod haec sit inaccessibilis, quam inhabitat.

Vere, Domine, haec est lux inaccessibilis, in qua habitas; vere enim non est aliud, quod hanc lucem [Col. 0235D] penetret [877 1Kb] , ut ibi te pervideat. Vere ideo hanc non video, quia nimia mihi est; et tamen quidquid video per illam video, sicut infirmus oculus, quod videt, per lucem solis videt, quam in ipso sole nequit aspicere. Non potest intellectus meus ad illam, nimis fulget, non capit illam, nec suffert oculus [Col. 0236A] animae meae diu intendere in illam. Reverberatur fulgore, vincitur amplitudine, obruitur immensitate, confunditur capacitate. O summa et inaccessibilis lux! O tota, et beata veritas, quam longe es a me, qui tam prope tibi sum! Quam remota es a conspectu meo, qui sic praesens, sum conspectui tuo! Ubique es tota [878 1Kb] praesens, et non te video. In te moveor et in te sum, et ad te non possum accedere. Intra me et circa me es, et non te sentio.



CAPUT XVII.

Quod in Deo sit harmonia, odor, sapor, levitas [879 1Kb] , pulchritudo, suo ineffabili modo.

Adhuc lates, Domine, animam meam in luce et beatitudine tua; et idcirco versatur illa adhuc in tenebris, et miseria sua. Circumspicit enim et non [Col. 0236B] videt pulchritudinem tuam. Auscultat, et non audit harmoniam tuam. Olfacit, et non percipit odorem tuum. Gustat, et non cognoscit saporem tuum. Palpat, et non sentit levitatem tuam. Habes enim [880 1Kb] haec, Domine Deus, in te, tuo ineffabili modo, qui ea dedisti rebus a te creatis, suo sensibili modo; sed obriguerunt, sed obstupuerunt, sed obstructi sunt sensus animae meae vetusto languore peccati.



CAPUT XVIII.

[881 1Kb] Quod Deus sit vita, sapientia, aeternitas, et omne verum bonum.---Quidquid est partibus junctum, non est omnino unum; actu vel intellectu dissolvi potest. Sapientia, aeternitas, etc., non sunt in Deo partes, sed unum, et ipsum totum quod est Deus seu ipsa unitas, ne quidem intellectu divisibilis.
[Col. 0236C]

Et iterum ecce turbatio; ecce iterum obviat moeror, et luctus quaerenti gaudium et laetitiam. Sperabat jam anima mea satietatem, et ecce iterum obruitur egestate. Affectabam jam comedere, et ecce magis esurio [882 1Kb] . Conabar assurgere ad lucem Dei, et recidi in tenebras meas. Imo non modo cecidi in eas, sed sentio me involutum in eis. Ante cecidi quam conciperet me mater mea. Certe [883 1Kb] in illis conceptus sum, et cum earum obvolutione natus sum. Certe [883 1Kb] in illo omnes cecidimus, in quo omnes peccavimus. In illo omnes perdidimus, qui facile tenebat, et male sibi et nobis perdidit, quod cum volumus quaerere, nescimus; cum quaerimus, non invenimus; cum invenimus, non est quod quaerimus. Adjuva [Col. 0236D] me, tu, propter bonitatem tuam; Domine, quaesivi vultum tuum; vultum tuum, Domine, requiram [884 1Kb] , ne avertas faciem tuam a me (Psal. XXVI, 8). Revela me de me [885 1Kb] ad te. Munda, sana, acue, illumina oculum mentis meae ut intueatur te. Recolligat vires suas anima mea, et toto intellectu iterum intendat [Col. 0237A] [886 1Kb] in te, Domine. Quid es, Domine, quid es, quid te intelliget cor meum? Certe vita es, sapientia es, veritas es, bonitas es, beatitudo es, aeternitas es, et omne verum bonum es. Multa sunt haec: non potest angustus intellectus meus tot uno [887 1Kb] simul intuitu videre, ut omnibus simul delectetur. Quomodo ergo, Domine, es omnia haec? An sunt partes tui, an potius [888 1Kb] unumquodque horum totum est quod es? Nam quidquid est partibus junctum, non est omnino unum, sed quodammodo plura, et diversum a seipso; et vel actu, vel intellectu dissolvi potest: quae aliena sunt a te, quo nihil melius cogitari potest. Nullae igitur partes in te sunt, Domine, nec es plura; sed sic es unum quoddam, et idem tibi ipsi; ut in nullo tibi ipsi sis dissimilis: [Col. 0237B] imo tu es ipsa unitas, nullo intellectu divisibilis. Ergo vita, et sapientia, et reliqua, non sunt partes tui, sed omnia sunt unum; et unumquodque horum est totum quod es [889 1Kb] , et quod sunt reliqua omnia. Quomodo ergo nec [890 1Kb] tu habes partes; nec tua aeternitas, quae tu es, nusquam et nunquam est pars tua aut aeternitatis tuae: sed ubique totus es, et aeternitas tua tota est semper.



CAPUT XIX.

Quod non sit in loco aut tempore, sed omnia sint in illo.

Sed si per aeternitatem tuam fuisti, et es, et eris; et fuisse, non est futurum esse; et esse, non est fuisse vel futurum esse: quomodo aeternitas tua tota est semper? An de aeternitate tua nihil praeterit, [Col. 0237C] ut jam non sit; nec aliquid futurum est, quasi nondum sit? Non ergo fuisti heri, aut eris cras; sed heri, et hodie, et cras es: imo nec heri [891 1Kb] , nec hodie, nec cras es; sed [892 1Kb] simpliciter es extra omne tempus. Nam nihil aliud est heri, et hodie, et cras, quam in tempore; tu autem, licet nihil sit sine te, non es tamen in loco aut tempore, sed omnia sunt in te: nihil enim te continet, sed tu contines omnia.



CAPUT XX.

Quod sit ante et ultra omnia etiam aeterna.---Dei aeternitas est ipsi tota praesens: caetera de sua aeternitate nondum habent quod futurum est, et jam non habent quod est praeteritum,
[Col. 0237D]

Tu ergo imples et complecteris omnia; tu es ante et ultra omnia. Et quidem ante omnia es; quia, antequam fierent, tu es. Ultra omnia vero quomodo es? Qualiter enim [893 1Kb] es ultra es quae finem non habebunt? An quia illa sine te nullatenus esse possunt; [Col. 0238A] tu 34 autem nullo modo minus es; etiamsi illa redeant in nihilum? Sic enim [894 1Kb] quodammodo es ultra illa. An etiam quia illa cogitari possunt habere finem; tu vero nequaquam? Nam sic illa quidem [895 1Kb] habent finem quodammodo; tu vero nullo modo. Et certe quod nullo modo habet finem, ultra illud est, quod aliquo modo finitur. An hoc quoque modo transis omnia etiam aeterna, quia tua et illorum aeternitas tota tibi praesens est; cum illa nondum habeant de sua aeternitate quod venturum est, sicut jam non habent quod praeteritum est? Sic quippe semper es ultra illa; cum semper ibi sis praesens, seu cum illud semper sit tibi praesens, ad quod illa nondum pervenerunt.



CAPUT XXI.

[Col. 0238B] An hoc sit saeculum saeculi, sive saecula saeculorum.---Dei aeternitas continet ipsa saecula temporum: et dici potest saeculum saeculi, sive saecula saeculorum.

An ergo hoc est saeculum saeculi, sive saecula saeculorum? Sicut enim saeculum temporum continet omnia temporalia; sic tua aeternitas continet etiam ipsa saecula temporum. Quae saeculum [896 1Kb] quidem est, propter indivisibilem unitatem; saecula vero, propter interminabilem immensitatem. Et quamvis ita sis magnus, Domine, ut omnia sint te plena, et sint in te; sic tamen es sine omni spatio, ut nec medium, nec dimidium, nec ulla pars sit in te.
[Col. 0238C]


CAPUT XXII.

Quod solus sit quod est, et qui est.---Omnia Deo indigent ut sint, et ut bene sint.

Tu solus ergo, Domine, es quod es; et tu es qui es. Nam quod aliud est in toto, et aliud in partibus; et in quo aliquid est mutabile, non omnino est quod est. Et quod incoepit [897 1Kb] a non esse, et potest cogitari non esse; et nisi per aliud subsistat, redit in non esse: et quod habet fuisse, quod jam non est; et futurum esse, quod nondum est, id non est proprie et absolute. Tu vero es quod es, quia quidquid aliquando, aut aliquo modo es hoc totus et semper es. Et tu es qui proprie et simpliciter es; quia nec habes fuisse, aut futurum esse; sed tantum praesens esse, nec potes cogitari [898 1Kb] aliquando [Col. 0238D] non esse. Sed et vita [899 1Kb] es, et lux, et sapientia [900 1Kb] , et beatitudo, et aeternitas, et multa hujusmodi bona; et tamen non es nisi unum et summum bonum, tu tibi omnino sufficiens, et nullo [901 1Kb] indigens; quo omnia indigent ut sint, et ut bene sint.
[Col. 0239A]


CAPUT XXIII.

Quod hoc bonum sit pariter Pater, et Filius, et Spiritus sanctus; et hoc sit unum necessarium quod est [902 1Kb] omne, et totum, et solum bonum.---Verbum cum sit verax et ipsa veritas, nihil est in Patre dicente quod non fit in Verbo quo seipsum dicit. Nec amor a Patre et a Filio procedens, est impar Patri aut Filio, quia tantum Pater et Filius amant se, quantum bonum sunt Pater et Filius. Ex summa simplicitate non potest nasci aut procedere, quam quod est hoc de quo nascitur aut procedit.

Hoc bonum es, tu [903 1Kb] Deus Pater; hoc est Verbum tuum, id est, Filius tuus. Etenim non potest aliud, quam quod es, aut aliquid majus vel minus te, esse in Verbo, quo [904 1Kb] teipsum dicis; quoniam Verbum tuum sic est verum, quomodo tu es verax [905 1Kb] . Et idcirco est ipsa veritas sicut tu; non alia quam [906 1Kb] [Col. 0239B] tu; et sic es tu simplex, ut de te non possit nasci aliud quam quod tu es. Hoc ipsum est amor unus et communis tibi et Filio tuo [907 1Kb] , id est, sanctus Spiritus, ab utroque procedens. Nam idem amor non est impar tibi, aut Filio tuo; quia tantum amas te et illum, et ille te et seipsum; quantus es tu, et ille; nec est aliud a te et ab illo quod dispar non sit tibi [908 1Kb] et illi; nec de summa simplicitate potest procedere aliud quam quod est hoc de quo [909 1Kb] procedit. Quod autem est singulus quisque, hoc est tota Trinitas simul, Pater, et Filius, et Spiritus sanctus; quoniam singulus quisque non est aliud quam summe simplex unitas, et summe una simplicitas; quae nec multiplicari, nec aliud et aliud esse potest. Porro unum est necessarium. Porro hoc [Col. 0239C] est illud unum necessarium, in quo est omne [910 1Kb] bonum; imo quod est omne, et unum totum [911 1Kb] , et solum bonum.



CAPUT XXIV.

Conjectatio quale et quantum sit hoc bonum [912 1Kb] .---Si bona est vita creata, quam bona est vita creatrix

Excita nunc, anima mea, et erige totum intellectum tuum, et cogita quantum potes quale et quantum sit illud bonum. Si enim singula bona delectabilia sunt, cogita intente quam delectabile sit illud bonum, quod continet jucunditatem omnium bonorum; et non qualem in rebus creatis sumus experti, sed tanto differentem quanto differt Creator a creatura. Si enim bona est vita creata, quam bona est vita creatrix! Si jucunda est salus facta, quam jucunda [Col. 0239D] est salus quae fecit omnem [913 1Kb] salutem! Si amabilis est sapientia in cognitione rerum conditarum, quam amabilis est sapientia, quae omnia condidit ex nihilo! Denique, si multae et magnae delectationes sunt in rebus delectabilibus, qualis et quanta [Col. 0240A] delectatio est in illo qui fecit ipsa delectabilia!



CAPUT XXV [914 1Kb] .

Quae et quanta bona sint fruentibus eo.---Gaudium in beatis multiplicabitur ex beatitudine et gaudio aliorum.

O qui hoc bono [915 1Kb] fructur! Et quid illi [916 1Kb] erit, et quid illi non erit? Certe, quidquid volet, erit; et quod nolet, non erit. Ibi quippe erunt bona corporis et animae, qualia nec oculus vidit, nec auris audivit, nec cor hominis (Isa. LXIV, 4; I Cor. II, 9) cogitavit. Cur ergo per multa vagaris, homuncio, quaerendo bona animae tuae et corporis tui? Ama unum bonum in quo sunt omnia bona, et sufficit. Desidera simplex bonum quod est omne bonum, et satis est. Quid enim amas, caro mea; quid desideras, anima [Col. 0240B] mea? Ibi est, ibi est quidquid amatis, quidquid desideratis. Si delectat pulchritudo, fulgebunt justi sicut sol (Matth. XIII, 43). Si velocitas, aut fortitudo, aut libertas corporis, cui nihil obsistere possit, erunt similes angelis Dei, quia seminatur corpus animale, et surget corpus spiritale (I Cor. XV, 44), potestate utique, non natura. Si longa et salubris vita, ibi sana est aeternitas, et aeterna sanitas; quia justi in perpetuum vivent (Sapient. V, 16), et, salus justorum a Domino (Psal. XXXVI, 39). Si satietas, satiabuntur cum apparuerit gloria Dei [917 1Kb] (Psal. XVI, 15). Si ebrietas, inebriabuntur ab ubertate domus Dei (Psal. XXXV, 9). Si melodia, ibi angelorum chori concinunt sine fine Deo. Si quaelibet non immunda sed munda voluptas, torrente voluptatis suae potabis [918 1Kb] eos, Deus [Col. 0240C] (Ibid). Si sapientia, ipsa Dei sapientia ostendet eis seipsam. Si amicitia, diligent Deum plus quam seipsos, et invicem tanquam seipsos; et Deus illos, plusquam illi seipsos; quia illi illum, et se, et invicem per illum; et ille se, et illos per seipsum. Si concordia, omnibus illis erit una voluntas, quia nulla illis erit, nisi sola Dei voluntas. Si potestas, omnipotentes erunt suae voluntatis, ut Deus suae. Nam, sicut poterit Deus, quod volet, per seipsum; ita poterunt illi, quod volent, per illum; quia, sicut illi non aliud volent, quam quod ille; ita ille volet quidquid illi volent; et quod ille volet, non poterit non esse. Si honor et divitiae, Deus servos suos bonos et fideles supra multa constituet (Luc. XIII, 42); imo filii Dei, et dii vocabuntur; et ubi [919 1Kb] erit [Col. 0240D] Filius ejus, ibi erunt et illi, haeredes [920 1Kb] quidem Dei, cohaeredes autem Christi (Rom. VIII, 17). Si vera securitas, certe ita certi erunt nunquam et nullatenus ista, vel potius istud bonum sibi defuturum: sicut certi erunt se non sua sponte illud amissuros, [Col. 0241A] nec dilectorem Deum illud dilcctoribus suis invitis ablaturum, nec aliquid Deo potentius invitos Deum et illos separaturum. Gaudium vero quale, aut quantum est, ubi tale ac [921 1Kb] tantum bonum est! Cor humanum, cor indigens, cor expertum aerumnas, imo obrutum aerumnis, quantum 35 gauderes, si his omnibus abundares! Interroga intima tua si capere possint gaudium suum de tanta beatitudine sua. Sed certe si quis alius, quem omnino sicut teipsum diligeres, eamdem beatitudinem haberet, duplicaretur gaudium tuum, quia non minus gauderes pro eo quam pro teipso. Si vero duo vel tres vel multo plures idipsum haberent, tantumdem pro singulis, quantum pro teipso gauderes; si singulos, sicut teipsum, amares. Ergo [Col. 0241B] in illa perfecta charitate innumerabilium angelorum beatorum, et hominum, ubi nullus minus diliget alium quam seipsum, non aliter gaudebit quisque pro singulis aliis, quam pro seipso. Si ergo cor hominis de tanto suo bono vix capiet gaudium suum, quomodo capax erit tot et tantorum gaudiorum? Et utique, quoniam quantum quisque diligit aliquem, tantum de bono ejus gaudet: sicut in illa perfecta felicitate unusquisque plus amabit sine comparatione Deum quam se et omnes alios secum; ita plus gaudebit absque aestimatione de felicitate Dei quam de sua et omnium aliorum secum. Sed si Deum sic diligent toto corde, tota mente, tota anima; tu tamen totum cor, tota mens, tota anima non sufficiat dignitati dilectionis; profecto [Col. 0241C] sic gaudebunt toto corde, tota mente, tota anima; ut totum cor, tota mens, tota anima, non sufficiat plenitudini gaudii.



CAPUT XXVI. [922 1Kb]

An hoc fit gaudium plenum quod promittit Dominus. [923 1Kb] ---Beati tantum gaudebunt quantum amabunt: tantum amabunt, quantum cognoscent.

Deus meus, et Dominus meus, spes mea, et gaudium cordis mei, dic animae meae, si hoc est gaudium, [Col. 0242A] de quo nobis dicis per Filium tuum: Petite, et accipietis, ut gaudium vestrum sit plenum (Joan. XVI, 24). Inveni namque gaudium quoddam plenum, et plusquam plenum. Plenum quippe corde, plena mente, plena anima, pleno toto homine gaudio illo, adhuc supra modum supererit gaudium. Non ergo totum illud gaudium intrabit in gaudentes; sed toti gaudentes intrabunt in gaudium. Dic, Domine, dic servo tuo intus in corde suo, si hoc est gaudium, in quod intrabunt servi tui, qui intrabunt in gaudium Domini sui. Sed gaudium illud certe, quod gaudebunt electi tui, nec oculus vidit, nec auris audivit, nec in cor hominis ascendit (Isa. LXIV, 4; I Cor. II, 9). Nondum ergo dixi, aut cogitavi, Domine, quantum gaudebunt illi beati tui. Utique tantum [Col. 0242B] gaudebunt, quantum amabunt; tantum amabunt, quantum cognoscent. Quantum te cognoscent, Domine, tunc; et quantum te amabunt! Certe nec oculus vidit, nec auris audivit, nec in cor hominis ascendit in hac vita, quantum te cognoscent et amabunt in [924 1Kb] illa vita. Oro, Deus, cognoscam te, amem te ut gaudeam de te. Et si non possum in hac vita ad plenum, vel proficiam [925 1Kb] in dies, usque dum veniat illud ad plenum; proficiat hic in me notitia tui [926 1Kb] et ibi fiat plena; crescat amor tuus, et ibi sit plenus ut hic gaudium meum sit in spe magnum et ibi sit in re plenum. Domine, per Filium tuum jubes, imo consulis, petere; et promittis accipere ut gaudium nostrum sit plenum. Peto, Domine, quod consulis per admirabilem consiliarium nostrum; [Col. 0242C] accipiam quod promittis per veritatem tuam, ut gaudium meum plenum sit. Deus verax, peto; accipiam ut gaudium meum plenum sit. Meditetur interim inde mens [927 1Kb] mea; loquatur inde lingua mea. Amet illud cor meum; sermocinetur os meum. Esuriat illud anima mea, sitiat caro mea, desideret tota substantia mea, donec intrem in gaudium Domini, qui es trinus et unus Deus, benedictus in saecula [928 1Kb] . Amen [929 1Kb] .




[Col. 0241C]
LIBER PRO INSIPIENTE [930 1Kb] ADVERSUS S. ANSELMI IN PROSLOGIO RATIOCINATIONEM Auctore GAUNILONE Majoris Monasterii monacho.

1. Dubitanti utrum sit, vel neganti [931 1Kb] quod sit aliqua talis natura, qua nihil majus cogitari possit; [Col. 0243A] tamen esse [932 1Kb] illam, hinc dicitur primo probari: quod ipse negans vel ambigens de illa, jam habeat eam in intellectu; cum audiens illam dici, id quod dicitur intelligit; deinde, quia quod intelligit, necesse est ut non in solo intellectu, sed etiam in re sit. Et hoc ita probatur, quia majus est esse in intellectu et in [933 1Kb] re, quam in solo intellectu. Et si illud in solo est intellectu, majus illo erit quidquid etiam fuerit in re: ac sic majus [934 1Kb] omnibus, minus erit aliquo; et non erit majus omnibus, quod utique repugnat. Et ideo necesse est ut majus omnibus, quod jam probatum est esse in intellectu, non in solo intellectu, sed et in re [935 1Kb] sit; quoniam aliter majus omnibus esse non poterit.

2. Respondere forsitan potest [936 1Kb] , quod hoc jam esse dicitur in intellectu meo, non ob aliud, nisi quia [Col. 0243B] id quod dicitur intelligo. Nonne et quaecunque falsa, ac nullo prorsus modo in seipsis existentia [937 1Kb] , in [938 1Kb] intellectu habere similiter dici possem [939 1Kb] cum ea, dicente [940 1Kb] aliquo, quaecumque ille diceret, ego intelligerem? nisi forte tale illud constat esse, ut non eo modo quo etiam falsa quaeque vel dubia, haberi possit [941 1Kb] in cogitatione: et ideo non dicor illud auditum cogitare, vel in cogitatione habere; sed intelligere, et in intellectu habere; quia scilicet, non possum [942 1Kb] hoc aliter cogitare, nisi intelligendo, id est scientia comprehendendo, reipsa illud existere. Sed si hoc est: primo quidem non hic erit [943 1Kb] aliud, idemque tempore praecedens, habere rem in intellectu; et aliud, idemque [944 1Kb] tempore sequens, intelligere rem esse, ut fit de pictura, quae prius est in animo pictoris [945 1Kb] , [Col. 0243C] deinde in opere. Deinde, vix unquam poterit esse credibile, cum dictum et auaitum fuerit istud non eo [946 1Kb] modo posse cogitari non esse, quo etiam potest cogitari non esse Deus [947 1Kb] . Nam si non potest, cur contra negantem aut dubitantem quod si aliqua talis natura, tota ista disputatio assumpta est? Postremo, quod tale sit illud, ut non possit, nisi mox cogitatum, indubitabilis existentiae suae certo percipi [948 1Kb] intellectu; [Col. 0244A] in dubio aliquo probandum mihi est argumento: non autem isto; quod jam sit hoc in intellectu meo, cum auditum intelligo: in quo similiter esse posse quaecunque alia incerta, vel etiam falsa ab aliquo, cujus verba intelligerem dicta adhuc [949 1Kb] puto; et insuper [950 1Kb] magis, si illa deceptus [951 1Kb] , ut saepe fit [952 1Kb] , crederem [953 1Kb] qui istud nondum [954 1Kb] credo.

3. Unde nec [955 1Kb] illud exemplum de pictore, picturam, quam facturus est, jam in intellectu habente, satis 36 potest huic argumento congruere. Illa enim pictura, antequam fiat [956 1Kb] , in ipsa pictoris arte [957 1Kb] habetur; et tale quidpiam in arte artificis alicujus nihil est aliud quam pars quaedam intelligentiae ipsius; quia et (sicut [958 1Kb] sanctus Augustinus ait) cum faber arcam facturus in opere, prius habet illam in arte: [Col. 0244B] arca, quae fit in opere, non est vita; arca, quae est in arte, vita est; quia vivit anima artificis, in qua sunt ista omnia, antequam proferantur. Ut quid enim in vivente artificis anima vita [959 1Kb] sunt ista, nisi quia nihil sunt aliud quam scientia, vel intelligentia animae ipsius? At vero [960 1Kb] quidquid extra illa [961 1Kb] , quae ad ipsam mentis noscuntur pertinere naturam, aut auditum aut excogitatum intellectu percipitur verum; aliud sine dubio est verum illua, aliud intellectus [962 1Kb] ipse quo capitur: quocirca etiamsi verum sit esse aliquid, quo majus quidquam nequeat cogitari; non tamen hoc auditum et intellectum, tale est, qualis nondum facta pictura in intellectu pictoris.

4. Huc accedit illud, quod praetaxatum est superius; quia scilicet illud omnibus, quae cogitari possint, [Col. 0244C] majus, quod nihil aliud [963 1Kb] posse esse dicitur quam ipse Deus; tam ego [964 1Kb] secundum rem, vel ex specie mihi vel ex genere notam, cogitare auditum vel in intellectu [965 1Kb] habere non possum, quam nec ipsum Deum, quem utique ob hoc ipsum etiam non esse cogitare possum [966 1Kb] . Neque enim aut rem ipsam quae Deus est, novi; aut ipsam possum conjicere ex alia simili [967 1Kb] , quandoquidem et tu talem [968 1Kb] asseris illam, [Col. 0245A] ut esse non possit simile quidquam. Nam si de homine aliquo, mihi prorsus ignoto, quem etiam esse nescirem, dici tamen aliquid audirem, per illam specialem generalemve notitiam, qua quid sit homo vel homines novi, de illo quoque secundum rem ipsam, quae est homo, cogitare possem: et tamen [969 1Kb] fieri posset, ut, mentiente illo qui diceret, ipse, quem cogitarem [970 1Kb] , homo non esset; cum tamen ego [971 1Kb] de illo, secundum veram nihilominus rem, non quae esset ille homo, sed quae est [972 1Kb] homo quilibet, cogitarem. Nec sic igitur, ut haberem falsum istud in cogitatione vel in intellectu, habere possum illud [973 1Kb] , cum audio dici, Deus, aut, aliquid omnibus [974 1Kb] majus. Cum quando illud [975 1Kb] secundum rem veram [976 1Kb] mihique notam cogitare possum [977 1Kb] , istud [978 1Kb] omnino nequeam, [Col. 0245B] nisi tantum secundum vocem, secundum quam solam aut vix aut nunquam potest ullum cogitari verum. Siquidem [979 1Kb] cum ita cogitatur; non tam ipsa vox, quae res est utique vera, hoc est, litterarum sonus vel syllabarum, quam vocis auditae significatio cogitetur; sed non ita ut ab illo, qui novit quid ea soleat voce significari: a quo, scilicet, cogitatur secundum rem vel in sola cogitatione vera [980 1Kb] : verum ut ab eo, qui illud non novit; et solummodo cogitat secundum animi motum [981 1Kb] illius auditu vocis effectum [982 1Kb] , significationemque perceptae vocis conantem effingere sibi: quod [983 1Kb] mirum est si unquam rei veritate potuerit [984 1Kb] . Ita ergo, ne prorsus aliter adhuc et in intellectu meo [985 1Kb] constat illud haberi, cum audio intelligoque dicentem esse aliquid majus omnibus quae [Col. 0245C] valeant cogitari: haec de eo [986 1Kb] , quod summa illa natura jam esse dicitur in intellectu meo [987 1Kb] .

5. Quod autem non solum in intellectu, sed et in re [988 1Kb] necessario esse, inde mihi probatur; quia nisi [Col. 0246A] fuerit, quidquid est in re, majus illa erit: ac per hoc [989 1Kb] , non erit illud majus omnibus, quod utique jam esse in intellectu probatum est. Adhuc respondeo: Si esse dicendum est in intellectu, quod secundum veritatem cujusquam rei [990 1Kb] nequit saltem cogitari; et hoc in meo [991 1Kb] sic esse non denego. Sed quia per hoc esse quoque in re non potest ullatenus [992 1Kb] obtinere, illud esse ei adhuc penitus [993 1Kb] non concedo, quousque mihi argumento probetur indubio; quod qui esse [994 1Kb] dicit hoc [995 1Kb] , quod majus omnibus aliter non erit omnibus majus [996 1Kb] , non satis attendit cui loquatur. Ego enim nondum dico, imo etiam nego, vel dubito, ulla re [997 1Kb] vera esse majus illud: nec aliud ei esse concedo, quam illud, si dicendum est [998 1Kb] esse, cum secundum vocem tantum auditam rem prorsus [Col. 0246B] ignotam sibi conatur animus effingere. Quomodo igitur [999 1Kb] inde mihi probatur majus illud rei veritate subsistere, quia constet [1000 1Kb] illud majus omnibus esse: cum id ego eousque negem adhuc, dubitemve [1001 1Kb] constare; ut ne in intellectu [1002 1Kb] quidem vel cogitatione mea, eo saltem modo majus ipsum esse dicam, quo dubia etiam multa sunt et incerta. Prius enim certum nihil necesse est [1003 1Kb] fiat, revera esse alicubi majus ipsum [1004 1Kb] , et tum demum ex [1005 1Kb] eo, quod majus est omni bus, in seipso quoque subsistere non erit ambiguum.

6. Exempli gratia: Aiunt quidam alicubi Oceani esse insulam, quam ex difficultate vel potius [1006 1Kb] impossibilitate inveniendi quod non est, cognominant aliqui perditam: quamque fabulantur multo amplius, quam de fortunatis insulis fertur, divitiarum, deliciarumque [Col. 0246C] omnium inaestimabili ubertate pollere, nulloque possessore aut habitatore, universis aliis, quas incolunt homines, terris, possidendorum redundantia usquequaque praestare. Hoc ita esse [1007 1Kb] dicat [Col. 0247A] mihi quisptam; et ego facile dictum, in que nihil est difficultatis, intelligam. At si tunc velut [1008 1Kb] consequenter [1009 1Kb] adjungat ac dicat [1010 1Kb] : Non potes ultra dubitare insulam illam omnibus terris praestantiorem vere esse alicubi [1011 1Kb] in re, quam et in intellectu [1012 1Kb] tuo non ambigis esse: et quia praestantius est non in intellectu solo [1013 1Kb] , sed etiam esse in re; ideo sic [1014 1Kb] eum necesse est esse; quia nisi fuerit, quaecunque alia [1015 1Kb] in re est terra praestantior illa erit; ac sic ipsa jam a te praestantior intellecta, praestantior [1016 1Kb] non erit. Si, inquam, per haec ille [1017 1Kb] mihi velit astruere de insula illa, quod vere sit, et ambigendum [1018 1Kb] ultra non esse: aut jocari ipsum [1019 1Kb] credam [1020 1Kb] , aut nescio quem stultiorem debeam [1020 1Kb] reputare; utrum me, si ei concedam; an illum [1021 1Kb] , [Col. 0247B] si se putet aliqua certitudine insulae illius e sentiam astruxisse, nisi prius ipsam praestantiam ejus solummodo sicut rem vere atque indubie existentem, nec ullatenus sicut falsum aut incertum aliquid in intellectu meo [1022 1Kb] esse docuerit.

7. Haec interim [1023 1Kb] ad objecta incipiens ille responderit [1024 1Kb] cui cum deinceps asseritur tale esse majus illud, ut nec sola cogitatione valeat non esse: et hoc rursus non aliunde probatur, quam eo ipso, quod aliter non erit omnibus majus, idem ipsum possit referre responsum [1025 1Kb] , et dicere. Quandonam ego rei veritate [1026 1Kb] esse tale aliquid, hoc est, majus [Col. 0247C] omnibus, dixi: ut ex hoc mihi debeat probari intantum [Col. 0248A] etiam [1027 1Kb] reipsa id esse, ut nec possit cogitari [1028 1Kb] non esse? Quapropter certissimo primitus aliquo probandum est argumento aliquam superiorem, hoc est, majorem ac meliorem omnium, quae sunt, esse naturam, ut ex hoc, alia [1029 1Kb] jam possimus omnia probare [1030 1Kb] quibus necesse est illud quod majus ac melius est omnibus [1031 1Kb] , non carere. Cum autem dicitur quod summa res ista non esse nequeat cogitari, melius fortasse diceretur quod non esse, aut etiam posse non esse, non possit intelligi: nam secundum proprietatem verbi istius, falsa nequeunt intelligi; quae possunt utique eo modo cogitari, quo Deum non esse, insipiens cogitavit: et me quoque esse certissime scio, sed et posse non esse nihilominus scio; summum vero illud quod est Deus [1032 1Kb] , et esse, et [Col. 0248B] non esse non posse, indubitanter intelligo. Cogitare autem me non esse, quandiu esse certissime scio, nescio utrum possim; sed si possum, cur non et quid quid aliud [1033 1Kb] eadem certitudine scio? Si autem non possum, non erit jam istud proprium Deo.

8. Caetera libelli illius tam veraciter et tam praeclare sunt magnificeque disserta [1034 1Kb] , tanta denique referta [1035 1Kb] utilitate, et pii ac sancti affectus intimo quodam odore fragrantia, ut nullo modo propter illa, quae in initiis [1036 1Kb] recte quidem sensa, sed minus firmiter argumentata sunt, ista sint contemnenda [1037 1Kb] , sed illa potius argumentanda robustius, ac omnia [Col. 0248C] [1038 1Kb] cum ingenti veneratione et laude suscipienda.




[Col. 0247C]
SANCTI ANSELMI LIBER APOLOGETICUS CONTRA GAUNILONEM RESPONDENTEM PRO INSIPIENTE [1039 1Kb] .

37 Quoniam non me [1040 1Kb] reprehendit in his dictis ille insipiens, contra quem sum locutus in meo opusculo [1041 1Kb] ; sed quidam non insipiens [1042 1Kb] , et catholicus, pro insipiente, sufficere mihi potest respondere catholico.

[Col. 0249A]


CAPUT PRIMUM.

Generatim refellitur adversarii ratiocinatio; et ostenditur id quo majus cogitari non potest, esse reipsa.

Dicis quidem [1043 1Kb] (quicunque es qui dicis haec posse dicere [1044 1Kb] insipientem) quia non est in intellectu aliquid, quo majus cogitari [1045 1Kb] non possit, aliter quam quod secundum veritatem cujusque rei nequit saltem cogitari: et quia non magis consequitur [1046 1Kb] hoc, quod dico, quo majus cogitari non possit, ex eo quia est in intellectu, esse et in re, quam perditam [1047 1Kb] insulam certissime existere ex eo quia cum [1048 1Kb] describitur verbis, audiens eam non ambigit in intellectu suo esse. Ego vero dico: Si, quo majus cogitari non potest, non intelligitur, vel cogitatur, nec est in intellectu vel cogitatione; profecto [Col. 0249B] Deus aut non est quo majus cogitari non possit, aut non intelligitur [1049 1Kb] vel cogitatur, et non est in intellectu vel cogitatione. Quod quam falsum sit, fide et conscientia tua pro firmissimo utor argumento. Ergo quo majus cogitari non potest, vere intelligitur et cogitatur, et est in intellectu et cogitatione. Quare, aut vera non sunt quibus contra conaris [1050 1Kb] probare, aut ex eis non consequitur quod te consequenter opinaris concludere [1051 1Kb] . Quod autem putas ex eo, quid intelligitur [1052 1Kb] aliquid quo majus cogitari nequit, non consequi illud esse in intellectu; nec si est in intellectu, ideo esse in re: certe ego dico [1053 1Kb] : si vel cogitari potest esse, necesse est illud esse [1054 1Kb] . Nam quo majus cogitari nequit, non potest cogitari esse, nisi sine initio. [Col. 0249C] Quidquid autem potest cogitari esse, et non est [1055 1Kb] : per initium potest cogitari esse. Non ergo quo majus cogitari nequit, cogitari potest esse, et non est [1056 1Kb] . Si ergo potest cogitari esse, ex necessitate [1057 1Kb] est. Amplius. Si utique vel cogitari potest, neccsse est illud esse. Nullus enim negans aut dubitans esse aliquid, quo majus cogitari non possit, negat vel dubitat quia si esset, nec actu nec intellectu posset non [1058 1Kb] esse. Aliter namque non esset [Col. 0250A] quo majus cogitari non posset [1059 1Kb] ; sed quidquid cogitari potest, et non est; si esset, posset [1060 1Kb] , vel actu vel intellectu non esse. Quare si vel cogitari [1061 1Kb] potest, non potest non esse quo majus cogitari nequit. Sed ponamus non esse, si vel cogitari valet: at quidquid [1062 1Kb] cogitari potest, et non est; si esset, non esset quo majus cogitari non possit. Si ergo esset quo majus cogitari non possit, non esset quo majus cogitari non possit: quo [quod] nimis [1063 1Kb] est absurdum. Falsum est igitur non esse aliquid, quo majus eogitari non possit [1064 1Kb] si vel cogitari potest: multo itaque magis, si [1065 1Kb] intelligi aut in intellectu [1066 1Kb] esse potest. Plus aliquid dicam: procul dubio quidquid alicubi aut aliquando non est, etiamsi est [1067 1Kb] alicubi aut aliquando; potest tamen [Col. 0250B] [1068 1Kb] cogitari nunquam et nusquam [1069 1Kb] esse, sicut non est alicubi aut aliquando. Nam quod heri non fuit, et hodie est: sicut heri non fuisse intelligitur; ita nunquam esse subintelligi potest: et quod hic non est, et alibi est, sicut non est hic [1070 1Kb] , ita potest cogitari nusquam esse. Similiter cujus partes singulae non sunt ubi aut quando sunt aliae partes ejus; omnes partes, et ideo ipsum totum, possunt cogitari nunquam aut nusquam esse. Nam etsi dicatur tempus semper esse, et mundus [1071 1Kb] ubique; non tamen illud totum semper, aut iste totus est [1072 1Kb] ubique: et sicut singulae partes temporis non sunt, quando aliae sunt; ita possunt nunquam esse cogitari [1073 1Kb] ; et singulae mundi [1074 1Kb] partes, sicut non sunt ubi aliae sunt; ita subintelligi possunt nusquam [Col. 0250C] esse: sed et quod [1075 1Kb] partibus conjunctum est [1076 1Kb] , cogitatione dissolvi, et non esse potest. Quare quidquid alicubi aut aliquando totum non est, etiamsi est, potest cogitari non esse: at quo majus [1077 1Kb] cogitari nequit, si est, non potest [1078 1Kb] cogitari non esse, alioquin si est, non est quo majus [1079 1Kb] cogitari non potest: quod [1080 1Kb] non convenit. Nullatenus ergo alicubi [1081 1Kb] , aut aliquando totum non est; sed semper et ubique totum est. Putasne [1081 1Kb] aliquatenus [Col. 0251A] posse cogitari vel intelligi, aut esse in cogitatione vel intellectu [1082 1Kb] , de quo haec intelliguntur? Si enim non potest, non possunt haec intelligi de eo [1083 1Kb] . Quod si dicis [1084 1Kb] non intelligi et non esse in intellectu, quod non penitus intelligitur; dic quia qui non potest intueri purissimam lucem solis, non videt lucem diei, quae non est nisi lux solis. Certe vel hactenus intelligitur, et est in intellectu [1085 1Kb] , quo majus cogitari nequit; ut haec de eo intelligantur [1086 1Kb] .



CAPUT II.

Magis urgetur ratiocinatio praeposita; et ostenditur id quo majus cogitari nequit, cogitari posse, atque adeo etiam esse.

Dixi itaque in argumentatione, quam reprehendis, quia cum insipiens audit proferri, quo majus [Col. 0251B] cogitari non potest, intelligit quod audit. Utique qui non [1087 1Kb] intelligit, si nota lingua dicitur, aut nullum, aut nimis obtusum [1088 1Kb] habet intellectum. Deinde 38 dixi quia si intelligitur, est in intellectu. An est [1089 1Kb] in nullo intellectu, quod necessario in rei veritate esse monstratum est [1090 1Kb] ? Sed dices quia etsi est [1091 1Kb] in intellectu, non tamen consequenter [1092 1Kb] quia intelligitur. Vide quia consequitur esse in intellectu, ex eo quia [1093 1Kb] intelligitur. Sicut enim [1094 1Kb] quod cogitatur, cogitatione cogitatur; et quod cogitatione cogitatur, sicut cogitatur, sic est in cogitatione [1095 1Kb] ; ita quod intelligitur, intellectu intelligitur: et quod intellectu intelligitur, sicut intelligitur, sic est in intellectu [1096 1Kb] . [Col. 0251C] Quid hoc planius? Postea dixi quia, si est vel in solo intellectu, potest cogitari esse et in re; quod majus [1097 1Kb] est. Si ergo in intellectu solo est, idipsum scilicet quo majus non potest cogitari, est quo majus cogitari potest: rogo quid consequentius? An enim si est [1098 1Kb] vel in solo intellectu, non potest cogitari esse et in re? Aut [1099 1Kb] si potest, nonne qui hoc cogitat, aliquid cogitat [1100 1Kb] majus eo; si est in solo [Col. 0252A] intellectu? Quid ergo consequentius, quam si quo majus cogitari nequit, est in solo intellectu; idem esse quo [1101 1Kb] majus cogitari possit? Sed utique, quo majus cogitari potest, in nullo intellectu est quo majus cogitari non possit. An ergo non consequitur [1102 1Kb] , quo majus cogitari nequit, si est in ullo intellectu, non esse in solo [1103 1Kb] intellectu? Si enim est in solo intellectu, est quo [1104 1Kb] majus cogitari potest: quod non convenit.



CAPUT III.

Ad instantiam adversarii: quod sequeretur insulam fictitiam esse reipsa, quia cogitatur.

Sed tale est, inquis, ac si [1105 1Kb] aliquis insulam Oceani, omnes terras sua fertilitate vincentem, quae difficultate, imo impossibilitate inveniendi quod non [Col. 0252B] est, perdita nominatur, dicat idcirco non posse dubitari vere esse in re, quia verbis descriptam facile quis intelligit. Fidens loquor [1106 1Kb] ; quia si quis [1107 1Kb] invenerit mihi [1108 1Kb] aliquid aut reipsa, aut sola cogitatione existens, praeter quo majus [1109 1Kb] cogitari non possit, cui aptare [1110 1Kb] valeat connexionem hujus meae argumentationis, inveniam, et dabo illi perditam insulam amplius non perdendam. Palam autem jam videtur quo non valet cogitari majus, non posse cogitari non esse, quod tam certa ratione veritatis existit; aliter enim nullatenus existeret. Denique si quis dicit se cogitare illud non esse: dico quod tum cum [1111 1Kb] hoc cogitat aut cogitat aliquid [1112 1Kb] , quo majus cogitari non possit, aut non cogitat. Si non cogitat [1113 1Kb] , non cogitat non esse quod non cogitat. [Col. 0252C] Si vero cogitat, utique cogitat aliquid [1114 1Kb] , quod nec cogitari possit non esse [1115 1Kb] . Si enim posset cogitari non esse, cogitari posset habere principium et finem; sed hoc non potest. Qui ergo illud cogitat, aliquid cogitat quod nec cogitari possit non esse; hoc vero qui cogitat [1116 1Kb] , non cogitat idipsum non esse [1117 1Kb] ; alioquin cogitat quod cogitari non potest. [Col. 0253A] Non igitur potest cogitari non esse quo majus nequit cogitari.



CAPUT IV.

Differentia inter posse cogitari, et intelligi non esse.

Quod autem dicis: quia cum dicitur quod summa res ista non esse nequeat cogitari [1118 1Kb] , melius fortasse diceretur [1119 1Kb] quod non esse, aut etiam posse non esse, non possit intelligi; potius dicendum fuit, non possit cogitari [1120 1Kb] . Si enim dixissem rem ipsam non posse intelligi non esse, fortasse tu ipse, qui dicis quia secundum proprietatem verbi istius falsa nequeunt intelligi, objiceres nihil, quod [1121 1Kb] est, posse intelligi non esse, falsum est enim [1122 1Kb] non esse quod est: quare non esset proprium [1123 1Kb] Deo, non posse intelligi non esse. Quod sic aliquid [1124 1Kb] [Col. 0253B] eorum, quae certissime sunt, potest intelligi non esse similiter et alia certa posse intelligi non esse [1125 1Kb] . Sed hoc utique non potest [1126 1Kb] objici de cogitatione, si bene consideretur. Nam etsi nulla quae sunt [1127 1Kb] , possunt intelligi non esse; omnia tamen [1128 1Kb] possunt cogitari non esse, praeter id quod summe est. Illa quippe omnia et sola possunt cogitari non esse, quae initium, aut finem, aut partium habent conjunctionem, et, sicut jam dixi, quidquid alicubi aut aliquando totum non est; illud vero solum non potest [1129 1Kb] cogitari non esse, in quo nec initium, nec finem, nec partium conjunctionem, et quod nonnisi semper et ubique totum ulla invenit [1130 1Kb] cogitatio. Scito igitur quia potes cogitare te non esse, quandiu [1131 1Kb] esse certissime scis: quod te miror [Col. 0253C] dixisse nescire. Multa namque [1132 1Kb] cogitamus non esse, quae scimus esse; et multa esse, quae non esse scimus [1133 1Kb] : non existimando, sed fingendo [1134 1Kb] ita esse ut cogitamus [1135 1Kb] . Et quidem possumus cogitare aliquid non esse, quandiu scimus esse, quia [Col. 0254A] simul et illud possumus, et istud scimus; et non possumus cogitare non esse quandiu scimus esse; quia non possumus cogitare esse simul, et non esse [1136 1Kb] . Si quis igitur sic distinguat [1137 1Kb] hujus prolationis has duas sententias: intelliget nihil [1138 1Kb] , quandiu esse scitur, posse cogitari non esse [1139 1Kb] ; et quidquid est, praeter id quo majus cogitari nequit, etiam cum scitur esse, posse cogitari non esse. Sic igitur [1140 1Kb] et proprium est Deo, non posse cogitari non esse; et, tamen multa non possunt cogitari [1141 1Kb] . quandiu sunt, non esse. Quomodo autem dicatur cogitari Deus non esse, in ipso [1142 1Kb] libello puto sufficienter esse dictum.



CAPUT V.

Specialis discussio variorum adversarii dictorum: ac [Col. 0254B] primum quod initio infideliter retulerit ratiocinationem, quam refellendam suscepit.

Qualia vero sint et alia quae mihi objicis pro insipiente facile est deprehendere vel parum sapienti; et ideo id ostendere supersedendum existimaveram. Sed quoniam audio quibusdam ea legentibus aliquid contra me valere videri, paucis de illis commemorabo. Primum, quod saepe repetis me dicere quia quod est majus omnibus, est in intellectu [1143 1Kb] ; et si est in intellectu, est et in re: aliter enim omnibus majus non esset omnibus majus [1144 1Kb] . Nusquam in omnibus dictis meis invenitur talis probatio. Non enim idem valet [1145 1Kb] , quod dicitur; majus omnibus, et, quo majus cogitari nequit, ad [1146 1Kb] probandum quia est in re quod dicitur. Si quis enim dicat quo [Col. 0254C] majus [1147 1Kb] cogitari non possit, non esse aliquid in re, aut posse non esse, aut vel non esse posse cogitari, facile refelli potest. Nam quod non est, potest non esse; et quod non esse potest, cogitari potest non esse [1148 1Kb] . Quidquid autem cogitari potest non [Col. 0255A] esse; si est, non est quo majus cogitari non possit: quod si non est, utique si esset, non esset quo majus non possit cogitari. Sed dici non potest; quia quo majus [1149 1Kb] non possit cogitari [1150 1Kb] , si est, non est quo majus cogitari non possit [1151 1Kb] ; aut si esset, non esset quo non possit [1152 1Kb] cogitari majus. Patet ergo quia nec non est [1153 1Kb] , nec potest non esse, aut cogitari non esse. Aliter enim, si est, non est quod dicitur; et si esset, non esset. Hoc autem non tam facile probari posse [1154 1Kb] videtur de eo quod majus omnibus dicitur. Non enim ita patet quia quod non esse cogitari potest, non est majus omnibus quae sunt; sicut quia non est quo majus cogitari non possit: nec sic est [1155 1Kb] indubitabile quia, si est aliquid [1156 1Kb] majus omnibus, non est aliud quam quo [Col. 0255B] majus non possit cogitari [1157 1Kb] ; aut si esset, non esset similiter aliud: quomodo certum est de eo quod dicitur, quo majus cogitari nequit [1158 1Kb] . Quid enim: si quis dicat esse aliquid majus [1159 1Kb] omnibus quae sunt, et idipsum tamen posse cogitari non esse; et aliquid majus eo, etiamsi [1160 1Kb] non sit posse tamen cogitari: an hic sic aperte [1161 1Kb] inferri potest, non est ergo 39 majus omnibus quae sunt, sicut ibi [1162 1Kb] apertissime diceretur [1163 1Kb] ; ergo non est quo majus cogitari nequit? Illud namque alio indiget argumento, quam hoc quod dicitur, omnibus majus. In isto vero non est opus alio, quam hoc ipso quod sonat [1164 1Kb] , quo majus cogitari non possit. Ergo si non similiter potest probari de eo quod majus omnibus dicitur, quod de se per seipsum probat quo majus [Col. 0255C] nequit cogitari, injuste me reprehendisti dixisse quod non dixi, cum tantum differat ab eo quod dixi. Si vero vel aliud [1165 1Kb] argumentum potest [1166 1Kb] : nec sic me debuisti reprehendere dixisse quod probari potest. Utrum autem possit, facile perpendit [1167 1Kb] , qui hoc posse, quo majus cogitari nequit, cognoscit: nullatenus enim potest intelligi quo magis cogitari non possit; nisi id quod solum omnibus est majus. [Col. 0256A] Sicut ergo quo majus cogitari nequit intelligitur, et est in [1168 1Kb] intellectu; et ideo esse in rei veritate asseritur: sic quod majus [1169 1Kb] dicitur omnibus intelligi, et esse in intellectu; et idcirco reipsa esse ex necessitate concluditur. Vides ergo quam recte me comparasti stulto illi, qui hoc solo quod descripta intelligeretur, perditam insulam esse vellet asserere.



CAPUT VI.

Discutitur dictum adversarii in num. 2, quaelibet falsa similiter possent intelligi, atque adeo essent.

Quod autem objicis, quaelibet falsa vel dubia similiter posse intelligi, et esse in intellectu: quemadmodum illud, quod dicebam. Miror quid hic sensisti [1170 1Kb] contra me, dubium probare volentem; cui [Col. 0256B] primum hoc satis erat, ut quolibet modo illud intelligi et esse in intellectu ostenderem [1171 1Kb] : quatenus consequenter [1172 1Kb] consideraretur [1173 1Kb] utrum esset [1174 1Kb] in solo intellectu, velut falsa; an et in re, ut [1175 1Kb] vera. Nam si falsa et dubia hoc modo intelliguntur, et sunt in intellectu; quia, cum dicuntur [1176 1Kb] , audiens intelligit quid dicens significet: nihil prohibet quod dixi intelligi, et esse in intellectu. Quomodo autem sibi conveniant quod dicis quia falsa dicente [1177 1Kb] aliquo, quaecunque ille diceret, intelligeres: et quia illud quod est non eo modo quo etiam falsa habentur in cogitatione, non diceris [1178 1Kb] auditum cogitare, aut in cogitatione habere; quia scilicet, non possis [1179 1Kb] hoc aliter cogitare, nisi intelligendo, id est, scientia comprehendendo reipsa illud existere? [Col. 0256C] Quomodo, inquam, conveniant, et falsa intelligi; et intelligere esse scientia comprehendere existere aliquid [1180 1Kb] : nihil ad me, tu videris. Quod si et falsa aliquo modo intelliguntur; et non omnis, sed cujusdam intellectus est haec deffinitio: Non debui reprehendi, quia dixi quo majus cogitari non possit intelligi, et in intellectu esse; etiam [1181 1Kb] antequam certum esset reipsa illud existere.
[Col. 0257A]


CAPUT VII.

Contra dictum aliud adversarii ibidem: nempe quod summum magnum aeque possit concipi non esse; ac Deus ab insipiente concipitur.

Deinde [1182 1Kb] quod dicis vix unquam posse esse credibile [1183 1Kb] , cum dictum et auditum fuerit, istud non eo modo posse cogitari non esse, quo etiam potest [1184 1Kb] cogitari non esse Deus. Respondeant pro me, qui vel parvam scientiam disputandi argumentandique attigerunt. An enim rationabile est, ut idcirco neget aliquis quod intelligit; quia esse dicitur id quod ideo negat [1185 1Kb] , quia non intelligit? Aut si aliquando negatur, quod aliquatenus intelligitur, et idem est illi, quod nulla tenus intelligitur; nonne facilius probatur quod dubium est, de illo quod in aliquo, quam de eo quod in nullo est intellectu? Quare nec credibile [Col. 0257B] potest esse, idcirco quemlibet negare quo majus cogitari nequit, quod auditum aliquatenus intelligit; quia negat Deum, cujus sensum nullo modo cogitat. Aut si et aliud [1186 1Kb] , quia non omnino intelligitur, negatur, nonne tamen [1187 1Kb] facilius id quod aliquo modo, quam id quod nullo modo intelligitur, probatur? Non ergo irrationabiliter contra insipientem, ad probandum Deum esse, attulit, quo majus cogitari non possit; cum illud nullo modo, istud aliquo modo intelligeret.



CAPUT VIII.

Comparatio picturae num. 3 proposita examinatur. Et unde conjici queat summum magnum, de quo adversarius num. 4 quaesierat.

Quod vero tam studiose probas, quo majus cogitari [Col. 0257C] nequit, non tale esse; qualis nondum facta pictura in intellectu pictoris, sine causa fit. Non enim ad hoc protuli picturam praecogitatam, ut tale illud, de quo agebatur, vellem asserere; sed tantum, ut aliquid esse in [1188 1Kb] intellectu, quod non esse intelligeretur [1189 1Kb] , possem ostendere. Item, quod dicis: quo majus cogitari nequit, secundum rem vel ex genere tibi vel ex specie notam, te cogitare auditum, vel in intellectu habere [1190 1Kb] non posse; quoniam nec ipsam rem nosti [1191 1Kb] , nec eam ex alia simili potes [Col. 0258A] cognoscere [1192 1Kb] ; palam est rem aliter sese habere. Quoniam namque omne minus bonum in tantum est simile majori bono, in quantum est bonum; patet cuilibet rationali menti [1193 1Kb] quia de minoribus bonis ad majora conscendendo [1194 1Kb] , ex his, quibus [1195 1Kb] aliquid cogitari potest majus [1196 1Kb] , multum possumus conjicere [1197 1Kb] illud, quo [1198 1Kb] nihil potest majus cogitari. Quis enim, verbi gratia, vel hoc cogitare non potest, etiam si non credat in re esse quod cogitat, scilicet, si bonum est aliquid [1199 1Kb] , quod initium et finem habet; multo melius esse bonum, quod, licet incipiat, non tamen desinit: et sicut istud illo melius est, ita isto esse melius illud [1200 1Kb] , quod nec finem habet nec initium, etiamsi semper de praeterito per praesens [1201 1Kb] transeat ad futurum: et sive [Col. 0258B] sit in re aliquid [1202 1Kb] hujusmodi, sive non sit; valde tamen eo melius esse [1203 1Kb] id, quod nullo modo indiget vel cogitur mutari, vel moveri: an hoc cogitari non potest; aut aliquid hoc majus cogitari potest, aut non est hoc ex iis, quibus majus cogitari valet [1204 1Kb] , conjicere id quo [1205 1Kb] majus cogitari nequit? Est igitur unde possit conjici, quo majus cogitari nequeat. Sic itaque facile refelli potest insipiens, qui sacram auctoritatem non recipit; si negat, quo majus cogitari non valet, ex aliis rebus [1206 1Kb] conjici posse [1207 1Kb] . At si quis [1208 1Kb] Catholicus hoc neget, meminerit quia invisibilia Dei a creatura mundi, per ea quae facta sunt, intellecta conspiciuntur; sempiterna quoque ejus virtus et divinitas (Rom. I, 20).
[Col. 0258C]


CAPUT IX.

Summum magnum cogitari et intelligi posse: et roboratur ratio contra insipientem facta.

Sed etsi [1209 1Kb] verum esset non posse cogitari vel intelligi illud, quo [1210 1Kb] majus nequit cogitari; non tamen falsum esset quo majus cogitari nequit [1211 1Kb] , cogitari posse et intelligi [1212 1Kb] . Sicut enim nihil [1213 1Kb] prohibet dici, ineffabile; licet illud dici non possit, quod ineffabile dicitur; et quemadmodum cogitari potest non cogitabile, quamvis illud cogitari non possit, cui convenit non cogitabile dici [1214 1Kb] : ita [Col. 0259A] cum dicitur, quo nihil majus valet cogitari; procul dubio quod auditur [1215 1Kb] , cogitari et intelligi potest, etiamsi res illa cogitari non valeat aut intelligi, qua majus [1216 1Kb] cogitari nequit. Nam etsi quisquam est tam insipiens, ut dicat non esse aliquid [1217 1Kb] quo majus non possit cogitari, non tamen ita erit impudens [1218 1Kb] , ut dicat se non posse intelligere aut cogitare quid dicat [1219 1Kb] : 40 aut si quis talis invenitur, non modo sermo ejus est respuendus, sed et ipse conspuendus. Quisquis igitur negat aliquid esse, quo majus nequeat cogitari; utique intelligit et cogitat negationem, quam facit: quam negationem [1220 1Kb] intelligere aut cogitare non potest sine partibus ejus: pars autem ejus est, quo majus cogitari non potest. Quicunque igitur hoc negat; intelligit et cogitat, quo [Col. 0259B] majus cogitari nequit. Palam autem est quia similiter potest cogitari et intelligi, quod non potest non esse [1221 1Kb] ; majus vero cogitat qui hoc cogitat, quam qui cogitat quod possit non esse [1222 1Kb] . Cum ergo cogitatur, quo majus non possit cogitari [1223 1Kb] , si cogitatur quod possit non esse, non cogitatur quo non possit cogitari majus; sed nequit idem simul cogitari, et non cogitari. Quare qui [1224 1Kb] cogitat quo majus non possit cogitari, non cogitat quod possit, sed quod non possit non esse. Quapropter necesse est esse quod cogitat; quia quidquid non esse potest, non est quod cogitat.
[Col. 0260A]


CAPUT X.

Firmitas rationis praedictae, et libelli clausula.

Puto quia monstravi me non infirma, sed satis necessaria argumentatione probasse in praefato libello, reipsa existere aliquid, quo majus cogitari [1225 1Kb] non possit; nec eam alicujus objectionis infirmari firmitate [1226 1Kb] . Tantam enim vim hujus probationis [1227 1Kb] in se continet significatio; ut hoc ipsum quod dicitur, ex necessitate, eo ipso quod intelligitur vel cogitatur, et revera probetur existere, et idipsum esse quidquid de divina substantia oportet credere. Credimus namque de divina substantia, quidquid absolute [1228 1Kb] cogitari potest melius esse quam esse. Verbi gratia: melius est esse aeternum, [Col. 0260B] quam non aeternum; bonum, quam non bonum; imo bonitatem ipsam, quam non bonitatem ipsam. Nihil autem hujusmodi non esse potest [1229 1Kb] , quo majus aliquid cogitari non potest. Necesse igitur est, quo majus cogitari non potest, esse quidquid de divina essentia credi oportet. Gratias ago benignitati [1230 1Kb] tuae et in reprehensione, et in laude opusculi mei. Cum enim ea, quae tibi digna susceptione videntur, tanta laude extulisti, satis apparet, quia quae tibi infirma visa sunt, benevolentia, non malevolentia [1231 1Kb] , reprehendisti [1232 1Kb] .




[Col. 0259B]
SANCTI ANSELMI LIBER DE FIDE TRINITATIS ET DE INCARNATIONE VERBI Contra blasphemias Ruzelini sive Roscelini [1233 1Kb] .
[Col. 0259C]


41 PRAEFATIO.

Quamvis post apostolos, sancti Patres et doctores nostri multi tot et tanta de fidei nostrae ratione dicant [1234 1Kb] ad confutandam [1235 1Kb] insipientiam et frangendam duritiam infidelium, et ad pascendum eos qui, jam corde fide mundato, ejusdem fidei ratione (quam post ejus certitudinem debemus esurire) delectantur, [Col. 0260C] ut nec nostris nec futuris temporibus ullum illis parem in veritatis contemplatione speremus; nullum tamen reprehendendum arbitror, si fide stabilitus, in rationis ejus indagine se voluerit exercere. Nam et illi, quia breves dies sunt (Job XIV, 58), non omnia quae possent, si [1236 1Kb] diutius vixissent, dicere potuerunt: et veritatis ratio tam ampla, tamque [Col. 0261A] profunda est ut a mortalibus nequeat exhauriri; et Dominus in Ecclesia sua, cum qua se esse usque ad consummationem saeculi promittit, gratiae suae dona non desinit impertiri. Et, ut alia taceam, quibus sacra pagina nos ad investigandam rationem invitat, ubi dicit: Nisi credideritis, non intelligetis (Isa. VII, 9), aperte nos monet [1237 1Kb] intentionem ad intellectum extendere; cum docet qualiter ad illum debeamus proficere. Denique quoniam inter fidem et speciem intellectum, quem in hac vita capimus, esse medium intelligo, quanto aliquis ad illum proficit, tanto eum propinquare speciei (ad quam omnes anhelamus) existimo. Hac igitur ergo consideratione, licet sim homo parvae nimis scientiae, confortatus, ad eorum quae credimus, rationem intuendam, quantum superna gratia mihi dare dignatur, [Col. 0261B] aliquando conor assurgere [1238 1Kb] , et cum aliquid quod prius non videbam reperio, id aliis libenter aperio; quatenus quid secure tenere debeam, alieno discam judicio. Quapropter, mi pater et domine, Christianis omnibus cum reverentia amande, et cum amore reverende, papa Urbane, quem Dei providentia in sua Ecclesia summum constituit pontificem, quoniam nulli rectius possum, vestrae sanctitatis praesento conspectui subditum opusculum, ut ejus auctoritate, quae ibi suscipienda sunt, approbentur, et quae corrigenda sunt emendentur.

Domino et Patri universae Ecclesiae in terra peregrinantis, summo pontifici URBANO, frater ANSELMUS vita peccator, habitu monachus, sive jubente sive permittente [Col. 0261C] Deo, Cantuariae metropolis vocatus episcopus, debitam subjectionem, cum humili servitio, et devotis orationibus.

Quoniam divina providentia vestram elegit sanctitatem, cui vitam et fidem Christianam custodiendam, et Ecclesiam suam regendam committeret; ad nullum alium rectius refertur, si quid contra catholicam fidem oritur in Ecclesia, ut ejus auctoritate corrigatur; nec ulli alii tutius, si quid contra errorem respondetur, ostenditur, ut ejus prudentia examinetur. Quapropter, sicut nulli dignius possum, ita nulli libentius praesentem epistolam, quam vestrae destino sapientiae; quatenus si quid in ea corrigendum est, vestra censura castigetur, et quod regulam veritatis tenet, vestra auctoritate roboretur [Col. 0261D] [1239 1Kb] .



CAPUT PRIMUM.

Scribendi occasio, et status quaestionis.

Cum adhuc in Becci monasterio essem abbas, praesumpta [Col. 0262A] est a quodam clerico in Francia talis assertio: Si in Deo, inquit, tres personae sunt una tantum res; et non sunt tres res unaquaeque per se separatim, sicut tres angeli, aut tres animae: ita tamen ut potentia et voluntate omnino sint idem: ergo Pater et Spiritus sanctus cum Filio est incarnatus. Quod cum ad me perlatum esset, incoepi contra hunc errorem quamdam epistolam, quam, parte quadam edita, perficere contempsi credens non ea opus esse; quoniam et ille, contra quem fiebat, in consilio a venerabili Remensi archiepiscopo Raynaldo collecto, errorem 42 suum abjuraverat et nullus videbatur qui eum errare ignoraret; partem tamen illam quam feceram quidam fratres, me nesciente, transcripserunt, atque aliis lugendam tradiderunt; quod idcirco dico ut, si [Col. 0262B] in alicujus manus pars illa venerit, quanquam ibi nihil falsum sit, tamen tanquam imperfecta et non exquisita relinquatur; et hic quod illic incoepi, diligentius inceptum et perfectum requiratur. Postquam enim in Anglia ad episcopatum, nescio qua Dei dispositione, captus et retentus sum; audivi [1240 1Kb] praefatae novitatis auctorem in sua perseverantem sententia dicere se non ob aliud abjurasse quod dicebat, nisi quia a populo interfici timebat. Hac igitur causa quidam fratres precibus suis me coegerunt ut solverem quaestionem, qua ipse sic irretitus erat, ut nullomodo se expediri ab ea posse crederet [1241 1Kb] ; nisi aut incarnatione Dei Patris et Spiritus sancti, aut deorum [1242 1Kb] multitudine se [1243 1Kb] impediret. Quod rogo ne quis putet praesumpsisse me quasi fortitudinem [Col. 0262C] fidei Christianae, meae existimem indigere defensionis auxilio. Quippe si ego contemptibilis homuncio, tot sanctis et sapientibus ubique existentibus, ad confirmandum fidei Christianae firmamentum, quasi mea indigeat defensione, aliquid scribere tentarem; praesumptor utique judicari, et deodandus possem videri. Si enim me viderent homines alii onustum paxillis, et funibus, et aliis rebus, quibus nutantia ligari et stabiliri [1244 1Kb] solent elaborare circa montem Olympum, ad confirmandum eum, ne alicujus impulsu nutaret aut subverteretur; mirum, si se a risu et derisu contineant [1245 1Kb] ; quanto magis cum lapis, qui abcissus de monte [1246 1Kb] sine manibus, percussit [1247 1Kb] et comminuit statuam, quam vidit in somnio [1248 1Kb] Nabuchodonosor; jam factus mons [1249 1Kb] [Col. 0262D] magnus impleverit [1250 1Kb] universam terram, si eum meis rationibus fulcire et quasi nutantem stabilire nitar; tot sancti et sapientes, qui super ejus aeternam firmitatem [1251 1Kb] se stabilitos esse gaudent, indignari mihi possunt; et hoc imputate, non studiosae [Col. 0263A] gravitati, sed jactantiae levitati [1252 1Kb] ? Si quid ergo de firmitate fidei nostrae in hac epistola [1253 1Kb] disputavero, non est ad confirmandam illam, sed ad fratrum hoc exigentium precibus [1254 1Kb] satisfaciendum. Sed si ille qui praefatam protulit sententiam, Deo corrigente, ad veritatem rediit, nullatenus putet me in hac epistola contra se loqui; quia jam non est quod fuit. Si enim fuit aliquando tenebrae, nunc autem lux in Domino; non sunt arguendae tenebrae quae jam non sunt, sed lux approbanda quae lucet. Verumtamen sive adhuc ad lucem redierit, sive non; quoniam sentio laborare plures in eadem quaestione, etiamsi fides in illis superet rationem, quae illis fidei videtur repugnare, non mihi videtur superfluum repugnantiam istam dissolvere.
[Col. 0263B]


CAPUT II.

Quod sacrae fidei quaestiones, quas disputamus, aut rimamur, non quilibet dialectici, sed in Scripturis sacris experti suscipere humiliter debent.

Sed priusquam de quaestione disseram, aliquid praemittam ad compescendam eorum praesumptionem, qui nefanda temeritate audent disputare contra aliquid eorum, quae fides Christiana confitetur, quoniam id intellectu capere nequeunt: et potius insipienti superbia judicant nullatenus posse esse, quod nequeunt intelligere; quam humili sapientia fateantur esse multa posse, qua [1255 1Kb] ipsi non valeant comprehendere. Nullus quippe Christianus debet disputare quomodo quod catholica [1256 1Kb] Ecclesia [Col. 0263C] corde credit, et ore confitetur, non sit; sed semper eamdem fidem indubitanter tenendo, amando, et secundum illam vivendo, humiliter quantum potest, quaerere rationem quomodo sit [1257 1Kb] . Si potest intelligere, Deo gratias agat; si non potest, non immittat cornua ad ventilandum, sed submittat caput ad venerandum. Citius enim potest in se confidens [1258 1Kb] humana sapientia impingendo cornua sibi evellere, quam vi nitendo petram hanc evellere [1259 1Kb] . Solent enim quidam, cum coeperint quasi cornua confidentis [1260 1Kb] sibi scientiae producere, nescientes quod si quis aestimat se scire aliquid, nondum cognovit quemadmodum oporteat eum scire, antequam habeant per soliditatem fidei alas spiritales, praesumendo in altissimas de fide quaestiones assurgere. [Col. 0263D] Unde fit ut, dum ad illa, quae prius fidei scalam exigunt, sicut scriptum est: Nisi credideritis, non intelligetis (Isa. VII, 5), praepostere prius per intellectum conantur ascendere, multimodos errores per intellectus [Col. 0264A] defectum cognantur descendere. Palam namque est quia illi non habent fidei firmitatem, qui, quoniam quod credunt intelligere non possunt, disputant contra ejusdem fidei a sanctis Patribus confirmatam veritatem; velut si vespertiliones et noctuae nonnisi in nocte coelum videntes, de meridianis solis radiis disceptent contra aquilas solem ipsum irreverberato visu intuentes. Prius ergo fide mundandum est cor, sicut dicitur de Deo: Fide mundans corda eorum (Act. XV, 9); et prius per praeceptorum Domini custodiam [1261 1Kb] illuminandi sunt oculi, quia praeceptum Domini lucidum illuminans oculos (Psal. XVIII, 9); et prius per humilem obedientiam testimoniorum Dei debemus fieri parvuli, ut discamus sapientiam, quam dat testimonium Domini fidele, [Col. 0264B] sapientiam praestans parvulis (Psal. XVIII, 8). Unde Dominus: Confiteor tibi, Pater, Domine [1262 1Kb] coeli et terrae, quia abscondisti haec a sapientibus et prudentibus, et revelasti ea parvulis (Matth. XI, 25). Prius, inquam, ea quae carnis sunt postponentes [1263 1Kb] , secundum spiritum vivamus quam profunda fidei dijudicando discutiamus: nam qui secundum carnem vivit, carnalis sive animalis est, de quo dicitur: Animalis homo non percipit ea quae sunt Spiritus Dei (I Cor. II, 14). Qui vero spiritu facta carnis mortificat, spiritualis efficitur; de quo legitur quia spiritualis omnia judicat, et ipse a nemine judicatur (Ibid., 15). Verum enim est quia quanto [1264 1Kb] opulentius nutrimur in sacra Scriptura ex his quae per obedientiam pascunt, tanto sublimius provehimur ad ea [Col. 0264C] quae per intellectum satiant: frustra quippe conatur dicere: Super omnes docentes me intellexi (Psal. CVIII, 99), qui proferre non audet; quia testimonia tua meditatio mea est (Ibid.). Et mendaciter pronuntiat: Super senes intellexi, cui non est familiare quod sequitur: Quia mandata [1265 1Kb] tua quaesivi. Nimirum hoc ipsum quod dico, qui non crediderit, non intelliget. Nam qui non crediderit, non experietur; et qui expertus non fuerit, non intelliget [1266 1Kb] . Nam quantum rei auditum superat experientia, tantum vincit audientis cognitionem experientis scientia: et non solum ad intelligendum altiora prohibetur mens ascendere sine fide [1267 1Kb] et mandatorum Dei obedientia, sed etiam aliquando datus intellectus subtrahitur, et fides ipsa subvertitur, neglecta bona [Col. 0264D] conscientia. Ait enim [1268 1Kb] de quibusdam Apostolus: Cum cognovissent Deum, non sicut Deum glorificaverunt, aut gratias egerunt; sed evanuerunt in cogitationibus suis, et obscuratum est insipiens cor eorum [Col. 0265A] (Rom. I, 21). Et cum praeciperet Timotheo militare militiam bonam, ait habens fidem, et bonam conscientiam, quam quidam repellentes, circa fidem naufragaverunt (I Tim. I, 19). Nemo ergo se temere immergat in [1269 1Kb] condensa divinarum [1270 1Kb] quaestionum, nisi prius in soliditate fidei, conquisita morum et sapientiae gravitate ne per multiplicia sophismatum diverticula incauta [1271 1Kb] levitate discurrens, aliqua tenaci illaqueatur falsitate. Cumque omnes, ut cautissime ad sacrae paginae quaestiones accedant, sint commonendi [1272 1Kb] ; illi utique nostri temporis dialectici (imo dialectice [1273 1Kb] haeretici, qui non [1274 1Kb] nisi flatum vocis putant esse universales substantias, et qui colorem non aliud queunt intelligere quam corpus [1275 1Kb] , nec sapientiam hominis [Col. 0265B] aliud quam animam) prorsus a spiritualium quaestionum disputatione sunt exsufflandi. In 43 eorum quippe animabus ratio, quae et princeps [1276 1Kb] et judex omnium debet esse quae sunt in homine, sic est in imaginationibus [1277 1Kb] corporalibus obvoluta, ut ex eis se non possit evolvere, nec ab ipsis ea, quae ipsa sola et pura [1278 1Kb] comtemplari debet, valeat discernere. Qui enim nondum intelligit quomodo plures homines in specie sint unus homo; qualiter in illa secretissima et altissima natura comprehendet quomodo plures personae, quarum singula quaeque est perfectus Deus, sint unus Deus? Et cujus mens obscura est [1279 1Kb] ad discernendum [1280 1Kb] inter equum suum et colorem ejus; qualiter discernet inter unum Deum et plures relationes ejus? Denique qui [Col. 0265C] non potest intelligere aliquid esse hominem, nisi individuum; nullatenus intelliget hominem, nisi humanam personam. Omnis enim individuus homo, persona est. Quomodo ergo iste intelliget hominem assumptum esse a Verbo, non personam, id est aliam naturam, non aliam personam esse assumptam? Haec dixi, ne quis antequam sit idoneus, altissimas de fide quaestiones praesumat discutere; aut, si praesumpserit, nulla difficultas aut impossibilitas intelligendi valeat illum a veritate, cui per fidem adhaesit, excutere [1281 1Kb] . Jam veniendum est ad id propter quod incoepimus.



CAPUT III.

Quod non sunt tres dii: et quanquam sint tres res [Col. 0265D] personales; una tamen est res essentialis.

Dicit (sicut audio) ille, qui tres personas dicitur asserere esse velut tres angelos, aut tres animas. [Col. 0266A] Pagani defendunt legem suam: Judaei defendunt legem suam: ergo et nos Christiani debemus defendere fidem nostram. Audiamus quomodo iste Christianus defendat fidem suam. Si, inquit, tres personae sunt una tantum res, et non sunt tres res, unaquaeque per se separatim, sicut tres angeli aut tres animae; ita tamen ut voluntate et potentia omnino sint idem: ergo Pater et Spiritus sanctus cum Filio incarnatus est. Videte quid dicat iste homo; quomodo defendat iste Christianus fidem suam. Certe aut vult confiteri tres deos, aut non intelligit quod dicit. Sed si tres deos confitetur, non est Christianus; si autem affirmat quod non intelligit, non illi credendum est. Huic homini non est respondendum auctoritate sacrae Scripturae; quia aut ei non credit, aut eam perverso [Col. 0266B] sensu interpretatur. Quid enim apertius dicit Scriptura sacra, quam quod Deus [1282 1Kb] unus et solus est? Ratione igitur, qua se defendere nititur, ejus error demonstrandus est. Ut autem facilius et brevius hoc faciam, loquar tantum de Patre et Filio; quoniam hae duae personae suis propriis vocibus aliae ab invicem aperte designantur. Nam nomen Spiritus sancti non est alienum a Patre et Filio, quia uterque est et Spiritus, et sanctus. Quod autem in Patre et Filio de unitate substantiae, vel pluralitate personarum inveniemus, hoc in tribus absque dubio cognoscemus [1283 1Kb] . Dicat ergo: Si duae personae, Pater et Filius, non sunt duae res. Quaeramus primum quid velit hic dicere duas res. Nam unamquamque personam credimus esse hoc, quod commune est ambobus; et [Col. 0266C] esse hoc, quod proprium est sibi. Persona enim Patris, et Deus est, quod commune est illi cum Filio; et Pater est, quod ei proprium [1284 1Kb] est. Similiter persona Filii, et Deus est, quod commune est illi cum Patre; et Filius est, quod nonnisi de hac sola persona dicitur. In his igitur duabus personis unum est commune, id est [1285 1Kb] Deus: et duo propria, quae sunt Pater et Filius. Quaecunque enim illis sunt communia, ut omnipotens, aeternus, in hoc solo communi intelliguntur. Et quae sunt singulis propria, ut est Patri genitor [1286 1Kb] , vel gignens; et Filio Verbum, vel genitus; his duobus nominibus, Patris scilicet et Filii significantur. Cum igitur dicit has duas personas esse duas res, quaero quid dicat ibi esse duas [Col. 0266D] [1287 1Kb] res: an id quod commune est illis? an ea quae propria sunt singula singulis? Sed si duas res esse dicit duo propria, id est Patrem et Filium; ut tamen [Col. 0267A] id, quod commune est, non sit plures res, sed una et sola res: superflue hoc dicit; quia nemo Christianus confitetur Patrem et Filium, secundum haec duo propria, unam rem esse, sed duas. Solemus enim usu dicere rem, quidquid aliquo modo dicimus esse aliquid. Qui autem dicit de Deo Patrem aut Filium, aliquid de eo dicit; et omnes sciunt in Deo Patrem non esse Filium, et Filium non esse Patrem; quamvis in uno homine pater sit filius, et filius sit pater, si idem homo est pater et filius: quod ideo fit, quia in Deo dicuntur opposite; in uno vero homine non ad invicem; sed ad alium filium pater, et ad alium patrem filius dicitur. Hoc ergo modo nihil prohibet dicere duas personas, Patrem et Filium esse duas res; si tamen intelligatur cujusmodi sint res [1288 1Kb] . [Col. 0267B] Non enim sic sunt Pater et Filius duae res, ut in his duabus rebus intelligatur eorum substantia, sed eorum relationes; quamvis ille per ea, quae subjungit, aperte ostendat se non intelligere hoc modo duas personas esse duas res. Nam cum dicit: Si tres personae sint una tantum res, et non tres res, subjungit, per se separatim. Quippe talem videtur pronuntiare separationem, quae prohibeat esse simul in eodem homine patrem et filium. Per hanc namque solam putat se posse liberare [1289 1Kb] Patrem a communione incarnationis cum Filio. Nam per illam separationem, qua aliud est esse Patrem, et aliud esse Filium [1290 1Kb] (quoniam aliae sunt [1291 1Kb] ab invicem paternitas et filiatio) si credit unum et solum esse Deum, qui est Pater et Filius, non videt Patrem et Filium [Col. 0267C] posse separari, quin sint in eodem homine simul. Aut ergo aliam separationem personarum Patris et Filii loquitur, quam illam, qua, secundum propria, alii sunt ab invicem Pater et Filius; quia per hanc non intelligit incarnationem alienam esse a Patre; imo si simul sunt Pater et Filius, opinatur consequi Patrem esse participem incarnationis cum Filio. Aut si illam dicit, frustra laborat, sicut jam dixi, quia Christiana fides hoc modo intelligit Patrem et Filium esse duas res. Sed cum ait: Sicut sunt tres angeli, aut tres animae, aperte monstrat se [1292 1Kb] non de pluralitate vel separatione illa loqui, quae in illis est [1293 1Kb] personis secundum propria. Nempe de nulla nna eademque numero re duo angeli dicuntur, aut duae animae; nec unum aliquid numero de duobus [Col. 0267D] angelis dicitur, aut de duabus animabus; sicut Patrem et Filium dicimus de Deo uno numero, et unum numero Deum de Patre et Filio. Credimus enim et dicimus quia Deus est Pater, et Deus est Filius; et conversim, Pater est Deus, et Filius est [Col. 0268A] Deus: et tamen nec credimus nec dicimus plures esse deos; sed ita unum esse Deum numero, sicut natura, quamvis Pater et Filius non sint unus, sed duo. Angelum enim et animam secundum substantiam dicimus, non secundum relationem. Nam, licet angeli nomen ab officio sumptum sit [1294 1Kb] quia angelus nuntius dicitur; tamen, sicut anima pro specie substantiae accipitur, ita et angelus. Quod ipse intelligere se monstrat, cum pariter dicit: Sicut sunt tres angeli, aut tres animae. Talem itaque [1295 1Kb] significat pluralitatem [1296 1Kb] et separationem, qualem habent plures angeli aut animae, id est qualem habent plures substantiae. Quod adhuc aperte monstrare videtur, cum subdit: Ita tamen ut voluntate et potestate omnino sint idem. Sic enim intelligit voluntatem et [Col. 0268B] potestatem in illis pluribus rebus, quemadmodum in pluribus angelis aut animabus: quod intelligi non potest, si illae plures res putantur secundum proprietates personarum esse, non secundum hoc quod communiter dicuntur 44. Nullatenus namque Patris et Filii, secundum ipsas proprietates, id est secundum paternitatem et filiationem [1297 1Kb] ulla voluntas aut potentia est; sed secundum divinitatis substantiam, quae communis est illis. Quare si dicit tres personas esse tres res, secundum ipsa propria; palam est quam superflue hoc dicat, quam etiam inconvenienter, cum addit: Sicut [1298 1Kb] sunt tres angeli, aut tres animae. At si dicit [1299 1Kb] easdem personas duas esse res, secundum hoc quod commune est illis, id est secundum quod singula quaeque, et plures simul, [Col. 0268C] unus perfectus Deus est. Primum quaero an sit Christianus. Respondebit, ut aestimo, se hoc esse [1300 1Kb] . Ergo credit unum esse Deum, et ipsum esse tres personas, id est Patrem, et Filium, et Spiritum sanctum; et Filii personam solam incarnatam, aliis tamen duabus cooperantibus. Qui autem ita credit, affirmat eum non esse Christianum, qui aliquid vult asserere contra aliquid horum. Si ergo iste ita credit, negat eum esse Christianum, qui contra haec [1301 1Kb] disputat. Utrum autem hanc fidem subvertere ipse nitatur, videamus. Cum igitur dicit, ut de duabus personis dicam, sicut incoepi, quod de tribus intelligatur; cum, inquam, dicit, si duae personae sunt una res, et non duae sicut sunt duo angeli aut duae animae, consequi Patrem quoque esse incarnatum, [Col. 0268D] si Filius est incarnatus: puto quia sic ratiocinatur secum [1302 1Kb] : Si una et eadem numero res Deus est, et ipsa eadem est Pater, et Filius [1303 1Kb] ; cum Filius sit incarnatus, quomodo non et Pater est incarnatus? De una quippe et eadem re non est vera simul [Col. 0269A] affirmatio, et ejus negatio; sed de alia re affirmare aliquid, et de alia idem ipsum negare simul nihil [1304 1Kb] prohibet. Non enim idem Petrus apostolus est, et non est apostolus. Sed et si alio nomine idem ipse affirmetur apostolus, et alio negetur: ut, Petrus est apostolus, et Simon non est apostolus; non est utraque vera enuntiatio, sed una harum falsa. Petrum autem esse apostolum, et Stephanum non esse apostolum; quoniam alius est Petrus, et alius est Stephanus, possibile est verum esse. Si ergo eadem numero et non alia res est Pater quam Filius, non est verum affirmari debere aliquid de Filio, et negari de Patre; aut affirmari debere de Patre [1305 1Kb] , et de Filio negari. Quidquid igitur est Pater, est et Filius; et quod dicitur de Filio, non debet negari de Patre. [Col. 0269B] Est autem incarnatus Filius; est ergo incarnatus quoque Pater. Sed haec ratiocinatio si vera et rata est [1306 1Kb] , vera est haeresis Sabellii. Si enim quidquid dicitur de una persona, dicitur et de altera, idcirco quoniam una res duae sunt personae; ergo sicut de Filio dicitur Filius, et Verbum, et genitus; ita haec dicentur de Patre: et quemadmodum Pater est et Pater, et genitor, et ingenitus; sic haec de Filio dicenda sunt. At, si ita est [1307 1Kb] ; non est alius Pater quam Filius; nec Filius alius a Patre [1308 1Kb] . Quare non sunt duae personae, sed una persona; ideo namque dicuntur personae duae, quia alii creduntur ab invicem Pater et Filius: si tamen Deus erit Pater et Filius. Nam semper Pater est alicujus Pater et Filius alicujus Filius; nec unquam Pater suimet ipsius [Col. 0269C] est Pater, aut Filius suimet ipsius Filius est; sed alius est pater, et alius cujus est pater, et similiter alius est filius, et alius cujus est filius. Quare si in Deo non est alius Pater, et alius cujus est Pater [1309 1Kb] , nec Filius [1310 1Kb] alius est, et alius cujus est Filius; falso dicitur [1311 1Kb] Deus Pater aut Filius. Si enim in Deo non est alius a Patre cujus Pater sit, non potest esse Pater; et similiter si non est in eo alius a Filio, cujus sit Filius, non valet esse Filius. Quapropter non erit unde illae duae personae dicantur in Deo; quae ideo dicuntur, quia Deus est Pater, et Deus est Filius, et semper alius est Pater, alius est Filius. Videtis [1312 1Kb] ergo quomodo destruatur fides nostra secundum sensum ejus, qui putat consequi Patrem esse cum Filio incarnatum; si una, et non [Col. 0269D] plures sunt res in Deo personae plures. Si enim vera est haec ejus consequentia, non solum hoc quod de Patre et Filio, sed in omnibus tribus personis [Col. 0270A] tanta sequetur confusio, ut quidquid de singulis proprie dicitur, de omnibus dicendum communiter sit. Quamobrem non erit unde Pater, et Filius, et Spiritus sanctus procedens a Patre et Filio, sint alii ab invicem, sicut ostendi in Patre et Filio. Quare nec ulla erit ibi relatio, quae nullatenus ibi est, nisi secundum hoc, secundum quod [1313 1Kb] alii sunt ab invicem. Ergo nec plures erunt personae. Posito namque unam rem esse tres personas; aut illud non consequetur quod [1314 1Kb] dicit; aut omnia illa simul, quae dixi, consequentur: similis namque est in omnibus vis consequentiae. Cur ergo pergit ad incarnationem, quasi ipsa sola faciat quaestionem; et non potius dicit, si tres personae sunt una res, non sunt tres personae? Nam non minus ante incarnationem, [Col. 0270B] quam post facere hanc quaestionem potest. Si autem hoc omnino vult asserere, tres scilicet personas, secundum quod unaquaeque Deus est, non esse unam rem, sed tres res, unamquamque per se, sicut sunt tres angeli; apertissimum est quia tres deos constituit. Sed forsitan ipse non dicit: Sicut sunt tres animae, aut tres angeli, sed ille, qui mihi ejus mandavit quaestionem, hanc ex suo posuit similitudinem; sed solummodo tres personas [1315 1Kb] affirmat esse tres res, sine additamento alicujus similitudinis. Cur ergo fallitur aut fallit sub nomine rei, cum idipsum significetur sub nomine Dei? Nempe aut Deum esse rem illam negabit, in qua tres personas, imo quam tres fatemur esse personas. Aut si hoc non negat, consequens est ut, sicut ipse asserit [1316 1Kb] , [Col. 0270C] personas tres non unam, sed tres esse res; ita quoque affirmet easdem personas non unum, sed tres deos esse. Quae [1317 1Kb] quam impia sint, judicent Christiani. Sed dicet, non cogit quod dico tres res fateri tres [1318 1Kb] deos; quoniam tres illae res simul sunt unus Deus. Et nos dicimus: Ergo singula quaeque res de [1319 1Kb] tribus illis, id est singula quaeque persona, non est Deus; sed ex tribus rebus conficitur Deus: Pater igitur non est Deus, Filius non est Deus, Spiritus sanctus non est Deus; quoniam nec de singulis, nec de duobus, sed solum de tribus simul nominatis dicendus est Deus: quod similiter est impium. Nam, si ita est, non est simplex natura [1320 1Kb] sed partibus composita. Sed si simplicem habet intellectum, et non multiplicitate phantasmatum [Col. 0270D] obrutum; intelligit simplicia [1321 1Kb] praestare compositis, quantum ad simplicitatem et compositionem attinet; quoniam omne compositum necesse est aut [Col. 0271A] actu, aut intellectu posse disjungi, quod [1322 1Kb] de simplicibus intelligi nequit: cujus enim partes cogitari non possunt, id in partes nullus intellectus dissolvere potest. Si ergo Deus tribus ex rebus compositus est, aut nulla natura simplex est, aut aliqua natura est alia, quae in aliquo est praestantior natura Dei: quae utraque quam falsa sint, non est obscurum. Quod si iste de illis dialecticis modernis est, qui nihil esse credunt, nisi quod imaginationibus comprehendere possunt, nec putat [1323 1Kb] aliquid esse, in quo partes nullae sunt; vel non negabit intelligere se quia si esset aliquid, quod nec actu, nec intellectu dissolvi posset; majus esset, quam quod vel intellectu est dissolubile. Itaque si omne compositum saltem cogitatione dissolvi potest, cum dicit [Col. 0271B] Deum esse compositum, dicit Deo aliquid majus se posse intelligere: transit itaque ejus intellectus ultra Deum: quod nullus facere potest intellectus. Sed videamus quid addat [1324 1Kb] quasi ad inconvenientiam repellendam, quae videtur nasci, si tres illae personae sunt tres res. Sic tamen, inquit, ut una trium earum rerum sit voluntas et potestas. Hic quaerendum est an illae tres res secundum hoc, quod separatim ab invicem intelliguntur; an secundum communem voluntatem et potestatem; an neque secundum illud solum, quod separatim habent, neque secundum hoc quod commune est illis; sed 45 secundum utrumque simul sint divinae naturae. Quippe si secundum illud, quod sunt separatim, habent divinitatem, erunt tres dii; et idem intelligi [Col. 0271C] poterunt sine voluntate et potestate. Semper enim propria discrete intelliguntur a communibus, et communia a discretis. Sed divina natura sine voluntate et potestate nullatenus [1325 1Kb] intelligi valet. Quod si secundum unam et communem voluntatem et potestatem sunt et singulae, et binae, et tres simul, Deus; quid ibi faciunt illae tres discordes res, quae nec nisi per aliud in unitatem concordare possunt Deitatis, nec ad perfectionem, nec ad auxilium aliquod, ut Deus sit, valent [1326 1Kb] ? Nam si una sufficit voluntas et potestas ad perfectionem Dei: quae sunt illae tres res, quibus indiget Deus, aut ad quid illis eget? Credimus enim Deum nullo indigere: frustra igitur cogitantur illae tres res in Deo. At si nec [1327 1Kb] solae tres illae res [1328 1Kb] , nec sola voluntas et potestas; sed haec [Col. 0271D] omnia simul conficiunt Deum: iterum dico [1329 1Kb] quia compositus est; et ea, quae non sunt per se Deus, aut dii faciunt Deum. Aut si dicit quia illae tres res ita nomen Dei habent per potestatem et voluntatem, [Col. 0272A] sicut homo dicitur rex per regiam potestatem, non est Deus nomen substantiae; sed accidentaliter dicuntur illae (nescio quae) tres res tres dii [1330 1Kb] , sicut tres homines eamdem habentes regiam potestatem, tres reges dicuntur: tres enim homines unus rex esse nequeunt: quod quam nefandum sit, non est opus dicere. Codex magnus implendus est, si voluero scribere absurditates et impietates, quae sequuntur, si verum est, una Dei persona incarnata, reliquas duas consequi esse incarnatas; quia tres illae personae sunt una res, secundum id quod communiter de tribus dicimus [1331 1Kb] ; aut si sunt tres res separatae, quemadmodum ille putat, contra quem ista dixi, quoniam solus [1332 1Kb] Filius est incarnatus. Palam ergo est quod non debeat [1333 1Kb] esse promptus [Col. 0272B] ad disputandum de rebus profundis; et maxime de illis, in quibus non erratur sine periculo.



CAPUT IV.

Tres personas esse incarnatas, Filio incarnato, impossibile est: Filio tamen amplius convenit incarnari, quam Patri et Spiritui sancto.

Sed forsitan dicet iste [1334 1Kb] mihi: Sicut putas ista pariter consequi ex necessitate, quae dicis, sic consequitur quod dico ita mihi necessaria mea [1335 1Kb] videtur consequentia. Ergo ostende non consequi, quae dico; et fatebor ego tecum nullum inconveniens sequi, si solus Filius est incarnatus, aut si tres personae sunt una res. Quod si ab hac ostensione deficis, non solvis, sed magis ligas quaestionem; cum tu ipse mecum probas innumera nasci [1336 1Kb] inconvenientia; [Col. 0272C] quae si neganda sunt, ambo debemus pariter concludere tres personas non esse unam rem, si solus Filius est incarnatus; aut si sunt una res, omnes pariter esse incarnatas. Ostendendum ergo est, in quo iste fallitur; et quo modo incarnationem solius Filii non sequitur tres personas esse tres res separatas; aut, si sunt una res tres personae, omnes eas esse incarnatas. Quod utique Deus una et sola, et individua, et simplex sit natura, et tres personae, sanctorum Patrum, et maxime beati Augustini post apostolos et evangelistas inexpugnabilibus rationibus disputatum est. Sed et si quis legere dignabitur duo parva opuscula mea, Monologion scilicet et Proslogion, quae ad hoc maxime [1337 1Kb] facta sunt, ut quod fide tenemus de divina natura et ejus personis [Col. 0272D] praeter Incarnationem, necessariis rationibus sine Scripturae [1338 1Kb] auctoritate probari possit; si, inquam, ea aliquis legere voluerit, puto quia et ibi inveniet de hoc quod non improbare poterit, nec [Col. 0273A] contemnere volet. In quibus si aliquid quod alibi aut non legi, aut non [1339 1Kb] memini me legisse, non quasi docendo quod doctores nostri nescierunt, aut corrigendo [1340 1Kb] quod non bene dixerunt; sed dicendo forsitan quod illi tacuerunt: quod tamen ab eorum dictis non discordet, sed illis cohaereat; posui ad respondendum pro fide nostra contra eos, qui nolentes credere [1341 1Kb] quod non intelligunt, derident credentes; sive ad adjuvandum religiosum studium eorum, qui humiliter quaerunt intelligere quod firmissime credunt: nequaquam ob hoc me redarguendum existimo. Ne tamen hanc legentibus epistolam, laborem injungam quaerendi alia scripta, ut non solummodo fide, verum etiam evidenti cognoscant ratione tres personas non esse tres deos, sed unum [Col. 0273B] solum; nec tamen, Deo secundum unam personam incarnato, ex necessitate secundum alias personas eumdem Deum incarnari: aliquid hic, quantum ad repellendam opinionem hujus defensoris, sicut ipse putat, nostrae fidei sufficere credo, subjungam. Aperte dicit aut Patrem, et Spiritum sanctum cum Filio esse incarnatum; aut tres illas personas esse tres res separatas. Quam nimirum separationem talem existimat, ut nec Pater, nec Spiritus sanctus sint in Filio. Nam si duae aliae personae sunt in Filio et Filius in homine, illae quoque sunt in homine. Unde putat consequi, cum tres personae simul sint in eodem homine, si sunt una res, nullatenus personam Filii posse in homine ipso incarnari, sine aliis duabus personis. Personas tamen tres esse non negat, [Col. 0273C] nec Filium esse incarnatum. Quoniam igitur [1342 1Kb] supra monstratum [1343 1Kb] est, si tres personae sunt tres res separatae, aut tres deos esse consequi, aut alias (de quibus jam dictum est) absurditates; nunc breviter ostendam, adjuvante uno solo Deo, primum quia etiam si sint tres dii, nihil illi proderit [1344 1Kb] ad defendendum Patrem et Spiritum sanctum ab incarnatione: quod fieri non posse putat sine deorum multitudine. Deinde, quod non [1345 1Kb] sunt plures dii, sed unus solus. Postea patefaciam, quamvis sit unus Deus tres personae, non tamen una qualibet incarnata, alias quoque incarnari necesse esse; sed potius esse impossibile [1346 1Kb] . Divinae utique naturae est, sic semper [1347 1Kb] et ubique esse, ut nihil unquam aut alicubi sit sine ejus praesentia; [Col. 0273D] alioquin nequaquam ubique et semper est potens, et quod ubique potens non est et semper, nullatenus est Deus. Si enim dicit non ipsam divinam substantiam, sed potestatem ejus esse semper et ubique; non tamen negabit potestatem illi esse, aut [Col. 0274A] accidentalem, aut substantialem: accidentalis quidem non est Deo potestas; quia cum omne subjectum sine accidente, aut esse, aut intelligi possit; Deus sine potestate nec esse, nec intelligi potest. Si vero Deo potestas substantialis est, aut pars est ejus [1348 1Kb] essentiae, aut est idipsum, quod est tota ejus essentia. Pars autem non est; quia (sicut supra dictum est) quod partes habet, aut actu, aut intellectu est dissolubile: quod omnino extraneum est a Deo. Idem igitur est esse Dei, et potestas ejus [1349 1Kb] . Sicut itaque potestas Dei est semper, et ubique; ita quidquid est Deus ubique et semper est. Ergo, cum praedictus nostrae fidei defensor secundum se dicit esse tres deos; monstrare nequit quomodo sint separatim, ea separatione qua putat se Patrem et [Col. 0274B] Spiritum sanctum ab incarnatione liberare. Non ergo illum potest adjuvare multitudo deorum, ad defendendum Patrem et Spiritum sanctum ab incarnatione; quoniam inveniri non potest in deorum multiplicatione illa distinctio [1350 1Kb] , sine qua defensionem istam fieri posse nequaquam existimat. Quod autem unus solus Deus sit, et non plures, hinc facile probatur quia aut Deus non est summum bonum, aut sunt plura summa bona; aut non sunt plures dii, sed unus solus. Deum vero summum bonum esse nullus negat; quia quidquid aliquo minus est, nullatenus Deus est: et quidquid summum bonum non est, minus est aliquo; 46 quia minus est summo bono. Summum certe bonum pluralitatem sui non admittit, ut plura sint summa bona. Si [Col. 0274C] enim plura sunt summa bona, paria sunt. Summum vero bonum est [1351 1Kb] , quod sic praestat aliis bonis, ut nec par habeat, nec praestantius. Summum ergo bonum unum et solum est. Non igitur sunt plures dii, sed unus et solus est Deus; sicut summum bonum est unum et solum: et sicut summa substantia [1352 1Kb] vel essentia sive natura; quae eadem ratione, qua summum bonum, nullatenus [1353 1Kb] pluraliter dici posse probantur. Qui unus solus Deus cum sit tres [1354 1Kb] personae, Pater, et Filius, et Spiritus sanctus; non tamen Filio incarnato, necesse est alias quoque personas (sicut ille disputator putat) incarnari, sed impossibile. Personas enim non negat plures esse, idcirco quoniam aliae sunt ab invicem. Si enim ab invicem non essent aliae, plures [Col. 0274D] non essent. Sed, ut brevius explicem, et facilius quod volo [1355 1Kb] loquar tantum, sicut supra feci, de Patre et Filio; quia per hos clarum erit quid intelligendum sit de Spiritu sancto. Pater ergo et Filius secundum substantiam non sunt plures, nec alii ab [Col. 0275A] invicem; quia non sunt duae substantiae, nec alia substantia Pater [1356 1Kb] , alia Filius; sed una et eadem substantia sunt Pater et Filius. Secundum personam vero sunt plures, et alii ab invicem; quia Pater et Filius non sunt una et eadem persona, sed duae et aliae ab invicem [1357 1Kb] . Dicit ergo [1358 1Kb] : Si Filius incarnatus est, et Filius non est alia, sed una et eadem numero res quae Pater [1359 1Kb] est; ergo necesse est Patrem quoque esse incarnatum. Unam enim et eamdem numero rem impossibile est simul esse, et non esse in eodem homine incarnatam. Et ego dico: Si Filius incarnatus est, et Filius non est una et eadem numero persona, quae Pater [1359 1Kb] est, sed alia; non idcirco necesse est Patrem quoque esse incarnatum [1360 1Kb] . Aliam enim personam esse in uno homine [Col. 0275B] incarnatam, et aliam simul non esse in eodem homine incarnatam possibile est. Et ille: Si Deus Filius incarnatus est; et Deus qui est Filius non est alius, sed unus et idem numero Deus, qui Pater est; plus tamen (quamvis diversae personae sint Pater et Filius) videtur necesse Patrem quoque esse incarnatum cum Filio, propter identitatem [1361 1Kb] Deitatis, quam possibile esse propter diversitatem personarum eum non esse simul incarnatum [1362 1Kb] . Videte qui hoc dicit [1363 1Kb] quomodo claudicat utroque pede in incarnatione Filii Dei. Nam qui recte suscipit ejus incarnationem, credit eum non assumpsisse hominem in unitatem naturae, sed in unitatem personae. Hic autem somniat hominem a Filio Dei magis esse assumptum in naturae unitatem, quam in personae [Col. 0275C] unitatem. Si enim hoc non opinaretur, non diceret magis necessarium esse Patrem esse cum Filio incarnatum [1364 1Kb] , quoniam unus est Deus Pater, et Filius, quam esse possibile illum simul non esse incarnatum, quia plures sunt personae. Utroque igitur pede, id est utraque parte claudicat in incarnatione Filii Dei, qui una [1365 1Kb] natura est cum Patre et alia persona a Patre, quicunque existimat hanc incarnationem [1366 1Kb] sic esse secundum naturae unitatem, ut Filius non possit incarnari sine Patre; nec intelligit eam sic secundum unitatem esse personae, ut Pater non possit incarnari cum Filio. Quippe Deus non sic assumpsit hominem, ut natura Dei et hominis sit una et eadem; sed ut persona Dei et hominis una eademque sit: quod nonnisi in una [Col. 0275D] persona Dei esse potest. Diversas enim personas, [Col. 0276A] unam et eamdem personam esse cum uno eodemque homine nequit intelligi. Nam, si unus homo cum singulis pluribus personis una persona est, necesse est plures personas, quae aliae sunt a se invicem, esse unam eamdemque personam: quod non est possibile. Quapropter impossibile est, Deo incarnato secundum unam quamlibet personam, illum secundum aliam quoque personam incarnari.



CAPUT V [al. IV].

Cur Filius magis quam Pater aut Spiritus sanctus, incarnatus sit.

Cur autem Deus magis assumpserit [1367 1Kb] hominem in unitatem personae Filii, quam in unitatem alicujus aliarum personarum, quamvis in hac epistola nostrum hoc propositum non fuerit [1368 1Kb] , tamen, quoniam [Col. 0276B] hujus rei mentio se obtulit, aliquam reddendam rationem existimo. Nempe si Spiritus sanctus incarnatus esset, sicut Filius est incarnatus, esset Spiritus sanctus filius hominis. Essent igitur duo Filii in Trinitate Dei, scilicet Filius Dei, et Filius hominis. Unde quaedam nasceretur dubietatis confusio, cum de Deo Filio loqueremur; uterque enim esset Deus, et Filius; quamvis alter Dei, alter hominis: fieret quoque quasi quaedam inaequalitas diversarum personarum secundum hoc quod filii essent, quae omnino [1369 1Kb] aequales esse debent, cum alter filius majoris parentis dignitate excelleret, alter minoris parentis humilitate subesset. Quanto enim major est natura Dei quam hominis, tanto dignius est esse Filium Dei quam esse filium hominis [1370 1Kb] . Si ergo [Col. 0276C] Spiritus sanctus natus esset ex Virgine, cum Filius Dei haberet excellentiorem nativitatem solam, quae ex Deo est; et Spiritus sanctus minorem tantum, quae esset ex homine; alia persona esset major, et alia minor secundum dignitatem nativitatis [1371 1Kb] : quod non convenit. Quod si Pater in unitatem suae personae hominem assumpsisset, easdem faceret in Deo pluralitas filiorum inconvenientias, et adhuc aliam. Nam si esset filius Virginis, duae personae in Trinitate nomen nepotis assumerent; quia et Pater nepos [1372 1Kb] esset parentum Virginis; et Filius ejus Virginis esset nepos; cum ipse tamen nihil haberet ex Virgine. Quoniam ergo quamlibet parvum [1373 1Kb] inconveniens in Deo est impossibile; non debuit alia Dei persona [1374 1Kb] incarnari quam Filius. Illo [Col. 0276D] enim incarnato, nullum sequitur inconveniens. Quod [Col. 0277A] enim Patre et Spiritu sancto minor dicitur Filius secundum humanitatem, non tamen illae duae personae ideo excellunt Filio [1375 1Kb] ; quia eamdem majestatem, qua majores sunt humanitate Filii, habet et Filius, qua et ipse praeest cum illis suae humanitati. Est et aliud, cur magis conveniat Filio incarnatio quam alii. Qui enim erat incarnandus, oraturus erat pro humano genere; et convenientius satis [1376 1Kb] suscipit mens humana Filium Patri, quam alium aliis supplicare [1377 1Kb] , quamvis haec supplicatio non fiat a divinitate, sed ab humanitate ad divinitatem, quam idcirco Filius Dei facit; quia homo, per unitatem personae Filius Dei est. Amplius: Qui hominem [1378 1Kb] erat assumpturus, venturus erat ad pugnandum contra diabolum, et ad intercedendum, [Col. 0277B] sicut dixi pro hominibus [1379 1Kb] : qui ambo, diabolus scilicet et homo per rapinam se voluerunt facere similes Deo, cum propria sint usi voluntate. Et quia per rapinam voluerunt, nonnisi per falsitatem [1380 1Kb] ; quoniam nonnisi injuste potuerunt [1381 1Kb] . Propria enim voluntas angeli sive hominis est, quae contra voluntatem Dei est. Cum enim vult aliquis quod Deus velle prohibet, nullum habet auctorem suae voluntatis, nisi seipsum: et ideo sua propria est. Nam, quamvis homo voluntatem suam aliquando subdat voluntati alterius hominis, propria tamen est, si contra Deum est; quoniam non eam subdit, nisi ut ad aliquid, quod [1382 1Kb] vult, attingat; et idcirco seipsum habet auctorem cur eam alii subdat. Quapropter propria voluntas est, quae nulli alii est [Col. 0277C] subdita. Solius autem Dei est propriam habere voluntatem, id est, quae nulli subdita sit. Quicunque igitur propria voluntate utitur, ad similitudinem Dei per rapinam nititur, et Deum propria dignitate et singulari excellentia privare, quantum in ipso est, convincitur. Si enim est alia aliqua voluntas, 47 quae nulli subdita sit, non erit voluntas Dei omnibus praelata, nec ipsa erit sola [1383 1Kb] , cui nulla alia praesit. Nulla igitur trium personarum Dei congruentius semetipsam exinanivit formam servi accipiens (Philip. II, 7), ad debellandum diabolum, et intercedendum pro homine, qui per rapinam falsam similitudinem Dei praesumpserant [1384 1Kb] quam Filii, qui splendor lucis aeternae, et vera Patris imago, non rapinam arbitratus est esse se aequalem Deo (ibid., 6); [Col. 0277D] verum per veram aequalitatem et similitudinem, dixit: Ego et Pater unum sumus (Joan. X, 30); et: Qui videt me, videt et Patrem (Joan. XIV, 9). Nullus namque justius expugnat reum, vel punit, aut illi [Col. 0278A] misericordius parcit, vel pro eo intercedit, quam cui specialius injuria fieri probatur; nec aliquid convenientius opponitur falsitati ad expugnandum, aut apponitur ad sanandum [1385 1Kb] , quam veritas. In illum enim falsam Dei praesumentes similitudinem specialius peccasse videntur, qui vera Dei Patris similitudo creditur.



CAPUT VI [al. IV].

Quomodo in Christo non sunt duae personae, sicut sunt duae naturae.

Suscepit autem in unitatem personae hominem, ut dictum est, ut sint duae naturae: divina scilicet et humana, una persona. De qua unitate personae, quam firmissimae credimus esse non ex duabus personis in Christo; tamen quia potest dici unde parum caute [Col. 0278B] intuentibus videri possit Christus ex duabus et in duabus personis existere, non inutile mihi videtur aliquid dicere. Dicunt enim quidam: Quomodo dicimus [1386 1Kb] in Christo non esse duas personas sicut duas naturas. Nam Deus et ante hominis assumptionem persona erat; nec postquam hominem assumpsit persona destitit esse: et homo assumptus persona est; quia omnis homo individuus esse persona cognoscitur. Quare alia [1387 1Kb] est persona Dei, quae fuit ante incarnationem, alia hominis assumpti: sicut igitur Christus est Deus et homo: ita duae in illo videntur esse personae. Quae ratiocinatio per hoc videtur probare duas esse personas in Christo, quia et Deus est persona, et homo assumptus est persona. Sed non ita est. Sicut enim in Deo una natura est [Col. 0278C] plures personae, et plures personae sunt una natura; ita in Christo una persona est plures naturae, et plures naturae sunt una persona. Quemadmodum enim Pater est Deus, et Filius est Deus, et Spiritus sanctus est Deus; et tamen non tres dii, sed unus est Deus; ita in Christo Deus est persona, et homo est persona, nec tamen duae sunt personae, sed [1388 1Kb] una persona. Non enim est alius Deus, alius homo in Christo, quamvis aliud sit Deus, aliud homo; sed idem ipse est Deus, qui et homo [1389 1Kb] . Verbum enim caro factum assumpsit naturam aliam, non aliam personam. Nam, cum profertur, homo natura tantum, quae communis est omnibus hominibus, significatur. Cum vero demonstrative dicimus istum, vel illum hominem, vel proprio nomine Jesum, personam [Col. 0278D] designamus quae cum natura collectionem habet proprietatum, quibus homo communis sit singulus [1390 1Kb] , et ab aliis singulis distinguitur. Nam, cum ita designatur, non quilibet homo intelligitur; [Col. 0279A] sed qui ab angelo annuntiatus [1391 1Kb] est, qui Deus et homo, Filius Dei et Filius Virginis est: et quidquid de illo dicitur [1392 1Kb] , aut secundum Deum, aut secundum hominem, verum est dicere. Neque enim personaliter Filius Dei designari potest vel nominari, sine filio hominis; nec filius hominis, sine Filio Dei; quia idem ipse est Filius Dei, qui filius hominis; et eadem est Verbi, et assumpti hominis proprietatum collectio. Diversarum vero personarum impossibile est eamdem esse proprietatum collectionem; aut de invicem eas praedicari. Nam et Petri et Pauli non est eadem proprietatum collectio; et Petrus non dicitur Paulus, nec Paulus Petrus. Cum ergo Verbum [1393 1Kb] caro factum est, naturam assumpsit, quae sola nomine hominis significatur, et semper [Col. 0279B] est alia a divina natura; non aliam assumpsit personam, quoniam eamdem habet cum assumpto homine proprietatum collectionem. Non enim idem est homo et assumptus a Verbo homo, id est Jesus; quoniam in nomine hominis, sicut dictum est, sola intelligitur natura; in assumpto vero homine, vel in nomine Jesu, intelligitur cum natura, id est cum homine, collectio proprietatum, quae est eadem eidem assumpto homini et Verbo. Quapropter non dicimus Verbum, et simpliciter hominem, eamdem esse personam; ne non magis dicamus illum hominem eamdem esse personam cum Verbo, quam quemlibet hominem; sed Verbum, et illum assumptum hominem, id est Jesum; sicut non credimus eumdem hominem eamdem simpliciter esse personam [Col. 0279C] cum Deo, sed cum illa persona, quae Verbum [1394 1Kb] Filius est, ne confiteri videamur ipsum hominem, personam eamdem esse, quae Pater est, aut Spiritus sanctus. Sed quoniam et Verbum est Deus, et ille assumptus homo est homo; verum est dicere quia Deus et homo eadem persona est: sed in nomine Dei, subaudiendum est Verbum, et in nomine hominis subintelligendus est [1395 1Kb] Filius Virginis.



CAPUT VII [al. VI.]

Quod Pater, et Filius, et Spiritus sanctus non sint tres res separatae, naturali Adam et Abel probatur exemplo.

De spiritu illius, cui respondeo in hac epistola, nihil potui videre praeter illud quod supra posui [1396 1Kb] ; sed puto sic rei veritatem patet ex his quae dixi, [Col. 0279D] ut nulli lateat intelligenti [1397 1Kb] nihil quod contra illam dicitur [1398 1Kb] , vim veritatis tenere. Sed si revocatus a multitudine deorum, pluralitatem abneget in Deo personarum: hoc ideo facit, quia nescit unde loquitur. [Col. 0280A] Nam nec Deum nec personas ejus cogitat, sed tale aliquid: quales sunt plures humanae personae. Et quia videt unum hominem plures personas esse non posse, negat hoc ipsum de Deo. Non enim idcirco dicuntur tres personae, quia sint tres res separatae, sicut tres homines; sed quia similitudinem habent quamdam cum tribus separatis personis. Consideremus hoc in Patre et Filio, et idipsum intelligatur de Spiritu sancto. Ponamus igitur hominem qui tantum sit pater, et non filius; et filium ejus, qui tantum filius [1399 1Kb] sit, et non pater; id est Adam et Abel. Dicimus itaque de Adam patre, et de Abel filio [1400 1Kb] , quia pater non est filius, et filius non est pater; quoniam duo homines et separatae personae sunt Adam et Abel, nec est cujus filius sit [Col. 0280B] Adam aut cujus pater sit Abel [1401 1Kb] . Sic itaque fatemur in Deo quia Pater non est Filius, aut Filius Pater (quamvis duo dii non sint); quoniam Pater non habet patrem, aut Filius filium. Similiter Spiritus sanctus non est Pater aut Filius; quia non est cujus sit pater, aut cujus sit filius. Quoniam ergo Pater et Filius et Spiritus sanctus tres sunt, et alii ab invicem, nec de [1402 1Kb] invicem dici queunt (sicut de patre et filio in diversis personis hominum ostendimus); ideo dicuntur tres personae; non quia sint tres res separatae. At si negat [1403 1Kb] tria dici posse de uno, et unum de tribus: ut tria [1404 1Kb] non dicantur de invicem; sicut in his tribus personis et uno Deo facimus, quoniam hoc in aliis rebus non videt, nec in Deo intelligere valet [1405 1Kb] ; sufferat paulisper aliquid [Col. 0280C] [1406 1Kb] , quod intellectus ejus penetrare non possit esse in Deo, nec comparet naturam, quae super omnia est libera ab omni lege [1407 1Kb] loci et temporis et compositionis partium, rebus quae loco aut tempore clauduntur, aut partibus componuntur; sed credat aliquid in illa esse, quod in istis esse nequit, et acquiescat auctoritati Christianae [1408 1Kb] , nec disputet contra illam.



48 CAPUT VIII [al. VII].

Originem personarum in divinis alia fontis, rivi et lacus similitudine explicat.

Videamus tamen an in rebus creatis, quae et loci, et temporis, et compositionis partium legi subjacent, inveniri possit aliquatenus hoc quod negat in Deo. Ponamus fontem, de quo nascatur et fluat rivus, qui [Col. 0280D] postea colligatur in lacum: sitque nomen ejus Nilus. Sic itaque discrete dicimus fontem, rivum, lacum; ut fontem non dicamus rivum, aut lacum; nec rivum, fontem, aut lacum; nec lacum, fontem, aut rivum. [Col. 0281A] Fons tamen Nilus vocatur, et rivus Nilus, et lacus Nilus; et duo simul fons et rivus, Nilus; fons et lacus, Nilus; rivus et lacus, Nilus; et simul tres fons, et rivus, et lacus, Nilus; cum tamen non sit alius, et alius Nilus; sed unus idemque, sive cum singulus quisque, sive cum bini, sive cum tres dicuntur Nilus. Tres igitur sunt, fons, rivus, lacus; et unus Nilus, unus fluvius, una natura, una aqua; et dici non potest quid tres. Nam neque tres, aut Nili, aut fluvii, aut naturae, aut aquae sunt; neque tres, aut fontes, aut rivi, aut lacus. Unum igitur dicitur hic de tribus [1409 1Kb] , et tria de uno; nec tamen tria de invicem. Quod si objicit non esse singulum quemque, aut fontem, aut rivum, aut lacum, aut binos, perfectum Nilum, sed partes Nili; cogitet totum hunc Nilum, ex quo incoepit, usque dum [Col. 0281B] desinet esse, in tota quasi aetate sua, quia nec ipse totus est simul aut loco, aut tempore, sed per partes; nec perfectus erit, donec desinat esse: habet enim Nilus quamdam in hoc cum oratione [1410 1Kb] similitudinem, quae, quandiu quasi ex oris fonte procedit, perfecta non est; et cum perfecta est, jam non est. Si quis enim sic consideret, et diligenter intelligat, cognoscet totum Nilum esse fontem, totum esse rivum totum esse lacum; nec fontem esse rivum, aut lacum; nec rivum esse fontem, aut lacum; nec lacum esse fontem, aut rivum. Non enim est idem ipse fons, qui rivus aut lacus; quamvis idipsum sit rivus et lacus, quod est fons; id est, idem Nilus, idem fluvius, eadem aqua, eadem natura. [Col. 0281C] Tria igitur hic [1411 1Kb] dicuntur de uno toto perfecto [1412 1Kb] , et unum perfectum totum de tribus; nec tamen ipsa tria de invicem dicuntur: quamvis hoc aliter [1413 1Kb] valde et perfectius sit in illa natura simplicissima, et ab omni lege loci, vel temporis, vel compositionis partium liberrima [1414 1Kb] . Verumtamen si hoc aliquatenus videtur in re, quae partibus composita, localis et temporalis est, non est incredibile in illa summe libera natura perfecte esse. Est hoc quoque hic considerandum, quia fons non est de rivo, nec de lacu; rivus vero de solo fonte est, non [1415 1Kb] de lacu; lacus vero de fonte, et de rivo: et ita totus [1416 1Kb] rivus de toto fonte, et totus lacus et de toto fonte, et de toto rivo; sicut dicimus [1417 1Kb] in Patre et [Col. 0281D] Filio et Spiritu sancto. Et quia alio modo rivus est [Col. 0282A] de fonte, et alio modo [1418 1Kb] lacus de fonte et rivo, ut lacus non dicatur rivus; sic suo quodam alio modo [1419 1Kb] Verbum est de Patre, et Spiritus sanctus alio modo de Patre et Verbo, ut idem Spiritus sanctus non sit Verbum aut Filius, sed procedens. Adhuc volo quiddam dicere, quod quamvis magnam habeat dissimilitudinem, nonnullam tamen habet ad incarnationem Verbi similitudinem: quod forsitan aliquis legens contemnet, dicam tamen; quia ego, alio dicente, omnino non contemnerem. Si enim rivus per fistulam currat a fonte usque ad lacum, nonne solus rivus (quamvis non alius Nilus, quam fons et lacus), ut ita dicam, infistulatus est? Sic solus Filius [1420 1Kb] incarnatus est, licet non alius Deus, quam Pater et Spiritus sanctus [1421 1Kb] .
[Col. 0282B]


CAPUT IX [al. VIII]

Quod una sit, et simplex aeternitas, cui punctum comparat.

Sed quoniam ista terrena valde longe sunt a summa natura, levemus ad illam, ipsa opitulante, mentem, et in ea contemplemur aliquatenus et breviter quod dicimus. Deus non est aliud quam ipsa simplex aeternitas [1422 1Kb] . Aeternitates autem plures intelligi nequeunt. Nam, si plures sunt, aut sunt extra se invicem, aut sunt intra se invicem [1423 1Kb] . Sed nihil est extra aeternitatem: ergo nec aeternitas est extra aeternitatem. Item, si extra se invicem sunt, in diversis locis sunt aut temporibus: quod alienum est ab aeternitate. Non itaque sunt plures aeternitates extra se invicem. Si vero in se invicem plures esse [Col. 0282C] dicuntur, sciendum est quia quotiescunque repetatur aeternitas in aeternitate, non est nisi una et eadem aeternitas. Dignior est enim natura [1424 1Kb] , quae in se repetita semper sibi convenit in perfectam unitatem, quam quae sui admittit pluralitatem. Ubi enim pluralitas, ibi diversitas; at ubi diversitas est, non est perfecta concordia [1425 1Kb] : perfecta namque est [1426 1Kb] , quae in unam identitatem et eamdem unitatem [1427 1Kb] convenit. Si ergo [1428 1Kb] melior est perfecta concordia, quam imperfecta; et impossibile est in summo bono, quod est ipsa aeternitas, esse imperfectum aliquid, non est possibile naturam aeternitatis pluralitatem admittere. Quapropter quotiescunque repetatur aeternitas in aeternitate, semper una et eadem aeternitas [Col. 0282D] est [1429 1Kb] . Quod de multis aliis similiter dicitur: ut, [Col. 0283A] omnipotentia in omnipotentia, non est nisi omnipotentia una. Et, ut unum de his, quae divinam non habent naturam, in quo similiter est, ponam: punctum in puncto non est nisi punctum: habet enim punctum, velut medium punctum mundi, velut punctum temporis, id est, praesens tempus ad aeternitatem, nonnullam [1430 1Kb] similitudinem non parum ad ejusdem aeternitatis comtemplationem utilem: unde latius alias disputandum est. Hic tantum hoc sufficiat quia [1431 1Kb] punctum simplex est, id est sine partibus, et indivisibile est velut [1432 1Kb] aeternitas: et ideo punctum cum puncto sine intervallo, non est nisi unum punctum; sicut aeternitas [1433 1Kb] cum aeternitate non est nisi una aeternitas. Ergo quoniam Deus aeternitas est, non sunt plures dii; quia nec [Col. 0283B] Deus est extra [1434 1Kb] Deum, nec Deus in Deo addit numerum Deo. Semper igitur unus et idem et solus est [1435 1Kb] Deus. Cum itaque Deus de Deo nascitur; quia quod nascitur non est extra id, de quo nascitur; est proles in parente, et parens in prole, unus scilicet Deus Pater et Filius: et cum Deus procedit de Deo Patre et Filio, nec exit extra [1436 1Kb] Deum; manet Deus, id est Spiritus sanctus, in Deo de quo procedit: et est unus Deus, Pater, et Filius, et Spiritus sanctus. Et quoniam ista nativitas, et ista processio sine principio sunt; alioquin aeternitas nata et aeternitas procedens, quod falsum est, habet principium: nequaquam Deum incoepisse esse Patrem, aut Filium, aut Spiritum sanctum cogitare debemus aut possumus. Sicut autem substantia divina [Col. 0283C] aeternam et singularem servat unitatem; sic horum relativorum, Patris scilicet et Filii; procedentis et de quo procedit, natura inseparabilem tenet pluralitatem [1437 1Kb] . Nam quemadmodum necesse [Col. 0284A] est Deum semper unum et eumdem esse, et non alium et alium: ita Pater nunquam est idem Filio suo, aut procedens illi a quo procedit, secundum has relationes. Sed semper alius Pater et alius Filius, alius procedens et alius de quo procedit [1438 1Kb] ; nec unquam dici possunt de invicem. Quoniam ergo cum Deus nascitur de Deo, vel cum Deus procedit [1439 1Kb] de Deo, nec substantia potest amittere singularitatem, nec relatio pluralitatem; idcirco unum est ibi tria, et tria unum; nec tamen tria de invicem dicuntur, nec incredibile 49 debet esse in natura, quae super omnia et omnibus aliis dissimilis est, esse aliquid, cujus exemplum in aliis rebus non valeat perfecte inveniri: haec autem tria Latini dicunt personas, Graeci substantias. Sicut enim dicimus [Col. 0284B] nos (Monol. cap. 78, al., 76) in Deo substantiam unam, tres personas; ita illi dicunt unam essentiam, tres substantias [1440 1Kb] : idipsum ibi per substantiam [1441 1Kb] , quod nos per personam, significantes; nec a nobis aliquatenus in fide discrepantes. Quomodo vero Filius nascatur de Patre, et Spiritus sanctus procedat a Patre et Filio, nec tamen sit Filius; quoniam sicuti est videri in hac vita non potest, beatus Augustinus (lib. IX, c. 12; l. II, c. 3; l. XII, c. 5; l. XV, c. 26) velut per speculum et in aenigmate [1442 1Kb] , in libro de hac ipsa Trinitate diligenter contemplatus est; et ego in Monologio meo (cap. 55, al. 53) pro [1443 1Kb] mea possibilitate disputavi. Si quis, autem velit scire cur cum in summa [1444 1Kb] essentia nullus sit sexus; parens [1445 1Kb] ibi potius dicatur Pater, [Col. 0284C] quam mater; aut proles Filius, quam filia; aut cur Pater tantum ingenitus, Filius tantum genitus, Spiritus sanctus nec genitus, nec ingenitus, in eodem libello (cap. 56, al., 55) aperte [1446 1Kb] inveniet [1447 1Kb] .




[Col. 0285]
SANCTI ANSELMI DE PROCESSIONE SPIRITUS SANCTI CONTRA GRAECOS LIBER
[Col. 0285A]


PROLOGUS [1448-1449 1Kb] .

Negatur a Graecis quod Spiritus sanctus de Filio procedat, sicut nos Latini confitemur. Nec recipiunt doctores nostros Latinos, quos in hoc sequimur. Qui quoniam evangelia nobiscum venerantur, et in aliis de trino et uno Deo credunt hoc ipsum per omnia quod nos, qui de eadem re certi sumus: spero per auxilium ejusdem Spiritus [1450 1Kb] sancti, quia si malunt solidae veritati acquiescere quam pro inani victoria [1451 1Kb] contendere, per hoc quod absque ambiguitate confitentur, ad hoc quod non recipiunt, rationabiliter duci possunt. Quamvis igitur multi sint [1452 1Kb] , qui hoc melius me possint efficere; tamen quoniam mihi a pluribus hoc injungitur [1453 1Kb] , quorum petitioni, tum pro debito veritatis amore, tum pro eorum charitate [Col. 0285B] et religiosa voluntate non audeo resistere; invoco eumdem Spiritum sanctum ut ad hoc me dignetur dirigere. Hac itaque spe pro meae scientiae [1454 1Kb] humilitate, scientioribus altiora relinquens, quod postulant aggrediar; et Graecorum fide atque his, quae credunt [1455 1Kb] indubitanter et confitentur [1456 1Kb] , pro certissimis argumentis ad probandum quod [1457 1Kb] non credunt, utar.



CAPUT PRIMUM [1458 1Kb] .

Quae communis est Latinis et Graecis fides de Trinitate.

Credunt quidem unum et solum ac perfectum esse Deum, nec ullam eum habere partem, sed totum esse quidquid est. Hunc quoque confitentur esse Patrem, et Filium, et Spiritum sanctum; ita ut sive [Col. 0285C] solus dicatur Pater, aut Filius, aut Spiritus sanctus; sive duo simul, Pater et Filius, aut Pater et Spiritus sanctus, aut Filius et Spiritus sanctus; sive tres [Col. 0286A] simul, Pater, Filius, et Spiritus sanctus, idem totus et perfectus [1459 1Kb] designetur Deus, quamvis non idem significet nomen Patris aut Filii, quod nomen Dei. Non enim idem est esse Deum, quod est esse Patrem, aut Filium. Nomen autem Spiritus sancti, ideo quia Spiritus sanctus alicujus intelligitur spiritus, pro relativo nomine ponitur. Nam quamvis Pater sit spiritus, et sanctus; et Filius sit spiritus, et sanctus; non est tamen Pater alicujus [1460 1Kb] spiritus, nec Filius alicujus est spiritus [1461 1Kb] : sicut Spiritus sanctus alicujus est spiritus; est enim spiritus Dei, et spiritus Patris, et Filii. Quamvis enim Graeci negent de Filio illum procedere; non tamen negant eum esse spiritum Filii. Credunt quoque et confitentur Deum de Deo esse nascendo, et Deum esse [Col. 0286B] de Deo procedendo [1462 1Kb] ; quia Filius Deus est de Patre Deo, nascendo; et Spiritus sanctus Deus est de Patre [1463 1Kb] Deo, procedendo. Nec putant alium esse Deum, qui nascitur, quam de quo nascitur: et qui procedit, quam de quo procedit, quamvis secundum nomina significantia quia est de quo aliquis nascitur, et est qui de aliquo nascitur, et est qui de aliquo procedit, pluralitatem admittat; secundum quam plures et alii sunt ab invicem Pater, et Filius, et Spiritus sanctus. Nam cum dicitur Deus esse Pater, significatur esse de quo aliquis nascitur; et cum nominatur Filius, intelligitur esse qui de aliquo nascitur; et quando Spiritus sanctus nominatur [1464 1Kb] , quia non absolute spiritum, sed spiritum Dei intelligimus, monstratur esse qui [Col. 0286C] de aliquo procedit. Sed cum dicitur quia Filius est de Patre, et Spiritus sanctus est de Patre [1465 1Kb] intelligitur 50 quia hoc quod est Filius, aut Spiritus [Col. 0287A] sanctus, habent de Patre [1466 1Kb] . Sed alio modo intelligitur Filius esse de Patre, et aliter Spiritus sanctus: Filius enim est de Patre suo, id est de Deo qui est Pater ejus; Spiritus sanctus vero non est de Deo patre suo, sed tantum de Deo qui est Pater. Ergo Filius secundum quod est de Deo, dicitur Filius ejus; et ille de quo est, Pater ejus: Spiritus sanctus autem non secundum quod est de Deo est filius ejus [1467 1Kb] ; nec ille de quo est pater ejus. Certum est etiam quia Deus non est Pater aut Filius, aut Spiritus alicujus nisi Dei [1468 1Kb] ; nec ulla res est Deus, nisi idem Pater, et Filius, et Spiritus sanctus. Et sicut unus Deus est, sic unus tantum Pater, unus Filius, unus Spiritus sanctus est. Unde fit ut non sit illa Trinitate Pater nisi ejusdem Filii; nec Filius, nisi [Col. 0287B] ejusdem Patris; neque Spiritus sanctus alicujus spiritus, nisi ejusdem Patris et Filii. Haec itaque sola causa pluralitatis est in Deo; ut Pater, et Filius, et Spiritus sanctus dici non possint de invicem, sed alii sint ab invicem [1469 1Kb] ; quia praedictis duobus modis est Deus de Deo. Quod totum potest dici relatio: nam, quoniam [1470 1Kb] Filius existit de Deo nascendo, et Spiritus sanctus, procedendo; ipsa diversitate nativitatis, et processionis referuntur ad invicem, ut diversi et alii ab invicem. Et quando substantia habet esse de substantia, duae fiunt ibi relationes insociabiles; si secundum illas nomina ponantur substantiae: cum enim homo est, gignendo, de homine; dicitur homo, de quo est homo, pater; et homo, qui est de homine, filius. Impossibilile igitur [Col. 0287C] est patrem esse illum filium, cujus pater est; et filium esse illum patrem, cujus filius est: quamvis patrem esse filium, et filium esse patrem nihil prohibeat, cum unus homo pater est, et filius; quoniam ad alium est pater, et ad alium filius [1471 1Kb] . Nempe cum Isaac sit pater Jacob, et filius Abrahae; pater est filius, et filius pater sine [1472 1Kb] repugnantia; quoniam ad alium pater dicitur quam ad suum patrem; et filius ad alium quam ad suum filium; patrem autem esse in eodem Isaac illum [1473 1Kb] filium, cujus pater est; aut filium esse illum patrem [1474 1Kb] , cujus est filius [1475 1Kb] , non est possibile. Ita ergo in Deo, cum Deus sit Pater, et Filius, et Spiritus sanctus; nec sit Pater, nisi ejusdem Filii; nec Filius, nisi ejusdem Patris; nec Spiritus alicujus [1476 1Kb] , nisi [Col. 0287D] ejusdem Patris et Filii: Pater non est Filius, aut Spiritus sanctus; Filius non est Pater; nec Spiritus [Col. 0288A] sanctus est Pater. Quippe [1477 1Kb] quoniam Filius est de Patre, et Spiritus sanctus est de Patre [1478 1Kb] ; nec ille, de quo est aliquis, potest esse ille qui de se est; nec ille, qui de aliquo est, valet esse is de quo est, sicut jam dictum est: idcirco nec Pater est Filius, aut Spiritus sanctus; nec Filius, sive Spiriritus sanctus est Pater. Filius autem, ut interim aliam causam dicam, quoniam nondum constat quod Spiritus sanctus de illo sit et procedat, ideo non est Spiritus sanctus, nec Spiritus sanctus est Filius; quia Filius, nascendo, habet esse de Patre; Spiritus sanctus vero, non nascendo, sed procedendo, nec Filius potest esse suus spiritus, nec Spiritus sanctus valet esse ille cujus spiritus est.



CAPUT II [1479 1Kb] .

[Col. 0288B] Quomodo indivisibilis unitas, et insociabilis pluralitas in Deo conveniant.

His praemissis, quomodo indivisibilis unitas, et insociabilis pluralitas in Deo se ad invicem habeant, inquiramus. Quoniam autem haec, quae dicta sunt, pariter credimus indubitanter et confitemur: et nos qui dicimus Spiritum sanctum de Filio procedere, et Graeci qui nobiscum de hac re non sentiunt, debemus absque ulla ambiguitate, quae ex his necessarie consequuntur, uno consensu suscipere. Sequitur enim secundum unitatis Dei, quae nullas habet partes, proprietatem; ut quidquid de uno Deo, qui totus est quidquid est, dicitur, de toto Deo Patre dicatur, et de Filio, et de Spiritu sancto; quia unusquisque solus, et totus, et perfectus Deus est. Supradicta [Col. 0288C] vero relationis oppositio, quae ex hoc nascitur [1480 1Kb] quia supradictis duobus modis Deus de Deo est, prohibet Patrem, et Filium, et Spiritum sanctum de invicem dici, et propria singulorum aliis attribui. Sic ergo hujus unitatis, et hujus relationis consequentiae se contemperant; ut nec pluralitas quae sequitur relationem transeat ad ea in quibus praedictae simplicitas sonat unitatis [1481 1Kb] ; nec unitas cohibeat pluralitatem, ubi eadem relatio significatur; quatenus nec unitas amittat aliquando suam consequentiam [1482 1Kb] , ubi non obviat aliqua relationis oppositio; nec relatio perdat quod suum est, nisi ubi obsistit unitas inseparabilis. Quod si per exempla consideremus, clarius apparebit [1483 1Kb] qualiter quidem unitatis simplicitas a se excludat pluralitatem, [Col. 0288D] quae est in relativorum nominum significatione, facile est cognoscere: confitemur enim quia Pater non [Col. 0289A] est Filius, aut Spiritus sanctus; nec Filius Pater, aut Spiritus sanctus; nec Spiritus sanctus Pater, aut Filius. Sequitur ergo alios ab invicem, et plures esse, Patrem, et Filium, et Spiritum sanctum. At Pater est Deus, Filius est Deus, et Spiritus sanctus est Deus. Quid itaque consequentius, si praedicta personarum [1484 1Kb] pluralitas suam servat proprietatem, quam Patrem et Filium et Spiritum sanctum plures deos esse, et alios ab invicem? Sed hoc nullatenus admittit inviolabilis simplicitas Deitatis, quam unum solum Deum esse credimus. Sic repellit unitas essentiae Dei, relativorum consequentiam. Considerandum quoque est quomodo relationum pluralitas obviet unitatis consequentiae; si prius posuerimus aliqua ex his, in quibus nulla obsistit oppositio. [Col. 0289B] Dicimus unum Deum esse Patrem, et esse Filium, et esse Spiritum sanctum, et unum eumdemque [1485 1Kb] Deum esse, sive singuli, sive bini, sive tres simul dicantur [1486 1Kb] . Si ergo Deus est aeternus, propter unitatem Deitatis, ex necessitate sequitur quia aeternus est Pater, aeternus est Filius, aeternus est Spiritus sanctus. Et quoniam sive singuli, sive plures simul, sunt unus Deus; non est nisi unus aeternus. Similis consequentia, si Deus dicitur creator, sive justus, sive aliquid aliorum, in quibus nulla praedicta intelligitur relatio.



CAPUT III.

Quomodo unitatis Dei consequentiam restringat relatio.

Videamus nunc [1487 1Kb] quomodo hanc unitatis Dei [Col. 0289C] consequentiam restringat relatio. Dicimus enim quia Deus est Pater. Quoniam ergo unus est Deus Pater, et Filius, et Spiritus sanctus, exigit unitas Dei ut Filius sit Pater, et Spiritus sanctus sit Pater; sed obviat relatio quae prohibet Filium aut Spiritum sanctum esse Patrem. Quippe nec natura permittit, nec intellectus capit existentem de aliquo esse de quo existit; aut de quo existit, esse existentem de se. Existit autem Filius et Spiritus sanctus de Patre; quare non potest Filius aut Spiritus sanctus esse Pater, quamvis Deus sit Pater, et unus idemque Deus sit Pater et Filius et Spiritus sanctus. Idipsum cognoscitur [1488 1Kb] , si dicitur Deus esse Filius: vult enim unitatis Dei consequentia, ut et Pater [1489 1Kb] , et Spiritus sanctus sit Filius. Sed Pater, de [Col. 0289D] quo est Filius, non potest esse qui de se est; Spiritus vero sanctus, qui existit de Patre procedendo, non est ille qui est de Patre nascendo. Item: Cum dicitur, Deus est Spiritus sanctus; requirit unitas praedicta [Col. 0290A] Patrem quoque et Filium esse Spiritum sanctum; sed nec Pater, de quo est Spiritus sanctus potest ille esse qui de se est; nec Filius, qui existit de Patre nascendo, est ille qui de eodem 51 Patre est procedendo, id est Spiritus sanctus. Cum autem apparebit quia Spiritus sanctus est de Filio, tunc quoque palam erit quia propter hoc nequit esse Filius Spiritus sanctus, et Spiritus sanctus Filius. Consideremus adhuc [1490 1Kb] quomodo supradictae oppositiones obsistant [1491 1Kb] consequentiae praedictae unitatis: Deus est de Deo. Hoc ergo semel accepto, quoniam idem Deus est Pater et Filius et Spiritus sanctus; sequitur secundum hanc identitatem ut Deus Pater sit Deus de Deo, et Deus de quo est Deus; et similiter Filius, Deus de Deo, et [Col. 0290B] Deus de quo est Deus; et eodem modo Spiritus sanctus. Verum quaerere utrum unusquisque sit Deus [1492 1Kb] de quo est Deus, non est aliud quam considerare utrum singulus quisque sit Deus de Deo. Non enim potest de Deo Deus esse [1493 1Kb] , nisi Pater aut Filius aut Spiritus sanctus; et nisi de Patre aut de Filio aut de Spiritu sancto. Inspiciamus ergo utrum [1494 1Kb] unusquisque sit Deus de Deo, et patebit utrum sit singulus quisque Deus de quo est Deus. Sed Pater non potest esse de Deo, propter praedictam oppositionem. Cum enim non sit Deus nisi aut Pater aut Filius aut Spiritus sanctus, aut duo ex his, aut tres simul; non potest esse Deus Pater de Deo, nisi aut de Patre, hoc est de seipso, aut de Filio, aut de Spiritu sancto [1495 1Kb] , aut de duobus, aut [Col. 0290C] de tribus. De seipso non potest esse; quia existens de aliquo, et de quo existit non potest idem esse. De Filio non est; quia Filius est de ipso: et ideo non potest esse de Filio. De Spiritu sancto non est, quia de illo est Spiritus sanctus; nec valet esse ille [1496 1Kb] qui de se est. De duobus vel tribus simul nequit esse Pater, propter eamdem oppositionis rationem. Filium vero Deum necesse est esse de Patre Deo, quia Pater non est de illo; de Filio vero, hoc est de seipso esse nequit; non est idem existens de aliquo, et de quo existit. Utrum autem sit de Spiritu sancto, aut Spiritus sanctus de illo post monstrabitur. Sed prius dicemus de Spiritu sancto si secundum consequentiam praedictam sit de Patre, et de seipso. De Patre quidem necesse est eum esse; quia nulla [Col. 0290D] obviat oppositio: non enim est Pater de illo. De seipso vero impossibile est eum esse; quia non potest existens de aliquo, et de quo est, idem esse. In his omnibus nihil obviat consequentiae unius identitatis [Col. 0291A] [1497 1Kb] , nisi aliqua de supradictis oppositio. Quod vero in his cognoscitur, in omnibus, quae de Deo dicuntur, immutabiliter evenire necesse est.



CAPUT IV [1498 1Kb] .

Cum Filius non sit de Spiritu sancto, ipse Spiritus ex Filio procedit.

Nunc quaerendum est per supradictas irrefragabiles rationes, utrum Filius sit de Spiritu sancto, aut Spiritus sanctus de Filio. Dico quia sicut, per supradictam rationem, aut Pater est de Filio, aut Filius de patre: et similiter aut est de Spiritu sancto Pater [1499 1Kb] aut Spiritus sanctus de Patre; ita est aut Filius de Spiritu sancto, aut Spiritus sanctus de Filio. Quod qui negat, neget etiam necesse est unum solum Deum esse; aut Filium Deum esse; aut Spiritum [Col. 0291B] sanctum Deum esse; aut Deum esse de Deo, quia ex his sequitur quod dico. Amplius: Non est [1500 1Kb] Filius aut Spiritus sanctus de Patre, nisi de Patris essentia, quae una est illi cum Filio et Spiritu sancto. Cum ergo dicitur quia Filius est de Deo Patre; si idem Deus est Pater et Spiritus sanctus, sequitur, secundum unitatem Deitatis, ut sit etiam de Spiritu sancto. Eodem modo: Quando confitemur Spiritum sanctum esse de Deo Patre; si idem Deus est, Pater et Filius, sequitur secundum eamdem Deitatis unitatem, ut sit et de Filio. Ex his igitur aperte cognoscitur quia aut Filius est de Spiritu sancto, aut Spiritus sanctus de Filio; quoniam utrumque nequit esse verum aut falsum. Necesse est ergo Spiritum sanctum esse de Filio; si [Col. 0291C] potest monstrari Filium non esse de illo. Nam si quis dicit non sequi Filium esse de Patre et de Spiritu sancto [1501 1Kb] , idcirco quoniam unus est [1502 1Kb] Deus, Pater et Spiritus sanctus; etiamsi [1503 1Kb] non opponitur aliud, aut Spiritum sanctum esse de Patre et Filio, quoniam unus est Deus Pater et Filius; quamvis non sit Filius de Spiritu sancto: consideret, quia cum est Deus de Deo, aut est totus de toto, aut pars de parte, aut totus de parte, aut pars de toto. Sed Deus [1504 1Kb] nullam habet partem: impossibile igitur est ut sit Deus de Deo, aut ut totus de parte [1505 1Kb] , aut ut pars de toto, aut ut pars de parte. Necesse est igitur ut, si est Deus de Deo, totus sit de toto. [Col. 0291D] Cum ergo Filius dicitur esse de Deo qui est Pater [Col. 0292A] et Spiritus sanctus, aut alius totus erit Pater, alius totus Spiritus sanctus, ut de toto Patre sit, et non de toto Spiritu sancto; aut si idem totus Deus est Pater et Spiritus sanctus: ex necessitate cum est de Deo toto, qui unus totus est Pater et Spiritus sanctus; est pariter [1506 1Kb] de Patre et Spiritu sancto, si non repugnat aliud. Eodem modo, cum dicitur Spiritus sanctus esse de toto Deo, qui est Pater et Filius; aut alius totus erit Pater, alius totus Filius, ut sit de toto Patre, et non de toto Filio Spiritus sanctus; aut cum est de Patre Spiritus sanctus, non potest non esse de Filio; si non est Filius de Spiritu sancto. Nulla enim alia ratione potest negari Spiritus sanctus esse de Filio.

Dicet aliquis: Si quoniam unus Deus est Pater [Col. 0292B] et Spiritus sanctus, cum Filius [1507 1Kb] est de Patre, sequitur eum esse de Spiritu sancto; aut cum Spiritus sanctus est de Patre, quia idem Deus est Pater [1508 1Kb] et Filius, est etiam de Filio: cum Pater gignit Filium, necesse est eum gignere quoque Spiritum sanctum; quia unus idemque Deus est Filius et Spiritus sanctus. Et cum Spiritus sanctus procedit de Patre, propter eamdem unitatem Deitatis Filii et Spiritus sancti, procedit et Filius de Patre ita sicut Spiritus sanctus. Si vero unitas Dei [1509 1Kb] in Filio et Spiritu sancto non illam habet vim consequentiae, ut uterque similiter sit genitus et procedens, videtur quod non ex eo quod [1510 1Kb] unus Deus est Pater [1511 1Kb] et Spiritus sanctus sequitur Filium esse de Spiritu sancto, aut Spiritum sanctum esse [Col. 0292C] de Filio; quoniam idem Deus est Pater et Filius, ut dicis. Ad quod ego:

Habent utique a Patre esse Filius et Spiritus sanctus, sed diverso modo; quia alter nascendo, alter procedendo, ut alii sint per hoc ab invicem, ut dictum est [1512 1Kb] . Et ideo, cum nascitur unus, non potest cum eo nasci ille, qui per hoc est alius ab eo, quia non similiter nascitur, sed procedit, et cum unus procedit; nequit ille simul procedere, qui per hoc est alius ab illo, quia non similiter procedit, sed nascitur. Et ideo non habet hic unitas illam vim [1513 1Kb] consequentiae; quia pluralitas obviat, quae ex nativitate nascitur et processione. Nam et si per aliud non essent plures Filius [Col. 0292D] et Spiritus sanctus, per hoc solum essent diversi. [Col. 0293A] Cum autem dico ex eo quia Pater unus Deus est cum Filio aut cum Spiritu sancto, sequi Filium esse [1514 1Kb] de Spiritu sancto, aut Spiritum sanctum esse de Filio: nulla ibi pluralitas generatur, quae unitatis obviet consequentiae; quia non utrumque dico esse, sed alterum tantum. Omnimoda igitur et inexpugnabili necessitate concluditur, quia si vera sunt quae supra dixi nos pariter cum Graecis credere, aut Filius est de Spiritu sancto, aut Spiritus sanctus est de Filio. Quod autem Filius non sit de Spiritu sancto, palam est ex catholica fide. Non enim est Deus de Deo, nisi aut nascendo, ut Filius; aut procedendo, ut Spiritus sanctus. Filius autem non nascitur de Spiritu sancto: si enim nascitur de illo, est filius Spiritus sancti, et Spiritus sanctus est pater ejus; [Col. 0293B] sed alter alterius nec pater, nec filius [1515 1Kb] est. Non ergo nascitur de Spiritu sancto Filius; nec minus apertum est quia non procedit de illo. Esset enim spiritus ejusdem Spiritus sancti. Quod aperte negatur, cum Spiritus sanctus dicitur et creditur spiritus Filii. Non enim 52 potest esse spiritus sui spiritus. Quare non procedit Filius de Spiritu sancto. Nullo ergo modo est de Spiritu sancto Filius. Sequitur itaque inexpugnabili ratione Spiritum sanctum esse de Filio, sicut est de Patre.



CAPUT V [1516 1Kb] .

Evincitur Spiritum sanctum hoc, quod est, habere a Patre; contra quemdam episcopum Graecis faventem.
[Col. 0293C]

Forsitan negabunt Graeci Spiritum sanctum esse Deum de Deo, sicut est Filius Deus de Deo; quoniam probamus per hoc illum esse et procedere de Filio; nec est positum in illo symbolo, in quo reprehendimur ab illis addidisse processionem ejus de Filio. Sed qui hoc putat, negat aut Patrem esse Deum, de quo est Spiritus sanctus; aut Spiritum sanctum esse Deum, qui est de Patre; aut hoc ipsum quod est Spiritus sanctus esse de Patre. At Patrem non esse Deum, aut Spiritum sanctum, nullus [1517 1Kb] suscipit Christianus. Videamus igitur utrum hoc ipsum quod est essentialiter Spiritus sanctus, sit [1518 1Kb] de Patre: quod quemdam episcopum, Graecis forsitan faventem, in Barensi civitate sensi nolle sentire. Nam si non est hoc ipsum [1519 1Kb] de Patre, [Col. 0293D] quod est: cum sit unus idemque Deus, qui Pater; inveniri nequit unde sit alius a Patre. Non enim inde alius [1520 1Kb] est, quia Pater habet Filium, et Spiritus [Col. 0294A] sanctus non habet Filium. Per hoc enim probari possunt [1521 1Kb] quia alii sunt ab invicem; non tamen haec est causa ut diversae sint personae. Quippe si duo sint homines, quorum alter habeat filium, alter non, quamvis per hoc ostendi possint esse diversi; non tamen ob hoc alii sunt ab invicem, quia quoquomodo se habeant in habendo et non habendo filium, diversitatem tamen non amittunt. Ita in Patre et Spiritu sancto, non quia alius Filium habet, alius non habet [1522 1Kb] , idcirco sunt diversi [1523 1Kb] ; sed quoniam diversi sunt, ideo nihil prohibet eos in habendo [1524 1Kb] et non habendo Filium esse dissimiles. Similiter responderi potest, si ideo dicitur alius, quia non ab alio procedit Spiritus sanctus, sicut ipse procedit a Patre. Quippe, ut secundum illos loquar [Col. 0294B] qui negant Spiritum sanctum de Filio procedere, sicut non est haec causa, quia Spiritum sanctum Filius de se procedentem non habet, sicut Pater; ut alius sit a Patre (sequeretur enim ut si Spiritus sanctus procederet de Filio, Filius non esset alius a Patre), ita per hoc non est Spiritus sanctus a Patre alius, quia non habet Filium, aut Spiritum sanctum de [1525 1Kb] se procedentem, sicut Pater. Et quemadmodum Filius non ideo est alius a Patre; quia Patrem habet, et Pater non habet patrem, (si enim Pater haberet patrem, alius tamen esset a Filio [1526 1Kb] ) ita Spiritus sanctus, quia de aliquo procedit, et Pater a nullo, non propter hoc est alius a Patre; quia si Pater de aliquo procederet [1527 1Kb] non minus tamen esset alius a Patre, de quo procedit. Palam igitur [Col. 0294C] est quia non ideo est Spiritus sanctus alius a Patre, quia non habet Filium, aut Spiritum sanctum de se procedentem, sicut Pater; nec quia de aliquo procedit, et Pater de nullo. Sed neque per hoc intelligi potest esse a Patre alius, quia Spiritus est Patris; si de illo non habet esse. Potest enim intelligi aliquis alius ab aliquo, priusquam sit illius; quamvis alicujus nequeat esse, nisi sit alius: ut cum dicitur homo dominus alicujus, aut homo alterius hominis, prius intelligitur alius ab illo [1528 1Kb] , cujus esse dicitur, quam sit ejus dominus vel homo. Sic itaque, si Spiritus [1529 1Kb] sanctus non est de Patre, nihil prohibet eum intelligi prius alium ab illo, quam sit illius. Quare non facit illum alium esse a Patre hoc quia Spiritus ejus est: si per hoc non habet ut sit alius ab [Col. 0294D] illo, per hoc quod est Spiritus [1530 1Kb] illius; sicut Filius per hoc est alius a Patre, per quod est Filius ejus: quod non est aliud nisi quia de ipso existit nascendo [Col. 0295A] [1531 1Kb] . Videatur itaque quod Spiritus sanctus non sit per aliud a Patre alius, nisi quia ab illo habet esse quod est; quamvis alio suo modo, quam Filius. Investigemus tamen [1532 1Kb] hoc diligentius. Utique aut postquam fuit Spiritus sanctus hoc quod est, contigit illi alium esse a Patre, aut in existendo habet unde alius est. Contingit enim [1533 1Kb] aliquem esse quod est, priusquam sit alius; et contingit aliquem alium in existendo fieri: prius autem quemquam esse alium, quam sit hoc quod est, non est possibile. Namque primus homo, priusquam de illo esset homo aliquis, erat ipse homo, sed non erat alius: cum vero primum exstitit de illo aliquis; et ille de quo exstitit postquam fuit, factus est alius [1534 1Kb] ; et qui de illo exstitit, simul habuit et esse, et alium esse. Aut ergo Spiritus sanctus, sicut dixi, postquam fuit, [Col. 0295B] factus est a Patre alius; aut habet in existendo propter quod alius dicitur. Sed si postquam fuit, contigit illi alium esse a Patre; cum non sit alia persona, nisi quoniam alius est ab illo, non fuerunt illae semper tres personae; quia ista non semper fuit, sicut non semper fuit [1535 1Kb] Spiritus sanctus alius a Patre. Quoniam itaque [1536 1Kb] falsa sunt haec: patet quia in existendo habet unde alius est. Esse autem nequit nisi aut ex aliquo, sicut Filius; aut ex nullo, sicut Pater. Quod si ex nullo quemadmodum Pater existit; aut ita existit unusquisque per se, ut neuter ab altero quidquam habeat; et sunt duo dii [1537 1Kb] , Pater et Spiritus sanctus: aut quoniam unus Deus sunt [1538 1Kb] , si uterque de nullo est, penitus [Col. 0295C] nihil inveniri valet in fide Christiana, unde sint ab invicem alii; sed unus idemque est Pater [1539 1Kb] , et Spiritus sanctus, et una persona: quae vera fides abhorret. Non est ergo verum Spiritum sanctum a nullo esse. Si autem est ab aliquo, non est nisi ex Deo qui est Pater, et Filius, et Spiritus sanctus; sed a seipso nequit esse, quoniam nulla persona a seipsa potest existere [1540 1Kb] . Quare si quis eum negat esse a Filio, negare nequit illum a Patre esse. Si quis autem dicit quia licet non habeat esse de Patre; tamen per processionem alius potest intelligi. Ad hoc quoque respondendum arbitror, ne possit aliquid in hac quaestione nostrae objici assertioni, cui nostra responsio [Col. 0295D] non obviet: nec miretur aliquis me tantum [Col. 0296A] in hoc immorari [1541 1Kb] , quoniam non parvae auctoritatis erat ille inter suos, quem sensi non sentire Spiritum sanctum hoc, quod est, habere ex Patre; nec tunc habui opportunitatem respondendi.



CAPUT VI [1542 1Kb] .

Spiritum sanctum, nisi esse a Patre habeat, non posse intelligi alium esse ab eo, per missionem seu processionem.

Qui ergo Spiritum sanctum dicere vult ex sola processione alium esse a Patre, licet non sit ex illo, intelligit aut idipsum esse procedere de Patre solummodo, quod est mitti vel dari a Patre: ut cum mittit vel dat eum Pater, tunc tantum procedat [1543 1Kb] a Patre, aut hoc esse procedere, quod est de Patre; sed si idem est [1544 1Kb] procedere, quod est dari vel mitti, [Col. 0296B] procedit pariter a Filio sicut a Patre Spiritus sanctus; quoniam ab illo similiter mittitur et datur. Item: Si non aliud Spiritui sancto procedere, quam mitti vel dari; non est alius a Patre, nec procedit a Patre, nisi cum datur vel mittitur: quod nemo, puto, intelligit. Semper enim est alius a Patre Spiritus sanctus, etiam ante creaturam; non autem datur, vel mittitur, nisi creaturae; nec tamen dicendum est quod accidat ei dari, vel mitti. Nam cum ipse sit ubique et immutabilis, accipienti quidem accidit aliquid, quia circa illum fit quod prius non erat, et abesse potest; circa Spiritum sanctum vero nihil fit quod prius non erat [1545 1Kb] . Cum enim caecus in luce non sentit lucem, non magis nec [1546 1Kb] minus habet aliquid lux; et si depulsa caecitate [Col. 0296C] sentiat caecus lucem, circa illum fit motus, non circa lucem. Patet itaque [1547 1Kb] non esse Spiritum 53 sanctum alium a Patre per sic intellectam processionem, ut non sit aliud illi procedere quam dari vel mitti. Est ergo patens [1548 1Kb] eum per processionem habere esse de Patre; et per hoc alium esse a Patre, sicut Filius non per aliud est a Patre alius quam per hoc quia de illo existit. Est igitur Deus de Deo, et procedit de Deo; quia et ipse est Deus, et Pater Deus, de quo est et procedit. At si dicimus duas Spiritus sancti posse nominari processiones: unam, quando existit de Patre; alteram, quando datur vel mittitur. Non puto hoc esse negandum, [Col. 0296D] si unaquaeque in suo sensu intelligitur [1549 1Kb] . [Col. 0297A] De illa quippe processione, qua datur vel mittitur, non incongrue Dominum sic dixisse intelligimus: Spiritus ubi vult spirat, et vocem ejus audis, et nescis unde veniat, aut quo vadat (Joan. III, 8). Sic enim hoc potuisse dici videtur: Nescis unde procedit, aut quo recedat. Cum enim datur, quasi de occulto venit et procedit; cum vero subtrahitur, velut ad occultum vadit, et recedit. De hac processione potest dici quia idem illi est procedere, quod mitti.



CAPUT VII [1550 1Kb] .

Spiritus sancti processio de Patre importat ejus processionem de Filio.

Sive igitur non procedat, nisi existendo de Patre; sive nonnisi cum datur, aut mittitur, et procedit ad sanctificandam [1551 1Kb] creaturam; sive utroque modo [Col. 0297B] procedat, sequitur ut procedat de Filio. Si enim est de Patre, Deus est de Deo: unde probatur, ut dictum est, esse quoque de Filio et procedere. Ab illo namque [1552 1Kb] procedit de quo est, et de illo existit a quo procedit. Si vero tunc tantum procedit, cum mittitur vel datur, procedit a Filio, a quo datur et mittitur. Quod si utroque modo procedit, pariter utroque modo procedere cognoscitur [1553 1Kb] a Filio. Ecce videmus Spiritum sanctum esse Deum de Deo [1554 1Kb] , et procedere de Deo; quod non est positum in praefato symbolo: si ergo ideo negant eum esse et procedere de Filio, quia ibi tacetur, negent similiter eum esse de Deo [1555 1Kb] et procedere, quod ibidem [1556 1Kb] non dicitur. Aut si hoc diffiteri nequeunt, non timeant confiteri nobiscum Spiritum sanctum esse [Col. 0297C] et procedere de Filio; quoniam hoc in eodem [1557 1Kb] symbolo non inveniunt [1558 1Kb] . At dicent [1559 1Kb] : Satis ibi significatur quia est et procedit de Deo, cum dicitur quia a Patre procedit, quoniam Pater est [1560 1Kb] Deus: et nos similiter dicimus quia aperte monstratur procedere de Filio, cum dicitur procedere de Deo, quia Filius est Deus [1561 1Kb] . Interrogo enim utrum ideo intelligendus sit Spiritus sanctus esse de Patre, quia de Deo est; aut idcirco esse de Deo, quia est de Patre. Licet enim invicem alterum altero probetur (si enim est de Patre, est de Deo; et si est de Deo, est de Patre; quoniam nulla supradicta obviat relatio): non tamen similiter [Col. 0297D] invicem sunt alterum alterius causa [1562 1Kb] . Nam si [Col. 0298A] esse Spiritum sanctum de Patre, est causa ut sit de Deo; cum dicitur esse de Patre, non est intelligendum quod sit de hoc, quod Pater est Deus, id est de divina essentia; sed de hoc quod [1563 1Kb] Deus Pater est, id est de hoc unde refertur ad Filium. Erit igitur divina essentia in Spiritu sancto, non de deitate Patris, sed de relatione: quod stultissimum est dicere. Quamvis et si hoc velit aliquis accipere, non minus sequitur Spiritum sanctum de Filio quam de Patre procedere. Nempe nulla relatio est Patris sine relatione Filii, sicut nihil est Filii relatio sine Patris relatione. Si ergo [1564 1Kb] altera nihil est sine altera, non potest aliquid de relatione Patris esse sine relatione Filii. Quare sequitur [1565 1Kb] Spiritum sanctum esse de utraque, si est de una. Itaque si est de Patre [Col. 0298B] secundum relationem, erit similiter et de [1566 1Kb] Filio secundum eumdem sensum. Verum quia [1567 1Kb] nemo tam insipiens est qui hoc opinetur, credendum et confitendum est ideo de Patre Spiritum sanctum esse, quia est de Deo. Non autem magis est Pater Deus quam Filius; sed unus solus verus Deus, Pater et Filius. Quapropter si Spiritus sanctus est de Patre quia est de Deo qui Pater est, negari nequit esse quoque de Filio, cum sit de Deo qui est Filius.



CAPUT VIII [1568 1Kb] .

Spiritus sanctus procedit de Patre et Filio, quia procedit de solo vero Deo, qui Pater est et Filius.

Consideremus etiam quod Dominus dicit in Evangelio. Ait enim: Haec est autem vita [1569 1Kb] aeterna, ut cognoscant te solum verum Deum, et, quem misisti, [Col. 0298C] Jesum Christum (Joan. XVII, 3). Aut ergo ita intelligendus est iste solus [1570 1Kb] verus Deus, ut cum nominamus solum Patrem [1571 1Kb] , non significetur ille solus verus Deus, neque quando nominamus solum Filium; sed tunc solummodo intelligatur iste solus verus Deus, quando simul dicimus Patrem et Filium. Aut solus verus Deus intelligitur, cum nominamus solum Patrem [1571 1Kb] , aut solum Filium; at si solo [1572 1Kb] Patre nominato, aut solo Filio, non intelligitur solus verus Deus sine abjectione nominis alterius, non est Pater perfectus Deus, neque Filius [1573 1Kb] perfectus Deus; sed est Deus compositus [1574 1Kb] ex Patre et Filio. Sed credimus Patrem esse perfectum, [Col. 0298D] et solum verum Deum et Filium similiter perfectum [Col. 0299A] et solum verum Deum. Cum ergo nominamus Patrem solum aut Filium, non aliud intelligimus, excepta relatione qua referuntur ad invicem, quam solum verum Deum et eumdem quem in utriusque prolatione cognoscimus. Itaque cum dixit Dominus: Haec est autem vita aeterna, ut cognoscant te solum verum Deum, et, quem misisti, Jesum Christum (Joan. XVII, 3); si addidisset, dicens: Et de hoc solo vero Deo procedit Spiritus sanctus, quis auderet separare Filium ab illa processione, cum ille solus verus Deus non magis aut minus sit Pater quam Filius? Quapropter si idem solus verus Deus intelligitur, cum solus Pater dicitur aut Filius et cum ambo simul nominantur: quid apertius quam quia de solo vero Deo, qui Pater est et Filius, procedit Spiritus sanctus, [Col. 0299B] cum dicitur a patre procedere? Quare sicut intelligeretur de Filio procedere, si idem Filius dixisset de solo vero Deo illum procedere, quando dixit se et Patrem solum verum Deum esse; ita cum dicit eum de Patre procedere [1575 1Kb] , absque dubio significat eum de se procedere [1576 1Kb] .



CAPUT IX [1577 1Kb]

Missio Spiritus in nomine Filii et a Filio confirmat Processionem ejus de Filio.

Dicit etiam Dominus: Paraclitus autem Spiritus [1578 1Kb] sanctus, quem mittet Pater in nomine meo (Joan. XIV, 26). Et rursum: Cum autem [1579 1Kb] venerit Paraclitus, quem ego mittam vobis a Patre (Joan. XV, 26). Quid ergo intelligendum est, cum dicit: Quem mittet Pater in nomine meo? an quia Spiritus sanctus habebit [Col. 0299C] nomen ejus, ut, cum mittet [1580 1Kb] Pater Spiritum sanctum, idem sit quod mittere Filium? Sed quod ait: Quem ego mittam vobis a Patre [1581 1Kb] non recipit hunc sensum; quia eumdem ipsum Spiritum sanctum, quem mittit Pater, mittit et Filius; neque [1582 1Kb] mittit Filius Filium. Denique nusquam legimus, et omnino negamus Spiritum sanctum esse Filium. Quid itaque est: Quem mittet Pater in nomine meo, nisi, quem Pater mittet, Filius quoque mittet? Sicut cum dicit: Quem ego mittam a Patre, non est aliud quam ego mittam et Pater. Filius namque est nomen illius qui dicebat: Mittet Pater in nomine meo 54 Non est ergo aliud: Mittet Pater in nomine meo nisi, mittet Pater in nomine Filii. Quid igitur est, mittet Pater in nomine Filii, nisi, mittet Pater, [Col. 0299D] tanquam si mittat Filius, ut in missione Patris, [Col. 0300A] missio intelligatur Filii? Quod vero ait: Quem ego mittam vobis a Patre, quomodo intelligendum est? Utique a quo eum mittit Filius, ab eo mittitur. Mittit autem eum a Patre: ergo a Patre mittitur. Sed ille mittit a quo mittitur: Pater itaque mittere intelligitur, cum Filius dicit: Ego mittam a Patre. Quid est ergo, Ego mittam a Patre, nisi, Ego mittam tanquam si Pater mittat, ut una et eadem sit missio mea et Patris? Cum itaque [1583 1Kb] Filius tanta diligentia ostendat unam esse missionem Patris et suam; ut nec Pater mittat, nisi cum Filius mittit; nec Filius mittat, nisi [1584 1Kb] cum mittit Pater: quid vult significare [1585 1Kb] , aut quid intelligi, [1586 1Kb] nisi quia non aliter se habeat ad Patrem Spiritus sanctus, et aliter ad Filium; nec magis est unius quam alterius? [Col. 0300B] Quamobrem nimis difficile, imo impossibile est, ostendere quomodo non procedat ab utroque. Unde enim est Filio simul cum Patre dare vel [1587 1Kb] mittere Spiritum sanctum, et hunc esse utriusque; si simul non est de utroque? Cur enim magis dat Filius Spiritum sanctum, quam Spiritus sanctus Filium? Aut cur magis Spiritus sanctus est Filii, quam Filius Spiritus sancti, nisi quia Filius non est ita de Patre simul et de Spiritu sancto, sicut Spiritus sanctus est de Patre simul et de [1588 1Kb] Filio? Si ergo Spiritus sanctus non est de Filio, non detur a Filio, nec dicatur [1589 1Kb] esse Filii: sicut Filius non datur a Spiritu sancto, nec dicitur esse Spiritus sancti; quoniam non est de Spiritu sancto. Si autem dicunt quia Spiritus sanctus mittit etiam Filium, sicut idem ipse dicit [Col. 0300C] per prophetam: Et nunc Dominus Deus misit me, et Spiritus ejus (Isai. XLVIII, 16), hoc secundum hominem, quem gerebat, intelligendum est, qui Patris et Spiritus sancti una voluntate et dispositione mundum redempturus in mundo apparuit.

Quaero tamen ab his qui negant Spiritum sanctum esse et procedere de Filio, quomodo intelligant [1590 1Kb] eum sic esse Spiritum Filii, ut Filius tanquam suum Spiritum illum mittat? An putant quia Pater dedit Filio Spiritum sanctum [1591 1Kb] suum tanquam a se non habenti? Aut enim habet a se aut ab alio. Sed ab alio non potest habere, nisi a Patre. Accepit igitur a Patre, a quo habet; et dedit ei Pater Spiritum sanctum, ut a se non habenti. Hic ostendant, cum aequales sint Pater et Filius et Spiritus [Col. 0300D] sanctus, et unusquisque sibi sit sufficiens [1592 1Kb] , quae [Col. 0301A] fuit causa, vel quae indigentia Filii, ut Pater daret ei Spiritum suum, magis quam Spiritui sancto Filium suum. Non negamus hoc modo habere Filium Spiritum sanctum a Patre; quia a quo habet esse, ab eo habet ut de se Spiritum existentem [1593 1Kb] habeat sicut Pater; quoniam idem esse est Patris et Filii. Non est enim idem a Patre accipere essentiam, de qua procedit Spiritus [1594 1Kb] sanctus, et accipere a Patre Spiritum sanctum. Cum enim dicitur habere a Patre essentiam, de qua Spiritus [1594 1Kb] sanctus procedit, nulla monstratur indigentia Filii. Cum vero dicitur quia Filius accipit [1595 1Kb] a Patre Spiritum sanctum, quem de se non habet sicut Pater, videtur significari Filius quasi minus aliquid habere quam habeat Pater; et velut ad supplementum ei dari [1596 1Kb] Spiritum sanctum. [Col. 0301B] Sed non apparet cur magis egeat Filius Spiritu sancto, quam Spiritus sanctus Filio [1597 1Kb] . Si enim respondetur ad hoc datum esse Spiritum sanctum Filio, ut cum ipse quoque cum Patre daret eumdem Spiritum sanctum, pars [1598 1Kb] illi cum Patre gratia imputaretur: terrena est haec opinio, et longe ab intellectu divinitatis extranea, ut tanquam homo homini, Deus Deo quasi indigenti [1599 1Kb] subveniat. Namque si dat Pater Spiritum sanctum Filio, dat Deus Deum Deo [1600 1Kb] . Pater enim Deus, et Filius Deus, et Spiritus sanctus Deus, et unus idemque Deus. Non autem intelligimus [1601 1Kb] Deum a Deo Deum accipere; nisi hoc dicatur, cum Deus est de Deo ut Filius et Spiritus sanctus. Dicitur ergo Spiritus sanctus Filii Spiritus, non ob aliud nisi quia ex [Col. 0301C] ipso est



CAPUT X [1602 1Kb] .

Eadem processio probatur ex Christi insufflatione in apostolos.

Post Resurrectionem legimus quia insufflavit Dominus in discipulos suos [1603 1Kb] , et ait illis: Accipite Spiritum sanctum (Joan. XX, 22). Quid sibi vult ista insufflatio? Scimus enim quia flatus ille, qui de ore ejus tunc processit, non erat Spiritus sanctus. Non ergo credimus illam insufflationem sine aliquo mysterio factam esse. Quid igitur rectius hic intelligi potest, aut aptius [1604 1Kb] , quam hoc ideo illum fecisse ut intelligeremus Spiritum sanctum de illo procedere? [Col. 0302A] Ac si diceret: Sicut videtis hunc flatum per quem vobis Spiritum sanctum, sicut sensibilibus insensibilia significari queunt, significo de intimo corporis mei et de persona mea procedere; ita scitote Spiritum sanctum, quem vobis per hunc flatum significo, de secreto deitatis meae et de mea persona procedere. Unam enim personam Verbi et hominis, et in ea duas naturas, divinam scilicet et humanam, credimus et confitemur. Sed dicent forsitan: Flatus utique ille non erat de substantia humana, et tamen quasi suum illum [1605 1Kb] emittebat. Quapropter docemur per [1606 1Kb] hujusmodi Spiritus sancti dationem, quia cum dat Filius Spiritum sanctum dat et mittit suum spiritum; sed non de suae divinitatis essentia. Dicant igitur, si qui hoc opinantur, quia sicut flatus [Col. 0302B] non est humana natura, cum emittitur ab homine; ita Spiritus sanctus non est divina substantia, cum datur vel mittitur a Deo Filio: quod nullus confitetur Christianus. Dicant etiam cum audimus [1607 1Kb] : Verbo Domini coeli firmati sunt, et spiritus oris ejus omnis virtus eorum (Psal. XXXII, 6), si ibi non negant intelligendum per spiritum oris Domini, Spiritum sanctum; non illum esse de essentia Domini, cujus oris spiritus dicitur; quia spiritus qui ex ore solet hominum procedere, non est de substantia illius de cujus ore procedit. Quod si non audeat dicere, spiritum scilicet Dei non esse de essentia Dei, et per verba rerum sensibilium, id est per spiritum oris, intelligunt Spiritum sanctum de secreto ejus essentiae procedere, cujus oris spiritus dicitur: fateantur [Col. 0302C] etiam eumdem Spiritum sanctum de illius essentia procedere, cujus labiorum spiritus dicitur. Legimus enim in propheta de Christo [1608 1Kb] quia spiritu labiorum suorum interficiet impium (Isai. XI, 4). Aut ergo ostendant diversitatem inter spiritum oris et spiritum labiorum [1609 1Kb] , quod fieri nequit; aut pariter concedant Spiritum sanctum procedere de illo cujus oris, et de illo cujus labiorum spiritus designatur. At si dicunt nequaquam per spiritum labiorum ibi intelligi Spiritum sanctum debere, sed verba praedicationis ejus quae ex isto aereo spiritu humano in ore formavit [1610 1Kb] ; quia verbis suis interficit impium [1611 1Kb] , cum docendo [1612 1Kb] ab homine avertit impietatem: [Col. 0303A] Non utique hoc faciunt verba sensibilia; et iste sensibilis spiritus, sed Spiritus sanctus, de quo dicit Deus per prophetam: Auferam cor lapideum de carne vestra, et dabo vobis cor carneum, et Spiritum meum ponam in medio vestri. (Ezech. XXXVI, 26). Spiritus ergo sanctus interficit [1613 1Kb] impium, cum cor ejus convertit [1614 1Kb] ab impietate ad pietatem. Quod si intelligimus in illo impio Antichristum, quem Dominus Jesus interficiet spiritu oris sui, non puto quod aliquis tantum attribuat [1615 1Kb] virtutem illam spiritui vocis humanae, quantum [1616 1Kb] spiritui divino. Si ergo Spiritus sanctus intelligitur in his dictis, cum pariter dicatur spiritus oris Domini, cujus verbo coeli firmati sunt, id est Patris, et spiritus oris Domini Jesu, et spiritus labiorum ejus; non apparet cur [Col. 0303B] magis intelligi debeat procedere de ore Patris, quam de ore Filii. Et si per os Patris intelligimus essentiam Patris, non enim est aliud os ejus quam essentia ejus, ut sicut verbum Domini est essentia ejus, ita spiritus oris ejus non sit nisi de essentia ejus: quid apertius quam, sicut spiritus oris Patris est de essentia Patris et procedit, ita 55 spiritus oris et labiorum Filii, de Filii essentia sit et procedat? Puto enim quia nemo intelliget simpliciter, ubi dictum est: Verbo Domini coeli firmati sunt, et spiritus oris ejus omnis virtus eorum (Psal. XXXII, 6): verba transitoria, et spiritum qui de hoc aere assumptus per loquentis os emittitur. Sed quomodocunque hoc aliquis exponere conetur, sufficit quod in illa insufflatione Domini in discipulos, [Col. 0303C] cujus feci mentionem, factum est ad significandum quia de ejusdem personae secreto procedat ille [1617 1Kb] Spiritus quem dabat, de cujus occulto Spiritus ille procedebat, quem insufflabat. Denique, cum Scriptura divina significat aliquid secretum [1618 1Kb] per sensibilium similitudines; non per omnia quae significant et quae significantur [1619 1Kb] , similia possunt esse: non enim hoc esset similitudo, sed identitas, nisi forte quis dicere voluerit illam insufflationem ita simpliciter esse factam a sapientia Dei, sine omni spirituali significatione Dei. Sed neminem puto ita insensatum, ut hoc sentiat.
[Col. 0304A]


CAPUT XI [1620 1Kb]

Eadem processio arguitur ex verbis Christi: Ille de meo accipiet

Item Filius dicit de Spiritu sancto: Non enim loquetur a semetipso; sed quaecunque audiet, loquetur (Joan. XVI, 13). Quid est, Non loquetur a semetipso nisi ab alio habebit quod loquetur? Et quid est, ab alio habebit quod loquetur, nisi: ab alio habebit [1621 1Kb] scientiam eorum quae loquetur? Unde postquam dixit: Non loquetur a semetipso, addidit: Sed quaecunque audiet, loquetur. Quid est audire Spiritui sancto [1622 1Kb] nisi quasi discere? Et quid est discere, nisi scientiam accipere? Si ergo scientia ejus non est aliud nisi essentia ejus, ab illo habet essentiam a quo audit ea quae loquitur [1623 1Kb] et quae docet; quoniam [Col. 0304B] idem est illi loqui quod docere. Non audit autem, neque habet essentiam ab alio nisi aut a Patre, aut a Filio [1624 1Kb] . Verum si habet esse a Patre, secundum supradictam rationem, habet etiam a Filio [1625 1Kb] . Unde et idem Filius dicit: Ille me clarificabit, quia de meo accipiet [1626 1Kb] et annuntiabit vobis (ibid., 14). Quippe quid est aliud hoc dicere quam a me audiet, hoc est a me sciet quod annuntiabit vobis? Cum dixit: Quaecunque audiet, loquetur, non determinavit a quo audiet. Cum vero ait: De meo accipiet, ne quis soli Patri attribuat quod ab alio audit; aperte se esse, a quo sicut a Patre, scientiam sive essentiam accipiat, demonstrat. Sicut enim, cum dicitur: Non loquetur a semetipso; sed [1627 1Kb] quaecunque audiet, loquetur et annuntiabit vobis, significatur [1628 1Kb] ab eo esse et procedere, [Col. 0304C] a quo audit. Ita, cum profert Filius: De meo accipiet et annuntiabit vobis, palam [1629 1Kb] ostendit eum de suo, hoc, de essentia sua essentiam [1630 1Kb] habere et procedere. Quod enim divina essentia non est, sub Spiritu sancto est; nec ipse accipit aliquid de hoc, quod sub se est. Quare cum Filius dicit: De meo accipiet, non aliud ibi suum significat quam suam essentiam.



CAPUT XII [1631 1Kb] .

Urgentur ad idem verba alia Christi: Nemo novit Filium nisi Pater, etc.

Illud forsitan, quod dixit [1632 1Kb] Filius: De meo accipiet, et annuntiabit vobis (Joan. XVI, 14), aliter [1633 1Kb] [Col. 0305A] conabuntur intelligere quam ego exposuerim. Sed quid dicent, ubi ait: Nemo novit Fillum nisi Pater; neque Patrem quis novit, nisi Filius, aut cui voluerit Filius revelare? (Matth. XI, 27.) Audimus quia [1634 1Kb] nemo novit Patrem, aut Filium, nisi Pater, aut Filius, et cui [1635 1Kb] revelat Filius. Non dicit autem, nemo quasi nullus homo, sed ac si diceret, nullus omnino. Quippe si hoc intelligerit, non adderet nisi Pater; quia Pater non est homo. Et cum ait: Neque Patrem quis novit in hac monosyllaba dictione videlicet, quis, non magis intelligitur humana, quam quaelibet persona. Omnino igitur nullus habet hanc notitiam, nisi Pater et Filius, et cui Filius idem revelat. Aut itaque Spiritus sanctus non cognoscit Patrem et Filium, quod impium est opinari; aut Filius [Col. 0305B] revelat ei sui et Patris scientiam, quae non est aliud quam ejusdem Spiritus sancti essentia. Quod si dicunt quia licet Filius, quantum ad pronuntiationem attinet, nullum ad hanc admittat notitiam [1636 1Kb] , nisi se et Patrem, et cui ipse revelat; non tamen Spiritum sanctum aut ab illa separatum, aut illam a Filio [1637 1Kb] accipere fatendum est; quoniam Pater et Filius non se cognoscunt, nisi per hoc quod unum sunt cum Spiritu sancto. Et ideo, cum ait Patrem et Filium invicem se nosse, intelligendus est simul Spiritus sanctus; et cum revelat Filius, non Spiritui sancto, sed creaturae revelat. Si inquam, hoc dicunt, nos statim constanter inferimus [1638 1Kb] . Ergo si ubi aperte veritas, secundum quod verba oris ejus pronuntiant, negat Spiritum [1639 1Kb] sanctum nosse nisi revelante [Col. 0305C] Filio Patrem et Filium: dicunt etiam non tantum nos [1640 1Kb] verba attendere debere, quantum unitatem essentiae, quae una tribus et inseparabalis est; multo magis debemus hujus unitatis servare consequentiam, de qua supra locutus sum, cum eam nulla [1641 1Kb] aut scripto, aut sensu negat auctoritas; nec profert aliquid, quod contrarium sit, aut aliquo modo repugnet. Eligant itaque Graeci unum de duobus, si aperte volunt veritati resistere: aut, scilicet Spiritum sanctum non nosse Patrem et Filium, nisi [1642 1Kb] revelante Filio; aut propterea quia in hoc per quod se cognoscunt [1643 1Kb] Pater et Filius, unum sunt cum Spiritu sancto, quando ipsi [1644 1Kb] dicuntur se nosse consequi ex necessitate ut in eadem [Col. 0305D] notitia intelligatur Spiritus sanctis: nempe nihil est medium si nolunt hanc [1645 1Kb] notitiam a Spiritu saneto, aut veritatem a verbis veritatis penitus [1646 1Kb] abdicare. [Col. 0306A] Quae utraque exsecratur vera confessio. Sic enim ait Veritas [1647 1Kb] : Nemo novit Filium nisi Pater; neque Patrem quis novit nisi Filius, et cui voluerit Filius revelare? (Matth. XI, 27.) Siquidem eligunt Spiritum sanctum nosse Patrem et Filium per revelationem Filii; habet a Filio nosse, quod non est aliud illi quam esse. Est igitur et procedit a Filio; quoniam ab illo procedit a quo est. Si autem dicunt, cum Pater et Filius dicuntur nosse se, quia essentia, per quam se noscunt, eadem est Spiritui sancto, consequi Spiritum sanctum ejusdem esse consortem notitiae: cum legunt [1648 1Kb] illum a Patre procedere, de quo ait Filius: Ego et Pater unum sumus, confiteantur nobiscum, propter essentialem identitatem Patris et Filii, illum a Filio quoque proculdubio [Col. 0306B] [1649 1Kb] procedere.



CAPUT XIII [1650 1Kb] .

Spiritus sanctus procedens a Filio non est eo posterior aut minor.

Si vero objicitur [1651 1Kb] , cum dicimus [1652 1Kb] Filium a Patre nasci, et Spiritum sanctum a Patre et Filio procedere, quia quosdam gradus et quaedam intervalla constituimus quasi Spiritus sanctus esse non possit, nisi Filius prius nascatur a Patre, ut posterior Filio sit Spiritus sanctus: et ideo rectius dici quod pariter sint a Patre, Filius nascendo, et Spiritus sanctus procedendo, ita ut nec Filius a Spiritu sancto sit, nec Spiritus sanctus a Filio, sicut splendor et calor pariter sunt de uno sole, nec splendor a calore est, nec calor a splendore; si, inquam, hoc [Col. 0306C] aliquis nostrae objicit assertioni, respondemus: Nos nec gradus dignitatis ponimus in Deo, qui unus est; nec in existendo Filium de Patre, aut Spiritum sanctum procedere de Patre et Filio, intervalla in aeternitate, quae est extra omne tempus, statuimus. Similiter enim omnes Christianam fidem tenentes confitemur nec minorem, nec posteriorem Filium esse Patre; quamvis nonnisi de illo 56 sit. Ita quoque nos qui dicimus Spiritum sanctum de Filio esse sive procedere nec minorem nec posteriorem eum Filio [1653 1Kb] fatemur. Nempe quamvis splendor et calor de sole procedant, nec possint esse nisi sit ille de quo sunt; nihil tamen prius aut posterius in tribus, in sole scilicet, et [1654 1Kb] splendore, et calore [Col. 0306D] intelligimus: multo itaque minus, cum haec in rebus temporalibus ita sint, in aeternitate, quae tempore non clauditur, praedictae tres personae in existendo [Col. 0307A] susceptibiles intervalli possunt intelligi [1655 1Kb] .



CAPUT XIV [1656 1Kb]

Disparitas inter Filii ac Spiritus sancti processionem de Patre, et splendoris ac caloris processionem de sole.

Quod autem dicitur quia Filius et Spiritus sanctus sic possunt esse de solo Patre ut nec Filius sit de Spiritu sancto, nec Spiritis sanctus de Filio; sicut splendor et calor simul procedunt de uno sole, ut alter non sit de altero: non recte hoc nobis opponitur. Cum enim dicimus Filium de Patre [1657 1Kb] esse, et Spiritum sanctum de Patre esse, Filium fatemur Deum, et Spiritum sanctum Deum esse de [1658 1Kb] Patre Deo, et has tres personas unum solum Deum esse, et idipsum esse de eodem ipso. In sole vero non [Col. 0307B] dicimus solem esse de sole, cum splendor aut calor est de sole; nec idipsum esse solem et quod est de [1659 1Kb] sole; nec illa tria unum esse solem. Nam si sol et splendor unus essent sol, aut si sol et calor similiter unus sol essent [1660 1Kb] , necesse esset aut splendorem esse de calore, cum esset de toto sole, qui idipsum esset quod calor; aut calorem de splendore esse, cum de sole haberet esse [1661 1Kb] , qui non a splendoris differret essentia. Ponamus tamen Filium et Spiritum sanctum ita pariter esse de solo Patre sicut calor et splendor sunt de uno sole. Sed, si ita est, unde habent, qui hoc dicunt, quod Spiritum sanctum confitentur esse Filii, et Filium negant esse Spiritus sancti? Nam, sicut nulla ratio admittit ut calor sit splendoris, aut splendor caloris; ita non [Col. 0307C] patitur veritas ut Spiritus sanctus magis sit Filii, quam Filius Spiritus sancti. Quapropter si negare non audent Spiritum sanctum esse Filii, negent Filium et Spiritum sanctum ita esse pariter de solo Patre, sicut sunt splendor et calor de uno sole. Quare, si hoc nobis objiciunt quod dixi de splendore et calore solis, nec cum illis nec contra nos est.



CAPUT XV [1662 1Kb] .

Quod Graeci non recte dicant Spiritum sanctum procedere de Patre per Filium per quem sunt omnia; sed ipse procedat ex Deitate, quae una est Patris et Filii.

Sicut nobis dicitur, ne omnino separent Filium a Patris communione in hac Spiritus sancti processione, asserunt eum de Patre per Filium procedere. [Col. 0307D] Sed hoc quomodo intelligi possit, non videtur; praesertim cum nusquam legant, unde hoc aperte [Col. 0308A] probare queant. Nam, si hoc sibi suffragari existimant quod legimus de Deo: Quia ex ipso, et per ipsum, et in ipso sunt omnia (Rom. XI, 36), ut ex quo sunt omnia sit Pater et per quem Filius et in quo Spiritus sanctus: et inter omnia, quae sunt per Filium Spiritus sanctus intelligatur [1663 1Kb] . Hoc quidem quod ex [1664 1Kb] Patre sint omnia, et per Filium, et in Spiritu sancto, sine scrupulo accipimus; illud vero quod Spiritus sanctus sit inter omnia, quae sic esse dicit Apostolus, nimis est scrupulosum asserere. Impossibile namque est unam quamlibet de illis tribus personis inter illa omnia includere [1665 1Kb] , et duas alias excludere. Quod si Pater et Filius [1666 1Kb] et Spiritus sanctus sunt inter omnia, quae sunt ex Patre, et per Filium, et in Spiritu sancto: et videat mens [Col. 0308B] rationalis quanta sequatur confusio. Cum ergo dicit Apostolus: Ex ipso, et per ipsum, et in ipso sunt omnia, intelligere debemus sine dubio omnia creata a Deo, quae ita sunt ex ipso, et per ipsum, et in ipso, sicut aliud ex alio, et per aliud, et in alio. Quidquid enim factum est, non est idem Deo, sed ab illo aliud. Spiritus autem sanctus non est aliud, sed idem ipsum quod est Pater et [1667 1Kb] Filius. Utique nihil aliud intelligi potest, quo ostendere possint [1668 1Kb] Spiritum sanctum per Filium de Patre (sicut aiunt) procedere. Cum enim Pater et Filius non differant in unitate deitatis nec Spiritus sanctus procedat de Patre nisi de deitate; si eadem deitas est Filii, nequit intelligi quomodo procedat de deitate Patris per deitatem Filii, et non de ejusdem Filii [Col. 0308C] deitate; nisi forte quis dicat Spiritum sanctum non procedere de deitate Patris, sed de paternitate; nec per deitatem Filii, sed per filiationem: quae opinio sua se patenti fatuitate suffocat. Quod si dicit [1669 1Kb] aliquis quia cum dico illum procedere de deitate Patris et Filii, non possum deitatem [1670 1Kb] Spiritus sancti ab hac Patris et Filii deitate separare; quoniam una et eadem est deitas trium: et ideo sequi, si de deitate Patris et Filii procedit de sua quoque eum procedere: et ob hoc Spiritum sanctum de seipso procedere. Ad hoc jam supra me sufficienter memini respondisse quia nulla persona ex seipsa esse potest: nam, sicut Filius, cum est de Patris essentia, quamvis non sit alia sed eadem Filii essentia quae est Patris, non tamen est de seipso, sed [1671 1Kb] [Col. 0308D] de Patre solo; ita Spiritus sanctus, cum est de essentia Patris et Filii, quae est eadem illi, non tamen [Col. 0309A] est de seipso, sed tantummodo de Patre et Filio.



CAPUT XVI [al. XV].

Quod Spiritus sanctus non procedat a Patre per Filium; sicut omnia a Patre per Verbum sunt facta.

Dicent: Cur non similiter [1672 1Kb] dicere possumus Spiritum sanctum de Patre per Filium procedere, sicut dicimus a Patre omnia facta per Verbum quod est [1673 1Kb] Filius? Sicut enim cum Pater facit per Verbum suum, non facit per aliud quam per hoc quod ipse est, hoc est per essentialem potestatem, quae est eadem Verbi; et tamen dicitur facere per Verbum [1674 1Kb] : cur non similiter dicimus Spiritum sanctum a Patre procedere per Verbum cum non procedat [Col. 0309B] a Patre, nisi de hoc et per hoc quod idem est [1675 1Kb] illi cum Filio quamvis non ut creatura, sed ut idipsum de eodem ipso? Videamus quid sequatur, si hoc dicimus; et pax sit inter nos. Nempe quae facta sunt a Patre per Verbum, facta sunt ab ipso Verbo: ipsum namque Verbum dicit: Quaecunque enim Pater [1676 1Kb] fecerit, haec et Filius similiter facit (Joan. V, 19). Dicamus igitur quia Spiritus sanctus, cum procedit a Patre per Filium, procedit et a Filio similiter; sicut quae facta sunt a Patre per Verbum, facta sunt similiter ab ipso Verbo, nisi forte intelligunt Spiritum sanctum procedere de Patre per Filium quemadmodum cum fons fluit in rivum, et rivus colligitur in lacum, dicitur lacus esse de fonte per rivum. Sed ibi non est rivus in fonte, sed extra [Col. 0309C] fontem sicut est Filius in Patre, et non extra Patrem. Quare non sic est [1677 1Kb] Spiritus sanctus de Patre per Filium, sicut est lacus de fonte per rivum. Si tamen sic est, negari nequit esse de Filio quamvis sit de Patre per Filium; sicut fatendum est lacum esse de rivo quamvis sit de fonte per rivum. Qui enim negat lacum esse de rivo [1678 1Kb] quoniam prius est de fonte rivus: dicat se non esse de Patre suo, sed de Adam, quoniam per Patrem suum est de Adam. Dicat etiam Filium virginis non esse de Maria, nec de David, nec de Abraham; quoniam isti prius fuerunt de Adam: et dicat falsum esse quod dictum est Abrahae: In semine tuo benedicentur omnes gentes (Gen. XXII, 18). Et ad David: De fructu ventris tui ponam super sedem tuam (Psal. CXXXI, 11). Et ad [Col. 0309D] Mariam: Benedictus fructus ventris tui (Luc. I, 42). Dicatque Christum non esse semen horum, vel fructum 57 sed Adae; quoniam isti ab illo descenderunt [1679 1Kb] . Sed neque de Adam est Filius Virginis, secundum hunc sensum; sed de limo, de quo factus [Col. 0310A] est Adam. At inferent [1680 1Kb] : Bene dicimus Spiritum sanctum non procedere de Filio, sed de Patre per Filium, quamvis sit de Patre et de Filio, sicut dicis lacum esse de fonte et de rivo. De processionis namque verbo quaestio est inter nos, quam vos asseritis esse de Filio, et nos negamus [1681 1Kb] : ecce enim videtis rivum de fonte procedere, quasi de originali principio; lacus autem non procedit, sed colligitur de rivo, quamvis habeat esse de illo. Ita igitur etsi Spiritus sanctus habeat esse de Filio, non tamen procedere proprie dicitur de Filio, sed de Patre quasi de principio. Hoc forsitan diceretur recte, si Filius nascens de Patre procederet extra Patrem, et medio quodam spatio interveniente, prius intelligeretur esse Spiritus sanctus de Patre quam de Filio; [Col. 0310B] sicut rivus de fonte fluens extra fontem procedit, et quodam intervallo in lacum colligitur, et prius est lacus de fonte quam de rivo: et ideo est de fonte per rivum, non de rivo per fontem. Verum cum Filius nascens de Patre non exeat extra Patrem; sed in ipso manens, nec loco, nec tempore, nec essentia divisus sit [1682 1Kb] a Patre; et cum unum sit idemque Patri et Filio id unde procedit Spiritus sanctus, nec intelligi potest, nec dici debet Spiritum sanctum procedere de Patre, et non de Filio. Non ergo videtur qua ratione dicatur Spiritus sanctus non procedere de Filio, sed de Patre per Filium, cum etiamsi per Filium nequeat, non de Filio. Si quis tamen vult dicere Filium de Patre procedere magis proprie quam Spiritum sanctum de Filio, quamvis [Col. 0310C] Spiritus sanctus de illo; sicut rivus magis illi videtur procedere de fonte quam lacus de rivo: ne concedat Spiritum sanctum [1683 1Kb] procedere de Filio, de quo habet esse, sicut lacus de rivo, nos non negamus nascentem aliquo modo procedere de illo, de quo nascitur; et Spiritum sanctum asserimus suo modo, non quasi de duobus fontibus, sed vere de uno fonte procedere; ita tamen ut nomen nativitatis nec processio Filii amittat, nec Spiritus sancti processio recipiat. Non est igitur cur magis dici debeat Filius procedere de Patre quam Spiritus sanctus de Filio.



CAPUT XVII [al. XVII] [1684 1Kb] .

Quod sicut lacus est de rivo et fonte, ita Spiritus sanctus procedat de Patre et Filio.

Diligentius consideremus quomodo lacus sit de [Col. 0310D] fonte, pariter et de rivo: ut per hoc, sicut per temporale et locale aliquid potest intelligi quod aeternum est, cognoscamus Spiritum sanctum esse de Patre et Filio. Multa enim in horum consideratione, sicut in epistola ad venerabilis memoriae Urbanum [Col. 0311A] papam de [1685 1Kb] incarnatione Verbi scripsi, inveniuntur quae uni Deo et tribus personis per quamdam similitudinem aptantur. Constat quia una [1686 1Kb] eademque aqua est, quae et fons, et rivus, et lacus dicitur, non tres aquae, quamvis tres sint, fons, rivus et lacus. Discernamus itaque inter fontem, rivum et lacum; et videamus quid singula [1687 1Kb] haec, cum tria sint, in una intelligantur aqua. In fonte quidem aqua de abysso ascendens ebullit; in rivo de fonte descendens fluit; in lacu colligitur [1688 1Kb] et manet. Per fontem ergo intelligitur aqua de abysso ebuliens; per rivum, quia de fonte fluit; per lacum [1689 1Kb] , quia simul ibi coadunatur. Videmus autem quia rivus non est de hoc unde aqua fons dicitur; sed de hoc quod est, id est de aqua; nec lacus est de hoc [Col. 0311B] unde aqua dicitur fons aut rivus, sed de ipsa aqua, quae una et eadem est in fonte et rivo. Non ergo de hoc, unde differunt fons et rivus; sed de hoc in quo unum sunt, lacus existit. Si ergo non magis fons est hoc unde lacus est quam rivus, nequit intelligi lacus magis esse de fonte quam de rivo. Sic itaque cum [1690 1Kb] dicitur Deus Pater, aut Filius, aut Spiritus sanctus; una in tribus intelligitur essentia, et unus Deus, quod nomen est ipsius significativum essentiae; sed in Patre intelligitur gignens, in Filio genitus, et in Spiritu sancto singulari quodam et ineffabili modo procedens. Quemadmodum igitur lacus non est de hoc, unde diversi sunt ab invicem fons et rivus; sed de aqua in qua unum sunt [1691 1Kb] ; ita Spiritus sanctus non est de hoc, unde alii sunt ab invicem [Col. 0311C] Pater et Filius; sed de divina essentia, in qua unum sunt. Si ergo non magis est Pater hoc unde Spiritus sanctus est quam Filius, intelligi nequit cur magis sit de Patre quam de Filio.



CAPUT XVIII [al. XVII] [1692 1Kb] .

Pater et Filius sunt unum principium Spiritus sancti.

Quod si dicunt non eum esse posse de duabus causis, sive ex duobus principiis, respondemus: Quoniam sicut non credimus Spiritum sanctum esse de hoc unde duo sunt Pater et Filius, sed de hoc in quo unum sunt, ita non dicimus duo esse ejus [1693 1Kb] principia, sed unum principium. Quippe cum dicimus Deum principium creaturae, intelligimus Patrem et Filium et Spiritum sanctum unum principium, non tria principia; sicut unum Creatorem, non tres creatores, [Col. 0311D] quamvis tres sint Pater et Filius et Spiritus sanctus; quoniam per hoc in quo unum sunt, non per hoc quod tres sunt [1694 1Kb] est Pater aut Filius aut [Col. 0312A] Spiritus sanctus principium sive creator. Si igitur quamvis Pater sit principium, et Filius sit principium, et Spiritus sanctus sit principium, non tamen sunt tria principia, sed unum: ita, cum Spiritus sanctus dicitur esse de Patre et de Filio, non est de duobus principiis, sed de uno, quod est Pater et Filius, sicut est de uno Deo qui est Pater et Filius; si tamen [1695 1Kb] dici debet Deus habere principium aut causam. Principium namque videtur nonnisi rei incipientis esse [1696 1Kb] et causa nonnisi effectus alicujus; et Spiritus sanctus nunquam incoepit esse, nec est effectus alicujus [1697 1Kb] . Quod enim incipit esse, proficit de non esse ad esse: et nomen effectus, rei quae fit aptari videtur proprie. Quoniam tamen [1698 1Kb] verum est Filium esse de Patre, et Spiritum sanctum de [Col. 0312B] Patre et Filio, si suo ineffabili quodam modo [1699 1Kb] intelligitur, quoniam aliter proferri nequit, dici non incongrue potest Pater quodammodo principium Filii, et Pater et Filius principium Spiritus sancti. Nec tamen duo confitemur principia; unum, Patrem ad Filium [1700 1Kb] ; alterum, Patrem et Filium ad Spiritum sanctum. Sicut non credimus alium Deum Patrem de quo est Filius, et alium Deum Patrem et Filium de quo est Spiritus sanctus, quamvis de eodem Deo, sive de eodem principio suo quisque modo sit, alter scilicet nascendo, alter procedendo; si quodam [1701 1Kb] singulari et ineffabili modo [1699 1Kb] intelligitur ista processio. Processio namque multis modis dicitur, de quibus iste solitarius intelligitur, sicut nativitas Filii singularis cognoscitur. Idipsum intelligitur [Col. 0312C] [1702 1Kb] , si dicimus Patrem esse causam [1703 1Kb] Filii, et Patrem et Filium causam Spiritus sancti. Non enim duas possumus dicere causas, aliam videlicet Filii, aliam Spiritus sancti, sed unam: quemadmodum non duo dii sunt, sed unus Deus, de quo est Filius et Spiritus sanctus.



CAPUT XIX [al. XVIII] [1704 1Kb] .

Infringitur argumentum ductum ex eo quod Christus expresserit solam Spiritus sancti processionem a Patre.

Si autem quaeritur, cum Dominus dixit: Cum venerit Paraclitus, quem ego mittam vobis a Patre, Spiritum, Spiritus veritatis, qui a Patre procedit (Joan. XV, 26): cur non addidit, et a Filio, vel a me si sic voluit intelligi? Non est hoc inusitatum in dictis [Col. 0312D] illius, ut cum attribuit aliquid 58 Patri quasi soli, vel sibi, vel Spiritui sancto; velit in aliis intelligi quod in uno loquitur [1705 1Kb] . Nam cum dicit: Beatus es, [Col. 0313A] Simon Barjona, quia caro et sanguis non revelavit tibi, sed Pater meus qui in coelis est (Matth. XVI, 17). Nonne ipse Filius et Spiritus sanctus intelligendus est revelasse cum Patre? Quoniam enim Pater non revelat per hoc, quia Pater est [1706 1Kb] ; sed per hoc, quod Deus est, et idem Deus est Filius [1707 1Kb] et Spiritus sanctus; sequitur ut, quod revelat Pater, revelet Filius, et Spiritus sanctus. Item cum dicit: Nemo novit Filium, nisi Pater; neque Patrem quis novit, nisi Filius, et cui voluerit Filius revelare (Matth. XI, 27), quasi solus Filius cognoscat [1708 1Kb] et revelet Patrem, et se; et solus Pater [1709 1Kb] cognoscat Filium: intelligendum est ibi revelare et nosse, tribus personis esse commune; quoniam non per hoc, quod alii sunt ab invicem; sed per hoc, quod unum sunt Pater [Col. 0313B] et Filius et Spiritus sanctus [1710 1Kb] , cognoscunt et revelant. Cum etiam dicit [1711 1Kb] Patrem nosse Filium, et Filium nosse Patrem, et revelare se et Patrem, aperte vult intelligi quia Pater cognoscit Spiritum sanctum, et Filius noscit et revelat Spiritum sanctum; quoniam idipsum quod est Pater et Filius, est etiam Spiritus [1712 1Kb] sanctus. Similiter cum dicit: Qui me videt, videt et Patrem (Joan. XIV, 9), non est separandus Spiritus sanctus; quoniam qui videt hoc in quo unum sunt [1713 1Kb] Pater et Filius et Spiritus sanctus, non potest videre unum de his tribus sine aliis duobus. De Spiritu sancto quoque dicit ad apostolos: Cum autem venerit ille Spiritus veritatis, docebit vos omnem veritatem (Joan. XVI, 13), quasi solus Spiritus sanctus doceat omnem veritatem; cum [Col. 0313C] nec sine Patre, nec sine Filio doceat omnem veritatem. Non enim per hoc, quia est Spiritus alicujus, scilicet Patris et Filii et Spiritus; sed per hoc, quod unum est cum Patre et Filio, id est per hoc quod Deus est, docet omnem veritatem. Videtis igitur quomodo in his quae proposui [1714 1Kb] , quod uni quasi soli attribuit [1715 1Kb] , ab aliis duabus personis non possit [1716 1Kb] separari. Multa hujusmodi in sacra Scriptura legimus: ut quod de una persona singulariter dicitur, indifferenter de tribus intelligatur. Quidquid enim de una persona pronuntiatur, de aliis pariter oportet intelligi; nisi cum hoc [1717 1Kb] , unde aliae sunt, ut dixi, ab invicem obviare cognoscitur. Quapropter cum credimus Spiritum sanctum de Patre procedere; quoniam Deus de Deo, id est essentia Spiritus [Col. 0313D] sancti de essentia Patris, quae una est in tribus [1718 1Kb] , esse intelligitur: necesse est ut de Filio eum similiter esse confiteamur, si Filius non est de illo; de [Col. 0314A] hoc enim est Spiritus sanctus, quod est Filius et quod est Pater



CAPUT XX [al. XIX] [1719 1Kb] .

Ejusdem argumenti confirmatio refutatur.

Sed dicet aliquis: Ideo intelligimus Filium et Spiritum sanctum revelare, quod solus Pater revelare dicitur; et Patrem et Spiritum sanctum revelare et nosse, quod solus Filius facere dicitur; et Patrem et Filium docere, quod solus spiritus sanctus doctum ire promittitur, quia quod de uno solo in uno loco legitur, de aliis alibi aperte significatur [1720 1Kb] . Cum vero dicit Spiritum sanctum de Patre procedere, non legimus alicubi cum de Filio procedere. Per quod monemur [1721 1Kb] non nostro sensu, quod nusquam dictum est, asserere. Ad quod respondemus quia [Col. 0314B] potius docemur per haec quae sic dicta sunt, ea, quae in similibus dictis tacentur, similiter intelligere; praesertim cum ex his quae dicuntur, nulla ratione contradicente, ea, quae non dicuntur, rationabili necessitate consequi apertissime viderimus [1722 1Kb] . Cum enim dicit Dominus ad Patrem: Haec est autem vita aeterna, ut cognoscant te solum verum Deum, et quem misisti Jesum Christum (Joan. XVII, 3); an ideo debemus separare ab hac salubri et vitali cognitione Spiritum sanctum, quia nusquam legitur: Haec est autem vita aeterna, ut cognoscant Patrem solum verum Deum, et Spiritum sanctum. Aut: Haec est vita aeterna, ut cognoscant Filium solum verum Deum et Spiritum sanctum? Aut cum legimus: Quia sicut Pater habet vitam in semetipso; sic dedit et Filio vitam [Col. 0314C] habere in semetipso (Joan. V, 26), dicemus Spiritum sanctum non habere a Patre, a quo est, ut habeat in semetipso vitam, sicut habet Pater et Filius; quoniam hoc nusquam dicit Filius de Spiritu sancto, sicut de seipso. Item cum dicit: Pater in me est, et ego in Patre. Et: Qui videt me, videt et Patrem (Joan. XIV, 10), an negabimus Spiritum sanctum esse in Patre et Filio, et Patrem et Filium esse in Spiritu sancto; aut eum, qui videt Filium, videre Spiritum sanctum, sicut videt Patrem; si haec non eadem pronuntiatione leguntur, qua [1723 1Kb] de Patre et Filio proferuntur? Imo quoniam unus idemque Deus est, Pater, et Filius, et Spiritus sanctus: cum dicitur cognoscere solum verum Deum Patrem et Filium esse vitam aeternam, inseparabiliter intelligendus [Col. 0314D] est in illa cognitione Spiritus sanctus. Et cum legimus: Quia sicut Pater habet vitam in semetipso; sic dedit Filio habere vitam in semetipso, non debemus [Col. 0315A] vitam eamdem existimare alienam a Spiritu sancto, aut quod illam non in semetipso [1724 1Kb] habeat. Et cum audimus: Pater in me est, et ego in Patre. Et: Qui me videt, videt et Patrem, cognoscere debemus per haec quae ita dicuntur, quia Spiritus sanctus non est extra Patrem et Filium, aut Pater et Filius extra Spiritum sanctum; et quia per visionem [1725 1Kb] Filii videtur Spiritus sanctus sicut Pater [1726 1Kb] . Sicut enim non est alius Deus Pater, alius Deus Filius, alius Deus Spiritus sanctus; sic non habet Deus aliud in seipso quam Deum; nec est Deus extra Deum; nec Deus est dissimilis Deo [1727 1Kb] . Denique, ubi legimus [1728 1Kb] in propheta, aut evangelista, aut Apostolo his verbis Deum unum esse tres personas, aut unum Deum esse Trinitatem, aut Deum de Deo? [Col. 0315B] sed neque in illo Symbolo, in quo non est prolata processio Spiritus sancti de Filio, invenimus nomen personae, vel Trinitatis [1729 1Kb] . Quoniam tamen ex his quae legimus haec apertissime sequuntur, constanter ea et corde credimus, et ore confitemur. Quare non tantum suscipere cum certitudine debemus quae in sacra Scriptura leguntur, sed etiam ea quae ex his, nulla alia contradicente ratione, rationabili necessitate sequuntur.



CAPUT XXI [al. XX] [1730 1Kb] .

Processio Spiritus sancti de Filio exprimitur, cum Spiritus sanctus dicitur Spiritus Filii.

Quamvis quae supra jam dicta sunt sufficere possint, adhuc tamen aliquid addam, unde Spiritus sanctus cognoscatur esse de Filio. Confitentur Graeci nobiscum Spiritum sanctum esse Spiritum Dei, et Spiritum [Col. 0315C] Patris, et Spiritum Filii. Quaero itaque si eodem modo intelligunt illum esse [1731 1Kb] Spiritum Dei, et Spiritum Patris, et Spiritum Filii; aut dissimiliter? Certum est autem quia non dicitur Spiritus Dei, sicut possessio; ut cum dicitur equus alicujus, vel domus. Major enim est qui possidet, quam quod possidetur. Deus autem non est major Spiritu sancto; quia Spiritus sanctus est Deus, nec Deus est major Deo. Neque dicitur Spiritus Dei, ut membrum Dei, sicut manus vel pes hominis: nos enim Deus habet membrum, aut partem ullam. Quomodo ergo intelligendus est Spiritus esse Dei, nisi quia hoc, quod est [1732 1Kb] , ex Deo? Non autem significat aliud nomen Patris, quam Deum, qui est Pater; aut relationem ejus ad Filium, ex qua nomen Patris [Col. 0315D] habet. Similiter dicendum est de Filio. Quid namque [Col. 0316A] intelligitur in nomine Filii, nisi Deus qui Filius est, aut relatio qua refertur ad Patrem [1733 1Kb] , per quam Filius appellatur? Sed nullus sensus capit Spiritum sanctum esse Spiritum Patris, aut Filii, secundum quod alter est Pater, alter Filius; sed secundum quod uterque unus idemque Deus est. Quare idem est intellectus, cum dicitur Spiritus Dei [1734 1Kb] , et Spiritus Patris, et Spiritus Filii; sed Spiritus Dei, et Spiritus Patris dicitur, quia est et 59 procedit de Deo, et de Patre. Itaque est et procedit etiam de Filio [1735 1Kb] , quia eodem sensu spiritus Filii dicitur. Nam, cum Spiritus sanctus dicitur spiritus Dei [1734 1Kb] spiritus Domini, si non intelligimus ibi spiritum Filii eo sensu quo spiritum Patris, aut separabimus Filium a nomine Dei vel Domini, aut bifariam intelligetur Spiritus Dei, sive spiritus Domini. [Col. 0316B] Sed unde hunc habent sensum, aut ubi legitur in sacra Scriptura quod similiter non intelligatur de Patre et de Filio, cum legimus spiritum Dei aut spiritum Domini [1736 1Kb] , aut quid invenitur, unde hoc sequatur [1737 1Kb] ? Nam si dicunt: Cum dicitur spiritus Patris, duobus modis intelligitur: Est enim spiritus Patris, quia est de Patre, et quia datur a Patre; Filii vero spiritus non [1738 1Kb] est, nisi quia datur a Filio. Hoc est quod quaero, unde habeant. Et si dicunt quod in nulla authentica dictum est pagina; nec sequitur ex eo quod ibi scriptum [1739 1Kb] sit: cur nos reprehendunt, cum dicimus Spiritum sanctum procedere de Filio, ideo quia haec verba non legunt; cum ex his, quae legunt et credunt, hoc ex necessitate sequi intelligamus [1740 1Kb] ? Judicent quoque ipsi quid potius suscipiendum sit, quamvis in sacra [Col. 0316C] pagina utrumque taceatur; an hoc, quod nos dicimus, Spiritum sanctum procedere de Filio, quod ostendimus ex his consequi quae veraciter credimus; an quod ipsi dicunt, Spiritum sanctum aliter esse Spiritum Patris [1741 1Kb] , aliter esse Filii: quod nec auctoritate, nec ratione, nec ex his quae certa sunt, possunt ostendere. Utique aut debent cessare ab hac sua sententia, si tamen hoc dicunt, ut audio, quod Spiritus [1742 1Kb] sanctus aliter est Filii spiritus, quam spiritus Patris; cum nusquam hoc legant, vel unde hoc probent; aut saltem nos reprehendere non debent, qui dicimus [1743 1Kb] Spiritum sanctum procedere de Filio; quamvis his verbis hoc non legamus [1744 1Kb] , quoniam ex his, quae pariter credimus, hoc [Col. 0316D] consequi monstramus. Sed si cessant ab hac sua [Col. 0317A] assertione, credant pariter nobiscum Spiritum sanctum similiter esse Patris et Filii spiritum, et intelligant eum [1745 1Kb] a Filio, sicut a Patre procedere. Et si nos reprehendere desinunt, fateantur nobiscum hoc, unde cognoscunt nos reprehendi non debere.



CAPUT XXII [al. XXI] [1746 1Kb] .

Cur in Symbolo non sit expressa processio Spiritus sancti a Filio: et cur a Latinis fuerit adjecta, Graecis inconsultis.

Ad hoc autem, quod nos reprehendunt in Symbolo illo, quod pariter nos et illi suscipimus et tenemus addidisse Spiritum sanctum a Filio procedere; et quaerunt cur hoc factum sit, et quare hoc prius eorum Ecclesiae monstratum non est, ut communiter consideraretur, et communi consensu adderetur [Col. 0317B] quod addendum erat: ad hoc, inquam, responsum sufficiens habemus. Nam si quaeritur cur factum sit, dicimus quia necesse erat propter quosdam minus intelligentes, qui non animadvertebant in illis, quae universa credit Ecclesia, contineri, et ex his sequi Spiritum sanctum de Filio procedere; ne forte hoc credere dubitarent. Quod quam necessarium fuerit, per illos qui hoc negant, quia in illo Symbolo positum non est, cognoscimus. Quoniam igitur et necessitas cogebat, et nulla ratio prohibebat, et vera fides hoc admittebat; fiducialiter asseruit Latinitas, quod credendum et confitendum esse cognoscebat. Scimus enim quod non omnia, quae credere et confiteri debemus, ibi dicta sunt; nec illi qui Symbolum illud dictavere, voluerunt [Col. 0317C] fidem Christianam esse contentam ea tantummodo credere et confiteri, quae ubi posuerunt. Ut enim alia taceam [1747 1Kb] , non ibi dicitur Dominus ad infernum descendisse; quod tamen pariter et nos et Graeci credimus. Si autem dicunt nullo modo debuisse corrumpi Symbolum tanta auctoritate taxatum [1748 1Kb] , nos non judicamus esse corruptionem, ubi nihil addimus [1749 1Kb] quod his, quae ibi dicta sunt, adversetur. Et quamvis defendere possemus [1750 1Kb] hanc adjectionem non esse corruptionem, si quis tamen hoc contentiose voluerit asserere, respondemus nos illud non corrupisse, sed aliud novum edidisse: illud enim secundum [1751 1Kb] proprietatem Graeci dictaminis translatum, cum illis integrum servamus et veneramur; [Col. 0317D] istud autem, quo [1752 1Kb] frequentius in populi audientia utimur, Latino more dictatum cum addimento supradicto edidimus. Quod autem quaeritur, quare hoc Graecorum ecclesiae consensu factum [Col. 0318A] non est. Respondemus quia et nimis erat difficile Latinis, eorum episcopos ad consulendum de hac re colligere; nec erat necesse unde non dubitant hoc in quaestionem [1753 1Kb] adducere. Quae est enim Ecclesia quae vel per amplitudinem unius regni dilatatur [1754 1Kb] , cui non liceat aliquid secundum rectam fidem constituere, quod in conventu populi utiliter legatur aut cantetur? Quanto ergo magis licuit Latinis hoc constanter proferre, in quo omnes gentes et omnia regna, quae Latinis utuntur litteris, pariter concordant.



CAPUT XXIII [al. XXII] [1755 1Kb]

Summa doctrinae et probationum processionis Spiritus sancti de Filio.

Colligamus breviter quod supra pluribus rationibus [Col. 0318B] effectum est. Constat inexpugnabili ratione Spiritum sanctum esse de Filio, sicuti est de Patre; nec tamen esse quasi de duobus diversis, sed quasi de uno [1756 1Kb] . Ex eo enim, quod Pater et Filius unum sunt, id est ex Deo, est Spiritus sanctus; non ex eo, unde alii sunt ab invicem, sed quoniam Deus, de quo est Spiritus sanctus, est Pater et Filius; idcirco vere dicitur esse de Patre et Filio, qui duo sunt. Et quoniam Pater non est prior aut posterior Filio, aut major aut minor, nec alter magis aut minus est Deus quam alter: non est Spiritus sanctus prius de Patre, quam de Filio; nec de Filio, quam de Patre; nec major nec minor est existens de Patre, quam existens de Filio; nec magis nec minus est de uno, quam de altero. Nam si prius aut [Col. 0318C] post, vel [1757 1Kb] major vel minor, aut magis aut minus de uno esset quam de altero, ex necessitate sequeretur ut aut Spiritus sanctus non esset de hoc, in quo unum sunt Pater et Filius; aut ipsum unum non esset perfecte et simpliciter unum, sed esset ibi aliqua diversitas, de qua illa, quam dixi, in existendo de eodem uno Spiritum sanctum [1758 1Kb] , esset varietas. Sed dici non potest quod Spiritus sanctus non sit de hoc, in quo unum sunt Pater et Filius; alioquin non esset de Deo. Nec credi debet quod in ipso uno [1759 1Kb] sit, secundum quod est, aliqua diversitas. Quare nec prius nec post, nec major aut minor, nec magis aut minus est Spiritus sanctus de Patre, quam de Filio; aut de Filio, quam de Patre. Non [Col. 0318D] enim unus idemque Spiritus sanctus, qui semel totus est de Deo toto, magis [1760 1Kb] aut minus [1761 1Kb] potest esse de uno et summe simplici [1762 1Kb] Deo.
[Col. 0319A]


CAPUT XXIV [al. XXIII].

Quod Spiritus sanctus non sit principaliter de Patre.

Quod si dicitur quia [1763 1Kb] Spiritus sanctus principaliter est de Patre, quasi magis sit de Patre quam de Filio, non ita dicendum est ut intelligatur ulla praedictarum varietatum inesse; sed quoniam Filius hoc quod est, de Patre habet, idcirco hoc ipsum quod Spiritus sanctus est de Filio, habere de Patre, de quo habet esse, non inconvenienter asseritur. Quoniam tamen sic habet esse de Patre Filius, ut omnino [1764 1Kb] idipsum sit quod Pater, et unus idemque Deus: sicut solus et simplex Deus non potest esse major vel minor seipso, nec prior nec posterior, nec aliquid in se habet diversum; sic 60 Filius nec prior nec posterior, nec major nec minor est Patre, [Col. 0319B] nec habet aliquid in se diversum ab eo; sed sicut habet ab illo perfecte esse, ita habet per omnia ab eodem aequalem illi et similem [1765 1Kb] , imo idipsum esse. Quapropter sicut Pater non est magis Deus quam Filius, quamvis Filius habeat esse de [1766 1Kb] Patre; ita non est magis Spiritus sanctus de Patre quam de Filio, licet Filius a Patre habeat, ut de illo sit Spiritus sanctus. In eo enim in quo est unus idemque cum Patre, id est in eo quod Deus est, non est alius [1767 1Kb] ille, et alius Pater; neque dissimiliter habet aliquid [1768 1Kb] , quia non est alius Deus Pater, et alius Deus Filius; neque dissimiliter sunt id quod sunt, sed in eo quod ille est Pater, iste Filius; est alius ille, et alius iste [1769 1Kb] . Et sicut Filius non est alius Deus quam Pater; ita secundum quod Deus [Col. 0319C] est, non habet aliquid ab alio [1770 1Kb] quam a seipso. Nam cum dicimus Deum de Deo, Filium de Patre [1771 1Kb] , non alium intelligimus Deum de Deo alio; sed eumdem ipsum Deum de eodem ipso Deo, quamvis dicamus alium de alio, Filium scilicet de Patre. Sicut enim supra dictum est, quemadmodum Deus, secundum nomen significans unitatem, nullam recipit diversitatem; ita secundum nomina significantia Deum esse de Deo, necessario admittit pluralitatem. Si ergo dicitur quod Spiritus sanctus principaliter a Patre sit; non aliud significatur quam quia ipse Filius, de quo est Spiritus sanctus, a Patre habet hoc [1772 1Kb] ipsum, ut Spiritus sanctus sit de illo; quoniam [1773 1Kb] id quod est, habet a Patre. Non quemadmodum [Col. 0319D] in rebus creatis, dum aliquid asserimus esse [Col. 0320A] principaliter, volumus significare quod magis sit hoc quod dicitur esse principaliter, quam illud ad quod refertur: ut cum dispensator alicujus domini ejus praecepto pascit familiam domus, dominus principaliter et magis eam pascere recte dicitur, quam dispensator. Nam non omnia quae sunt [1774 1Kb] domini, sunt dispensatoris aequaliter; sicut ea quae sunt Patris, Filii quoque sunt non inaequaliter.



CAPUT XXV [1775 1Kb] .

Processio haec nullam intra Deum prioritatem inducit, nisi originis.

Quaeret forsitan aliquis et mirabitur dicens: Quomodo potest intelligi ut aliquid habeat esse de [1776 1Kb] aliquo; et non sit aliquo modo id, de quo est, [Col. 0320B] principalius et dignius; et hoc, quod ex eo est, quodammodo minus et quasi secundarium: praesertim cum id quod est de aliquo, videatur indigere; ut sit, eo de quo [1777 1Kb] est; illud vero, de quo est, nequaquam egeat eo quod de se est? Ad quod respondendum quia sicut essentia Dei valde diversa et aliena est a creata essentia, ita, cum dicimus Deum de Deo existere nascendo vel procedendo, longe aliter intelligenda est ista nativitas sive processio, quam cum dicimus in aliis rebus aliquid nasci vel procedere. Ibi enim nihil est aut natura [1778 1Kb] , aut tempore, aut in aliquo prius [1779 1Kb] aut posterius, magis aut minus, aut ulla ratione [1780 1Kb] aliquo indigens: sed totum quod est non tam aequale [1781 1Kb] vel simile sibi et coaeternum, quam idem sibi ipsi, et per se [Col. 0320C] sibi ipsi omnino sufficiens; nec nascitur vel procedit ibi aliquid, quasi de non esse proficiens ad esse. Sicut igitur intellectus noster non potest transire ultra aeternitatem, ut quasi de principio ejus judicet; sic non potest de hac nativitate vel processione nec debet ad similitudinem creaturae sentire vel judicare. Sed quoniam et quod nascitur et quod procedit, non est aliud quam id [1782 1Kb] de quo est nascens vel procedens, quod est solus et unus Deus: sicut idem Deus non est seipso major vel minor; ita in tribus, hoc est in Patre et Filio et Spiritu sancto, non est aliquid majus vel minus, nec est alius alio hoc, quod est majus vel minus; quamvis verum sit [Col. 0320D] quia Deus est [1783 1Kb] de Deo, nascendo et procedendo.
[Col. 0321A]


CAPUT XXVI [1784 1Kb] .

Veritas processionis Spiritus sancti a Filio, ideo maxime firmatur; quia fide certa sunt, ex quibus necessario sequitur.

Ecce vidimus de quanta [1785 1Kb] veritate et quanta [1786 1Kb] necessitate sequatur Spiritum sanctum de Filio procedere. Quod si verum non est aut aliquid eorum, ex quibus hoc diximus consequi, falsum est: quod est contra Christianam [1787 1Kb] fidem, quam cum Graecis tenemus; aut non consequenter conclusimus; quod ostendi nequit. Quare si verum non est, fides Christiana destruitur. Palam etiam est intelligenti, si falsum esse ponitur, quia nulla inde veritas nascitur. Consideremus quoque quid eveniat, cum pro vero asseritur. Utique si verum est Spiritum sanctum [Col. 0321B] procedere a Filio sicut a Patre, sequitur quia Filii spiritus est sicut Patris, et mittitur et datur a Filio sicut a Patre; quod divina docet auctoritas, et nulla penitus sequitur falsitas. Cum autem processio Spiritus sancti a Filio negata tantam inducat falsitatem, ut illa ex quibus eam consequi monstravimus, destruat contra fidem Christianam, nec ullam generet veritatem, et asserta tantam probet veritatem, sicut ostendimus, nec aliquam ullatenus [1788 1Kb] secum trahat falsitatem, cogitet cor rationale qua ratione illam excludat a fide Christiana. Denique si error est hanc credere de Filio Spiritus sancti processionem, ipsa divina auctoritas nos in errorem inducit, cum et illa ex quibus haec sequitur processio et quae illam sequuntur, nos docet; [Col. 0321C] nec alicubi aut illam negat, aut quod ille repugnet aliquo modo pronuntiat. Si [1789 1Kb] ergo opponitur, quia nusquam eam profert divina auctoritas, ideo non esse dicendam [1790 1Kb] . Dicatur similiter, quia nusquam illam negat, nec aliquid dicit quod repugnet, non esse negandam. Dicimus etiam quia satis illam affirmat, cum illa asserit, unde probatur; et nullo modo aliquid significat [1791 1Kb] , unde negetur.



CAPUT XXVII [1792 1Kb] .

Si Spiritus sanctus a Filio non procederet, non esset cur Filius non procederet de Spiritu sancto.

Patet ergo, sicut supra praemisi [1793 1Kb] , praeter hoc quia Filius existit nascendo, et Spiritus sanctus procedendo; hac quoque causa, quia scilicet Spiritus sanctus est de Filio, eos de invicem non posse [Col. 0321D] dici, et propter hoc solum, Filium non posse esse de Spiritu sancto. Nam, quoniam, ut dictum est, aut Filius est de Spiritu sancto, aut Spiritus sanctus de Filio; si non esset Spiritus sanctus de Filio, [Col. 0322A] sequoretur de Spiritu sancto Filium esse. Apparet itaque per supradictas rationes, quia Pater est Deus de quo Deus est, et non est Deus de Deo; et Filius est Deus de Deo, et Deus de quo est Deus; et Spiritus sanctus est Deus de [1794 1Kb] Deo, nec est Deus de quo est Deus. Et quamvis de Patre sint duo, id est Filius et Spiritus sanctus, non tamen duo dii sunt de Patre, sed unus est Deus qui est Filius et Spiritus sanctus. Et licet duo sint, de quo est Filius et qui est de Filio; id est Pater et Spiritus sanctus, non tamen sunt duo dii, sed unus Deus, qui est Pater et Spiritus sanctus. Et quanquam Spiritus [1795 1Kb] sanctus sit de duobus, id est de Patre et Filio, non tamen de duobus est diis, sed de uno Deo, qui est Pater et Filius. Si autem Pater et Filius et Spiritus sanctus [Col. 0322B] bini considerentur, liquet ex his quae dicta sunt, quia necesse est alterum ex altero aut esse, quia ille non ex se est: aut non esse quia ille est ex se. Nam si conferamus [1796 1Kb] Patrem et Filium, videmus Filium esse de Patre, quia Pater non est de illo; et Patrem non esse de Filio, quia Filius est de Patre. Et similiter si consideramus Patrem [1797 1Kb] et Spiritum sanctum, invenimus [1798 1Kb] Spiritum sanctum esse de Patre; quia non est de illo Pater; et Patrem non esse de Spiritu 61 sancto, quia Spiritus sanctus est de illo. Ita quoque si Filius et Spiritus sanctus quomodo sint [1799 1Kb] ad invicem, speculamur; intelligimus [1800 1Kb] Spiritum sanctum esse de Filio, quia Filius non est de illo; et Filium non esse de Spiritu sancto, quia Spiritus sanctus est de Filio. [Col. 0322C] Apparet igitur, quod supra dixi, quia relationes praedictae licet sint in uno, non possunt unitati immittere pluralitatem suam; nec unitas relationibus singularitatem suam.



CAPUT XXVIII [1801 1Kb] .

Communia et propria Patri, ac Filio, et Spiritui sancto

Porro sex sunt differentiae Patris et Filii et Spiritus sancti, ex his nascentes nominibus, id est habere Patrem et non habere Patrem; habere Filium, et non habere Filium; habere Spiritum sanctum de se procedentem, et non habere Spiritum sanctum de se procedentem. Harum differentiarum singulus quisque habet unam propriam, qua differt ab aliis duobus; [Col. 0322D] et duas ita communes et proprias, ut qua communicat [1802 1Kb] uni, ea differat ab altero. Pater namque habet Filium solus, quo differt ab aliis duobus; habet Spiritum sanctum procedentem de se, quod [Col. 0323A] commune est illi cum Filio, et quo differt a Spiritu sancto; Patrem autem non habet, sicut nec Spiritus sanctus, et in hoc [1803 1Kb] differt a Filio. Filius solus habet Patrem, in quo differt a Patre et Spiritu sancto: et est illi commune cum Patre, sicut dictum est, quia procedit de illo Spiritus sanctus, unde ab eodem Spiritu sancto divisus est; caret autem Filio, sicut Spiritus sanctus unde discrepat a Patre. Spiritus sanctus solus est de quo alius non procedit: commune est illi cum Patre [1804 1Kb] , ut dixi, non habere Patrem, in quo dissimilis est Filio; cum Filio quoque est illi commune, ut jam monstratum est, non habere Filium unde Patri non concordat. Solus itaque Pater est qui est de nullo, et de quo sunt alii duo. Solus e contra Spiritus sanctus est qui de [Col. 0323B] duobus, et de quo nullus. Solus Filius qui de uno, et de quo unus. Est autem tribus commune, ad duos habere relationem: Pater enim ad Filium et Spiritum sanctum refertur, sicut ad illos qui de se sunt: Filius ad Patrem et ad Spiritum sanctum, quia est de Patre, et Spiritus sanctus de illo; Spiritus sanctus ad Patrem et Filium, quia est de utroque. Possidet ergo unusquisque suas proprietates, quarum collectio in alio non est eadem, ad similitudinem diversarum hominum personarum. Per hoc enim hominum personae diversae sunt ab invicem, quia uniuscujusque [1805 1Kb] proprietatum collectio non est in alia eadem [1806 1Kb] . Interest tamen aliquid: nam in personis hominum si una est persona, unus est homo; et si unus est homo, una est persona: item, si plures [Col. 0323C] sunt personae, plures quoque sunt homines; et si isti plures [1807 1Kb] sunt, illae et pluralitatem non effugiunt. In Deo vero quamvis tres personae sint, unus tamen est Deus: et licet sit unus Deus, nequaquam tamen personae pluralitatem amittunt. In hoc itaque quod relative Deus ad Deum dicitur, sicut plures homines, personarum admittit pluralitatem [1808 1Kb] et diversitatem; in hoc vero quod per se est, id est, in [1809 1Kb] Deo, inseparabilem, ad similitudinem unius hominis, servat singularitatem: pluralitas namque humanarum personarum non est nisi in pluribus hominibus, nec unus homo pluralitatem accipit personarum; Deus vero unus est tres personae, et [Col. 0323D] personae tres unus Deus. Hoc itaque modo nec unius [Col. 0324A] nec diversarum integre servat aliarum personarum proprietatem.



CAPUT XXIX [1810 1Kb] .

In Deo per ea propria est personarum pluralitas; per communia vero, essentiae unitas.

Cur autem ita sit, quamvis in praefata epistola de incarnatione Verbi, de hoc aliquantulum dixerim [1811 1Kb] , breviter tamen hic repetam. Saepe fit ut plura conveniant in unum sub eodem nomine et eadem quantitate [1812 1Kb] , quam habebant singula antequam unum fierint. Quippe si puncto punctum addimus sine intervallo aut aequalem lineam in aequali linea [1813 1Kb] , aut superficiem aequalem in aequali superficie [1814 1Kb] collocamus, non fit nisi unus punctus [1815 1Kb] , una linea, una superficies. In multis si quis voluerit quaerere [Col. 0324B] inveniet similia [1816 1Kb] . Hoc itaque modo, quamvis non sint plures aeternitates, si tamen dicitur aeternitas in aeternitate, non est nisi una aeternitas; et lumen in lumine, unum tantum lumen est. Eodem modo quaecunque de Dei dicuntur essentia, si in se replicentur, nec quantitatem augent, nec pluralitatem admittunt. Quoniam autem Deus est aeternitas, sicut extra aeternitatem nihil est omnino, ita extra Deum penitus non est aliquid: atque sicut aeternitas in aeternitate non est nisi una aeternitas, sic Deus [1817 1Kb] in Deo, unus est solus Deus. Habemus autem ex vera fide Deum esse de Deo, nascendo, et Deum de Deo, procedendo. Sed quoniam non est aliquid extra Deum, cum nascitur Deus de Deo vel cum procedit Deus de Deo non exit nascens vel procedens [1818 1Kb] [Col. 0324C] extra Deum, sed manet in Deo. Quoniam ergo Deus in Deo non est nisi unus Deus, cum nascitur Deus de Deo, unus solus est Deus gignens et genitus: et cum procedit Deus [1819 1Kb] de Deo, unus tantummodo Deus est procedens [1820 1Kb] et de quo procedit [1821 1Kb] . Unde inevitabiliter sequitur: quoniam Deus nullas habet partes, sed totus est quidquid est; unum eumdemque, et non alium Deum, totum esse Patrem [1822 1Kb] , totum esse Filium, totum esse Spiritum sanctum, Quare Pater et Filius et Spiritus sanctus, per hoc quia cum est Deus de Deo et Deus in Deo, non est [1823 1Kb] nisi unus Deus; servant in Deitate ad similitudinem unius hominis, singularitatem: per hoc vero, [Col. 0324D] quia cum Deus est de Deo aut nascendo aut procedendo, [Col. 0325A] non potest unus idemque esse qui est de aliquo, et de quo est; secundum nomina has relationes significantia, tenent, sicut diversae hominum personae, pluralitatem. Notandum tamen quia nec Deus est sine persona, nec persona sine Deo; et quia singulis personis attribuimus aliquando propria singularum aliquando uni quasi proprium, quod commune est aliis. Nam cum dicimus: solus Pater est in tribus personis, qui a nullo est [1824 1Kb] [1825 1Kb] , solus Filius est qui de uno et de quo unus est; solus Spiritus sanctus est, de quo [1826 1Kb] nullus est; singulas personas nominantes, singulis propria attribuimus. Cum vero legimus: Nemo novit Filium, nisi Pater; neque Patrem quis novit nisi Filius (Math. XI, 27). Et quae sunt Dei, nemo cognovit nisi Spiritus Dei, (I Cor. II. [Col. 0325B] 11). Quamvis videatur Scriptura quod de una dicit persona, negare de aliis; commune tamen est omnibus, [Col. 0326A] quod singulis quasi proprium attribuit. Non enim ignorat Pater aut Filius seipsum et quae Dei sunt, neque Spiritus sanctus Patrem aut Filium. Cur autem et quando quod de uno quasi de solo dicitur, de aliis intelligatur, satis supra dictum est.



Operis clausula.

Haec de processione Spiritus sancti, aliis cogentibus, non de me, sed de eodem Spiritu sancto confidens, pro Latinis contra Graecos scribere; et ea occasione de unitate Deitatis et de Trinitate personarum aliquid addere praesumpsi quamvis inumerabiles sint inter illos qui Latinis utuntur litteris, qui hoc melius quam ego facere possint. Quidquid ergo dixi quod suscipiendum sit, non mihi attribuatur, sed Spiritui veritatis. Si autem aliquid protuli quod aliquatenus [Col. 0326B] corrigendum sit, mihi imputetur, non sensui Latinitatis [Ecclesiae Latinae] [1827 1Kb] .




[Col. 0325B]
SANCTI ANSELMI DIALOGUS DE CASU DIABOLI



62 CAPUT PRIMUM [1828 1Kb] . Quod etiam ad angelos dicatur: Quid habes, quod non accepisti? et a Deo non sit nisi bonum, et esse: et omne bonum sit essentia, et omnis essentia bonum [(82) 1Kb] .

DISCIPULUS. Illud Apostoli: Quid habes, quod non accepisti? (I. Cor. 4, 7.) dicitur hominibus tantum, an et angelis? MAGISTER. Nulla creatura habet aliquid a se. Quod enim seipsum a se non habet, quomodo habet a se aliquid? Denique si non est aliquid, nisi unus qui fecit et quae facta sunt ab [1829 1Kb] uno: clarum est quia nullatenus [1830 1Kb] potest haberi aliquid [1831 1Kb] , nisi qui fecit, aut quod fecit. DISC. Vere clarum [1832 1Kb] est. MAG. Sed neque ipse factor, neque quod factum est, potest haberi nisi ab ipso factore. DISC. Nec hoc minus clarum. MAG. Ille igitur solus a se [Col. 0325D] habet quidquid habet; et omnia alia nonnisi ab illo habent aliquid: et, sicut a se nonnisi nihil habent; [Col. 0326C] ita ab illo nonnisi aliquid habent. DISC. Non plane video quod ait, quod a Deo non habent alia nisi aliquid. Nam quis facit alius [1833 1Kb] , ut multa, quae videmus transire de esse ad non esse, non sint quod erant; etiamsi omnino in nihilum non transeant? Aut quis facit non esse, quidquid non est; nisi ille qui facit esse, omne quod est? Item si non est aliquid, nisi ideo quia Deus facit [1834 1Kb] ; necesse est ut quod non est idcirco non sit, quia ipse non facit. Sicut ergo illa quae sunt, ab illo habent esse aliquid; ita quae non sunt, vel quae de esse transeunt ad non esse, videntur ab eodem ipso habere esse nihil [1835 1Kb] . MAG. Non solum illi dicitur facere aliquid esse, aut aliquid non esse [1836 1Kb] , qui facit ut sit, quod non est; aut ut non sit [1837 1Kb] , quod est: sed etiam ille, qui potest [Col. 0326D] facere ut non sit aliquid [1838 1Kb] , et non facit, dicitur facere esse; et qui potest facere ut aliquid sit, [Col. 0327A] nec facit, dicitur facere non esse. Quippe [1839 1Kb] non ille tantum dicitur facere aliquem nudum esse, aut non esse indutum, qui eum despoliat; sed et qui spoliantem, cum prohibere possit, non prohibet: sed ille proprie dicitur hoc facere [1840 1Kb] , iste vero improprie [1841 1Kb] . Cum enim iste dicitur quia fecit esse [1842 1Kb] nudum, aut non esse indutum, non aliud intelligitur nisi quia, cum posset, non fecit ut non esset nudus, aut ut maneret [1843 1Kb] indutus. Hoc modo Deus dicitur multa facere quae non facit: ut, cum dicitur inducere in tentationem; quoniam non defendit a tentatione, cum possit: et facere non esse, quod non est; quoniam, cum possit, non facit esse. At si consideres ea quae sunt, cum transeunt ad non esse, ipse facit ea non esse. Quoniam namque non solum [Col. 0327B] non est aliqua alia essentia [1844 1Kb] , nisi illo faciente; sed nec aliquatenus manere potest, quod facta est [1845 1Kb] , nisi eodem ipso servante. Cum [1846 1Kb] ipse desinit servare quod fecit; non ideo id, quod erat, redit in non esse, quia ipse facit non esse; sed quia cessat facere esse. Nam et cum quasi iratus destruendo aliquid aufert esse, non est ab illo non esse; sed illo tollente, velut suum, quod praestiterat, quod ab eo factum servabatur ut esset, redit in non esse, quod non ab illo, sed a se, antequam fieret, habebat. Si enim ab aliquo tunicam repetas, quam illi nudo sponte ad tempus praestiteras [1847 1Kb] , non habet a te nuditatem; sed, te quod tuum erat tollente, redit in id quod erat antequam indueretur a te. Nempe sicut a summo bono non est nisi bonum, et omne [Col. 0327C] bonum est a summo bono, ita a summa essentia non est nisi essentia, et omnis essentia est a summa essentia: unde, quoniam summum bonum est summa essentia, consequens est ut omne bonum sit essentia, et omnis essentia bonum. Nihil ergo et non esse, sicut non est essentia, ita non est bonum [1848 1Kb] . Nihil itaque et non esse, non est ab illo, a quo non est nisi bonum et essentia. DISC. Aperte nunc video quia sicut bonum et esse, non est nisi a Deo; ita non est a Deo, nisi bonum et esse. MAG. Vide ne ullatenus putes, cum in divinis libris legimus, aut cum secundum illos dicimus Deum facere malum, aut facere non esse, quia negem [1849 1Kb] propter quod dicitur; aut reprehendam, quia ita dicitur: sed non tantum debemus inhaerere improprietati verborum [Col. 0327D] veritatem tegenti, quantum inhiare proprietate veriatis sub multimodo genere locutionum [1850 1Kb] latenti. [Col. 0328A] DISC. Ista nonnisi non intelligenti aut calumnioso habes opus dicere. MAG. Redi ad id quod [1851 1Kb] incoepisti, et vide si non solum homini, sed et angelo potest dici quia non habet quod non accepit



CAPUT II.

Cur videatur diabolus ideo non accepisse perseverantiam, quia Deus non dedit.

DISC. Satis patet non minus angelo quam homini convenire. Constat ergo quia ille angelus, qui stetit in veritate, sicut ideo perseveravit, quia perseverantiam habuit; ita ideo perseverantiam habuit, quia accepit; et ideo accepit quia Deus dedit. Consequens est [1852 1Kb] igitur quia ille, qui in veritate non stetit, quemadmodum ideo non perseveravit, quia perseverantiam non habuit; sic ideo non habuit perseverantiam, [Col. 0328B] quia non accepit; et ideo non accepit, quia Deus non dedit. Si ergo potes, volo ut ostendas mihi culpam ejus; cum ideo non perseveraverit [1853 1Kb] , quia ille non dedit, quo non dante nihil habere potuit. Certus sum enim, etiamsi non videam, non 63 illum nisi juste a summe justo [1854 1Kb] damnatum, nec sine culpa juste illum potuisse damnari. MAG. Unde putas consequi, si bonus angelus ideo accepit perseverantiam quia Deus dedit, malum ideo non accepisse, quia Deus non dedit? DISC. Quia si bono angelo datio est causa acceptionis, puto non dationem esse malo angelo causam non acceptionis: et si ponitur non datio, video necessariam [1855 1Kb] esse causam ut sequatur non acceptio: et omnes scimus [1856 1Kb] quia cum non accipimus [1857 1Kb] quod volumus, non ideo non datur, [Col. 0328C] quia non accipimus; sed ideo non accipimus, quia non datur. Denique quoscunque legi aut audivi facere quaestionem hanc: hac ratione eam, in quantum memini constituunt; quia si bonus angelus ideo accepit, quia Deus dedit, malus angelus ideo [1858 1Kb] non accepit, quia Deus non dedit: nec memini me adhuc hujus consequentiae solutionem vidisse.



CAPUT III.

Quod ideo Deus non dedit, quia ille non accepit.

MAG. Nulla est tibi consequentia: potest enim non dare, non esse causa non accipiendi, etiamsi dare semper esset causa accipiendi. DISC. Ergo si ponatur non dare, non necesse est sequi non accipere. Quare potest esse accipere, etiamsi non sit dare. MAG. Non est ita. DISC. Exemplo volo mihi [Col. 0328D] ostendas quod dicis. MAG. Si ego porrigo tibi aliquid, et tu accipis; non ideo do quia accipis; sed [Col. 0329A] ideo accipis, quia do; et est datio causa acceptionis. DISC. Ita est. MAG. Quid si id ipsum [1859 1Kb] porrigo alii, et non accipit [1860 1Kb] ; illene ideo non accipit, quia non do? DISC. Potius videtur quia tu ideo non das, quia ille non accepit. MAG. Hic igitur non [1861 1Kb] dare, non est causa non accipiendi; et tamen si pono me non dedisse [1862 1Kb] , causa est consequendi illum non accepisse. Aliud namque est rem causam esse alterius rei: aliud positionem rei esse causam ut sequatur aliud [1863 1Kb] . Cum enim incendium non sit causa ignis, sed ignis incendii, positio tamen incendii semper causa est ut sequatur esse ignem. Si enim est incendium, necesse est ignem esse. DISC. Necesse est me sic esse fateri. MAG. Vides ergo, ut puto, si tu ideo accepisti, quia ego dedi, non tamen idcirco consequi illum, qui [Col. 0329B] non accepit, ideo non accepisse, quia ego non dedi; et tamen consequi quia si ego non dedi, ille non accepit. DISC. Video, et placet mihi quia video. MAG. An amplius dubitas quia sicut angelus, qui stetit, ideo accepit perseverantiam, quia Deus dedit, ita non stanti [1864 1Kb] idcirco Deus non dedit, quia ille non accepit? DISC. Nondum mihi hoc ostendisti; sed illud tantum sufficienter demonstrasti [1865 1Kb] , scilicet non esse consequens ex eo quia bonus angelus ideo accepit, quia Deus dedit [1866 1Kb] ; malum ideo non accepisse, quia Deus non dedit. Si enim vis asserere Deum illi ideo non dedisse, quia non accepit, quaero cur non accepit? Aut quia non potuit, aut quia non voluit. Nam si non habuit potestatem aut voluntatem accipiendi, Deus non dedit. Si enim Deus dedisset, [Col. 0329C] pro certo habuisset. Quare, si non potuit habere potestatem aut voluntatem accipiendi perseverantiam, nisi ante Deo, quid peccavit, si non accepit quod Deus illi non dedit posse aut velle accipere? MAG. Deus dedit illi potestatem et voluntatem accipiendi perseverantiam. DISC. Accepit igitur quod Deus dedit, et habuit quod accepit. MAG. Vere habuit, et accepit. DISC. Accepit ergo, et habuit perseverantiam. MAG. Non accepit, et ideo non habuit. DISC. Nonne dixisti Deum illi dedisse, et illum accepisse potestatem et voluntatem accipiendi perseverantiam? MAG. Dixi; sed non dixi Deum illi dedisse accipere perseverantiam, sed tantum velle et posse perseverantiam accipere. DISC. Ergo, si voluit et potuit, accepit perseverantiam. MAG. Non est necessarium [Col. 0329D] consequens. DISC. Non video cur non, nisi [1867 1Kb] [Col. 0330A] mihi ostendas. MAG. Incoepisti unquam aliquid cum voluntate et potestate perficiendi, quod tamen voluntate ante finem rei mutata non perfecisti? DISC. Saepe. MAG. Voluisti igitur et potuisti perseverare, in quo non perseverasti. DISC. Volui utique; sed non perseveravi in voluntate, et ideo non perseveravi in actione. MAG. Quare non perseverasti in voluntate? DISC. Quia non volui. MAG. Nonne quandiu voluisti perseverare in actione, voluisti perseverare in ipsa voluntate? DISC. Non possum negare. MAG. Cur ergo dicis te non voluisse [1868 1Kb] perseverare in illa? DISC. Iterum responderem: Quia perseverare volui; sed non perseveravi in hac voluntate, nisi rem viderem in infinitum procedere, te semper idipsum [1869 1Kb] interrogante, et me eadem respondente. MAG. Non [Col. 0330B] ergo debes dicere: Ideo non volui perseverare in voluntate, quia non volui perseverare in voluntate hujus voluntatis [1870 1Kb] : sed cum quaeritur: Quare non perseverasti in actione, in qua voluisti et potuisti perseverare? respondere potes [1871 1Kb] : quia non perseveravi in voluntate. Quod si quaeritur iterum quare non perseverasti in voluntate: alia causa reddenda est, unde scilicet contigerit defectus illius voluntatis, quam quia non perseverasti [1872 1Kb] velle voluntatem. Non enim respondendo aliud ostendis quam idipsum quod quaeritur; id est non perseverasti in voluntate perseverandi in actione. DISC. Video quia non videbam quid dicerem. MAG. Dic ergo uno verbo quid sit perseverare, quantum res exigit, in faciendo aliquid. DISC. Perficere: nam perseverare in scribendo [Col. 0330C] aliquid, dicimus perscribere; in ducendo, perducere. MAG. Dicamus igitur similiter, etiamsi non sit in usu, quod perseverare in voluntate, sit pervelle [1873 1Kb] . DISC. Ita fiat. MAG. Cum ergo non [1874 1Kb] perfecisti quod voluisti, et potuisti, cur non perfecisti? DISC. Quia non pervolui [1875 1Kb] . MAG. Ita ergo dic quia diabolus, qui accepit velle, et posse accipere perseverantiam, et velle et posse perseverare, ideo non accepit, nec perseveraverit, quia non pervoluit [1876 1Kb] . DISC. Item quaero quare non pervoluit [1877 1Kb] ? Cum enim dicis quia quod voluit, non pervoluit, tale est [1878 1Kb] ac si dicas: Quod voluit prius, postea non voluit. Quando ergo [1879 1Kb] non voluit quod prius voluit, quare non voluit, nisi quia non habuit voluntatem? Non dico voluntatem quam prius habuit, cum voluit [1880 1Kb] ; [Col. 0330D] sed quam non habuit, cum non voluit. Hanc autem [Col. 0331A] voluntatem quare non habuit, nisi quia non accepit? Quare autem non accepit, nisi quia Deus non dedit [1881 1Kb] ? MAG. Iterum dico quia non ideo non accepit, quia Deus non dedit; sed ideo Deus non dedit quia ille non accepit. DISC. Hoc ostende. MAG. Sponte dimisit voluntatem, quam habebat [1882 1Kb] : et sicut accepit habere [1883 1Kb] quousque habuit; ita potuit accipere semper [1884 1Kb] tenere, quod deseruit [1885 1Kb] : sed quia deseruit, non accepit. Quod ergo ideo non accepit tenere, quia deseruit [1885 1Kb] , non ideo non accepit [1886 1Kb] , quia Deus non dedit; sed ideo Deus non [1887 1Kb] dedit, quia ille non accepit [1888 1Kb] . DISC. Quis non videat quia non ideo non voluit [1889 1Kb] tenere, quia deseruit, sed ideo deseruit, quia non voluit tenere? Semper enim tenenti prius est non velle tenere, quam velle deserere. [Col. 0331B] Ideo enim vult aliquis deserere quod tenet, quia non vult tenere. Quaero [1890 1Kb] igitur quare tenere non voluit quod tenebat, nisi quia Deus non dedit velle? MAG. Non semper prius est non velle tenere, quam velle deserere. DISC. Quando non sit ostende mihi. MAG. Quando aliquam rem [1891 1Kb] propter se non vis tenere, sed deserere, ut carbonem ignitum in manu nuda positum: tunc forsitan prius est non velle tenere, quam velle deserere; et ideo vis deserere, quia non vis tenere. Prius enim quam teneas, non vis tenere; velle autem deserere non potes nisi cum tenes. Cum autem tenes quod nonnisi propter aliud non vis [1892 1Kb] tenere, nec nisi propter aliud [1893 1Kb] deserere vis; et magis vis aliud [1894 1Kb] , quod non potes habere, 64 nisi deseras quod tenes: [Col. 0331C] tunc velle deserere prius est, quam non velle tenere. Avarus namque, cum vult tenere nummum, et mavult panem quem nequit habere, nisi nummum det, prius vult dare, id est deserere nummum, quam non velit tenere: non enim illum ideo vult, ideo non vult tenere dare quia non vult tenere; sed ideo non vult tenere, quia ut [1895 1Kb] panem habeat necesse habet dare. Nam et antequam habeat, vult tenere et habere; et cum habet, nequaquam non vult tenere, quandiu non habet necesse deserere. DISC. Verum est. MAG. Non ergo semper est prius non velle tenere, [Col. 0332A] quam velle deserere; sed aliquando prius est, vellere deserere. DISC. Non possum negare. MAG. Dico ergo [1896 1Kb] quia non ideo non voluit, cum debuit, et quod debuit quia voluntas defecit [1897 1Kb] , Deo dare deficiente; sed quia ipse volendo quod non debuit, bonam voluntatem expulit mala superveniente. Quapropter non ideo non habuit bonam voluntatem perseverantem, aut non accepit, quia Deus non dedit; sed ideo Deus non dedit, quia ille volendo quod non debuit, eam deseruit, et eam deserendo non tenuit [1898 2Kb] . DISC. Intelligo quod dicis.



CAPUT IV.

Quomodo ille peccavit, et voluit similis esse Deo.

MAG. Dubitas adhuc diabolum non ideo voluisse deserere quod habebat, quia non voluit tenere; sed [Col. 0332B] ideo non voluisse tenere, quia voluit deserere? DISC. Non dubito sic esse posse; sed nondum fecisti me certum sic esse. Prius ergo ostende quid voluit habere quod non habebat, ut vellet deserere quod tenebat, sicut in avaro monstrasti. Deinde, si nihil contradici poterit ita esse, me non dubitare fatebor. MAG. Peccasse illum non dubitas; quoniam a justo Deo non potuit injuste damnari; sed quaeris quomodo peccavit. DISC. Ita est. MAG. Si justitiam perseveranter servasset, non peccasset unquam, nec miser esset. DISC. Ita credimus. MAG. Justitiam vero nullus servat, nisi volendo quod debet; neque deserit, nisi volendo quod non debet. DISC. Nulli dubium. MAG. Volendo aliquid igitur, quod velle tunc non debebat, deseruit justitiam; et sic peccavit. [Col. 0332C] DISC. Ita sequitur. Sed quaero quid aliud voluit, quam quod habebat. MAG. Quidquid habebat [1899 1Kb] , debebat velle. DISC. Debebat vere velle quod a Deo acceperat; nec hoc volendo peccavit. MAG. Voluit igitur aliquid quod non habebat, nec tunc velle debebat, sicut Eva similis voluit esse diis prius quam Deus hoc vellet. DISC. Nec hoc ita sequi negare queo. MAG. Nihil autem velle poterat nisi justitiam, aut commodum: ex commodis enim constat beatitudo, quam vult omnis rationalis natura. DISC. In nobis possumus hoc cognoscere, qui nihil volumus, [Col. 0333A] nisi quod justum aut commodum [1900 1Kb] putamus. MAG. Justitiam vero volendo, peccare non potuit. DISC. Verum est. MAG. Peccavit ergo volendo aliquod commodum, quod nec habebat, nec tunc velle debuit, quod tamen ad augmentum beatitudinis esse illi poterat. DISC. Palam est quoniam aliter non potuit. MAG. Cernis, ut puto, quia plus aliquid quam acceperat, inordinate [1901 1Kb] volendo, voluntatem suam extra justitiam extendit [1902 1Kb] . DISC. Aperte nunc video quia peccavit, et volendo quod non debuit, et non volendo quod [1903 1Kb] debuit: et palam est quia non ideo voluit [1904 1Kb] plusquam debuit, quia noluit tenere justitiam; sed ideo justitiam non tenuit, quia aliud voluit [1905 1Kb] , quod volendo illam deseruit, sicut in avaro, de nummo et pane monstrasti. MAG. At [Col. 0333B] cum hoc voluit, quod Deus illum velle nolebat, voluit inordinate similis esse Deo. DISC. Si Deus cogitari non potest, nisi ita solus ut nihil illi simile cogitari possit, quomodo potuit diabolus velle quod non potuit cogitare? Non enim ita obtusae mentis erat, ut nihil aliud simile Deo cogitari posse nesciret. MAG. Etiamsi noluit omnino par esse Deo, sed aliquid minus Deo [1906 1Kb] , contra voluntatem Dei, hoc ipso voluit inordinate [1907 1Kb] similis esse Deo, quia propria voluntate, quae nulli subdita fuit, voluit aliquid. Solius enim Dei esse debet, sic voluntate propria velle aliquid, ut superiorem non sequatur voluntatem. DISC. Ita est. MAG. Non solum autem voluit esse aequalis Deo, quia praesumpsit habere propriam voluntatem; sed etiam major voluit esse, [Col. 0333C] volendo quod Deus illum velle nolebat, quoniam voluntatem suam supra voluntatem Dei posuit. DISC. Satis liquet. MAG. Jam igitur tibi [1908 1Kb] manifestum esse puto ex rationibus suprapositis diabolum sponte dimisisse velle quod debebat, et juste amisisse quod habebat; quia sponte et juste voluit quod non habebat, et velle non debebat [1909 1Kb] . DISC. Nihil puto manifestius. MAG. Quamvis igitur bonus angelus ideo accepit perseverantiam, quia Deus dedit, non ideo tamen malus non accepit, quia Deus [1910 1Kb] non dedit: sed Deus ideo non dedit, quia ille non accepit; et ideo non accepit, quia accipere noluit. DISC. Mihi quidem ita satisfacis ad [1911 1Kb] ea quae quaero, ut nec in his quae proponis, nec in ipsa consequentia conclusionum tuarum ullam videam, [Col. 0333D] sensu meo, titubare veritatem.
[Col. 0334A]


CAPUT V.

Quod boni angeli ante casum malorum pecccare potuerunt.

MAG. Putasne bonos angelos similiter potuisse peccare, antequam mali caderent? DISC. Puto; sed ratione comprehendere vellem. MAG. Hoc certum habes quia si non potuerunt peccare, non potestate sed necessitate servaverunt justitiam. Quare non magis meruerunt gratiam a Deo, quia steterunt, aliis cadentibus, quam quia servaverunt rationalitatem [1912 1Kb] , quam perdere nequiverunt. Sed nec justi recte, si bene consideres, dicerentur. DISC. Sic monstrat ratio. MAG. Illi ergo qui ceciderunt, si non peccassent cum possent, tanto meliores essent quam isti [1913 1Kb] , quanto et vere essent justi et [Col. 0334B] gratiam a Deo mererentur. Unde sequitur quia aut electi homines majores et meliores erunt angelis bonis, aut reprobi angeli perfecte non restaurabuntur, quoniam non tales erunt homines, qui pro illis assumentur [1914 1Kb] , quales illi futuri erant. DISC. Haec duo penitus neganda existimo. MAG. Potuerunt igitur [1915 1Kb] boni angeli peccare, ante casum malorum [1916 1Kb] nec aliter, quam sicut ostensum est de illis qui peccaverunt. DISC. Aliter esse posse non video.



CAPUT VI.

Quomodo boni confirmati sunt in suo statu, et mali in casu suo.

MAG. Illi itaque angeli, qui magis voluerunt justitiam quam habebant, quam illud plus quod non [1917 1Kb] habebant, bonum quod quasi propter justitiam, [Col. 0334C] quantum ad voluntatem pertinuit, perdiderunt; justitia retribuente, acceperunt et de illo, quod habebant, in vera securitate permanserunt. Quapropter adeo sunt provecti [1918 1Kb] , ut sint adepti [1919 1Kb] quidquid potuerunt velle; nec jam videant quid plus velle [1920 1Kb] possint [1921 1Kb] : et propter hoc peccare nequeunt. Illi vero angeli qui maluerunt illud plus, quod nondum Deus illis dare volebat, quam stare in justitia, in qua facti erant, eadem justitia judicante, et illud propter quod illam contempserunt nequaquam obtinuerunt; et quod tenebant bonum amiserunt. Sic ergo distincti sunt angeli, ut adhaerentes justitiae nullum velle bonum possint, quo non 65 gaudeant; et deserentes illam, nullum velle queant, quo non careant. DISC. Nihil pulchrius, aut justius hac distinctione. [Col. 0334D] Sed si posses dicere, vellem audire cujusmodi [Col. 0335A] commodum illud fuit, quod et boni angeli juste volendo sic profecerunt [1922 1Kb] , et mali injuste concupiscendo sic defecerunt. MAG. Quid illud fuerit non video; sed quidquid fuerit, sufficit scire quia fuit aliquid, ad quod crescere potuerunt; quod non acceperunt, quando creati sunt, ut ad aliud suo merito proficerent.



CAPUT VII.

Quaestio, an voluntas, et ejus conversio ad quod non debet, sit ipsum malum quod malos facit; et cur non possit rationalis creatura per se de malo converti ad bonum, sicut potest de bono ad malum.

DISC. Et nobis nunc sufficiat hucusque de hoc investigasse [1923 1Kb] . Sed nescio quid sit [1924 1Kb] , ut cum me spero [1925 1Kb] ad finem quaestionis jam pertingere [1926 1Kb] , tunc magis videam velut de radicibus succisarum [Col. 0335B] quaestionum alias pullulantes consurgere. Ecce enim cum manifestissime videam perversum angelum nulla ratione devenire potuisse in immoderatam boni indigentiam, nisi propter immoderatam concupiscentiam; non parum me movet, unde ipsam inordinatam habuit voluntatem. Si enim bona fuit, propter bonam voluntatem, de tanto bono cecidit in tantum malum. Item: Si bona fuit, Deus illam illi dedit; quia nonnisi nihil habuit a se. Si ergo voluit quod Deus dedit velle, quid peccavit? Aut si a se habuit hanc voluntatem, habuit aliquod [1927 1Kb] bonum, quod non accepit. Quod si mala est, et aliquid est; iterum occurrit quia nonnisi a Deo est, a quo est omne quod aliquid est [1928 1Kb] . Et similiter quaeri potest quid peccavit habendo voluntatem [Col. 0335C] quam Deus dedit; aut quomodo potuit Deus dare malam voluntatem. Si vero haec mala [1929 1Kb] voluntas ab ipso diabolo fuit, et aliquid est, habuit aliquid a se, et non est omnis essentia bona, nec malum erit nihil, sicut solemus dicere; siquidem mala voluntas essentia est; aut si mala voluntas nihil est, propter nihil et ideo sine causa, tam graviter damnatus est. Quod autem dico de voluntate, hoc ipsum dici [1930 1Kb] potest de concupiscentia, sive desiderio, quoniam et concupiscentia, et desiderium voluntas est: et sicut est bona et mala voluntas, ita est bona [1931 1Kb] et mala concupiscentia, et bonum et malum desiderium. Quod si dicitur quia voluntas est aliqua essentia, et ideo bonum est aliquid; sed conversa ad hoc, quod debet velle, fit bona voluntas; [Col. 0335D] ad id vero, quod non debet, conversa, dicitur voluntas mala: quidquid dixi de voluntate, video posse dici de ipsa conversione voluntatis. Movet enim [Col. 0336A] multum me, unde ipsam perversam habuit diabolus voluntatis conversionem, et caetera quae de voluntate modo dixi [1932 1Kb] . Est adhuc aliud [1933 1Kb] , quod valde miror, cum considero hanc voluntatis conversionem: cur, videlicet Deus talem fecerit illam naturam, quam tanta excellentia sublimaverat; ut eo quod debuit velle, posset convertere [1934 1Kb] voluntatem suam ad id quod non debuit; sed de eo quod non debet, non possit ad id quod debet: cum multo magis videatur [1935 1Kb] , potestatem debuisse talis creatura a tali factore accipere faciendi bonum, ad quod facta est [1936 1Kb] ; quam faciendi malum, ad quod vitandam facta est. Quod etiam in nostra natura quaeri potest, quoniam credimus nullum hominem posse bonam voluntatem habere, nisi dante Deo; [Col. 0336B] malam vero semper habere posse, sola permissione Dei.



CAPUT VIII.

Quaestio proposita resolvitur. Quod voluntas, et ejus conversio non sit ipsum [1937 1Kb] malum.

MAG. Nec voluntatem, nec voluntatis conversionem puto negari posse aliquid esse. Nam etsi non sunt substantiae, non tamen probari potest eas non esse essentias, quoniam multae sunt essentiae praeter illam, quae proprie dicitur substantia. Denique bona voluntas non magis [1938 1Kb] est aliquid, quam mala voluntas; nec est ista magis malum quam illa bonum. Non enim magis est aliquid voluntas, quae vult dare misericorditer, quam illa quae vult rapere violenter; nec magis haec malum quam illa bonum [Col. 0336C] est. Ergo si mala voluntas est ipsum malum, quod malus aliquis dicitur, erit et bona voluntas ipsum bonum, quo fit aliquis bonus: sed mala voluntas erit nihil, si est ipsum malum quod credimus esse nihil. Bona igitur voluntas nihil erit, quoniam ipsa non magis est aliquid, quam mala voluntas. Quare ipsum bonum quod bonos facit non poterimus negare nihil esse, quoniam ipsum est bona voluntas quae nihil erit. Sed falsum esse nullus ambigit, bonam voluntatem sive bonum ipsum esse nihil. Itaque mala voluntas non est ipsum malum quod malos facit; sicut nec bona voluntas est ipsum bonum quod bonos facit. Hoc ipsum, quod dixi de voluntate, potest etiam considerari [1939 1Kb] in conversione voluntatis. Non enim magis est aliquid conversio [Col. 0336D] illa quae convertit voluntatem de rapina ad tribuendum, quam est illa quae [1940 1Kb] convertit eamdem voluntatem de largitate ad avaritiam; et caetera, quae [Col. 0337A] de voluntate paulo ante dixi. DISC. Mihi quoque hoc ipsum videtur [1941 1Kb] quod asseris [1942 1Kb] . MAG. Neque ergo voluntas mala, neque prava voluntatis conversio, est ipsum malum, quo angelus vel homo fit malus, et quod nihil esse dicimus: nunc bona voluntas aut bona voluntatis [1943 1Kb] conversio est bonum quo boni fiunt



CAPUT IX.

Quod injustitia sit ipsum malum, et sit nihil.

DISC. Quid ergo dicemus ipsum malum quod malos facit: et quid ipsum bonum quod bonos facit? MAG. Justitiam credere debemus esse ipsum bonum quo sunt boni [1944 1Kb] , id est justi, et angeli, et homines; et quo ipsa voluntas bona sive justa dicitur, [Col. 0337B] injustitiam vero ipsum malum esse [1945 1Kb] , quod nihil aliud dicimus esse quam boni privationem, quod malos et malam voluntatem facit: et ideo eamdem injustitiam non aliud esse asserimus quam privationem injustitiae. Quandiu enim voluntas primum data rationali naturae, et simul in ipsa datione ab ipso datore conversa, imo non conversa, sed facta recta ad hoc quod velle debuit, stetit in ipsa rectitudine, quam dicimus veritatem sive injustitiam, in qua facta est, justa [1946 1Kb] fuit. Cum vero avertit se ab eo quod debuit, et convertit se ad id [1947 1Kb] quod non debuit, non stetit in originali (ut ita dicam) rectitudine, in qua facta est? Quam cum deseruit, magnum aliquid perdidit; et nihil pro ea, nisi privationem ejus, quae nullam habet essentiam, et quam injustitiam nominamus, suscepit.
[Col. 0337C]


66 CAPUT X.

Quomodo malum videatur esse aliquid.

DISC. Quod dicis malum esse privationem boni, concedo; sed nihilominus video bonum privationem esse mali. Et, sicut percipio in privatione mali aliquid aliud fieri, quod bonum dicimus, ita animadverto in privatione boni aliquid aliud fieri, quod malum nominamus [1948 1Kb] . Quapropter licet quibusdam argumentis malum nihil esse probetur; quoniam malum nonnisi vitium aut corruptio est, quae nullo modo sunt nisi in aliqua essentia, et quanto magis ibi sunt, tanto magis illam redigunt in nihilum; et si eadem essentia omnino deveniat ad nihil, vitium quoque et corruptio inveniuntur [Col. 0338A] nihil: licet, inquam, sic aut alio modo probetur nihil esse malum; non potest animus meus [1949 1Kb] nisi sola fide acquiescere; si non illud mihi auferatur, quod mihi econtra probat [1950 1Kb] malum nonnisi aliquid esse. Nam cum auditur nomen mali, frustra horrent corda nostra quod in hujus nominis significatione intelligunt, si nihil significatur hoc [1951 1Kb] nomine. Item: Si vox haec, scilicet [1952 1Kb] malum nomen est; utique significativum [1953 1Kb] est. Si autem significativum [1954 1Kb] est, significat; sed, nonnisi aliquid significat. Quomodo ergo malum est nihil; si quod significat nomen ejus [1955 1Kb] , est aliquid? Denique, cum manente justitia, tanta videatur tranquillitas, tanta quies ut in multis nihil aliud videatur justitia quam quiescere a malo; sicut est castitas, [Col. 0338B] patientia: recedente autem justitia, tam diversus, tam laboriosus tamque multiplex occupet animum [1956 1Kb] affectus, qui velut crudelis Dominus miserum homunculum cogat tot turpium et laboriosorum operum cura sollicitum [1957 1Kb] esse, et ipsis operibus tam graviter laborare: mirum est, si poterit ostendi nihil haec omnia operari.



CAPUT XI [al. X].

Quod malum et nihil non possint per nomen suum probari aliquid esse, sed quasi aliquid.

MAG. Puto quia non ita es insanus [1958 1Kb] ut dicas nihil esse aliquid, cum tamen non possis negare nihil esse nomen. Quapropter si nihil non potest probare [1959 1Kb] aliquid esse, per nomen nihil, quomodo aestimas te probare malum esse aliquid, per [Col. 0338C] nomen mali. DISC. Nihil agit exemplum, quod litem lite resolvit. Nam et hoc ipsum, nihil, nescio quid sit. Quapropter quoniam in manibus quaestio est de malo [1960 1Kb] , quod dicis esse nihil si vis me docere, quid intelligam esse malum [1961 1Kb] , doce me prius quid intelligam esse nihil [1962 1Kb] : deinde, ad alia quibus propter nomen mali dixi me moveri de eo, ut aliquid esse videatur, respondebis. MAG. Cum nequaquam differant nihil esse et non aliquid esse, quomodo dici potest quid sit quod non est aliquid [1963 1Kb] ? DISC. Si non est aliquid, quod hoc nomine significatur, non significat aliquid. Si vero non significat aliquid, non est nomen: sed utique nomen est, quanquam igitur nullus dicat nihil esse aliquid; [Col. 0339A] sed semper nihil esse nihil cogamur fateri [1964 1Kb] , nemo tamen potest [1965 1Kb] nomen nihili significativum esse [1966 1Kb] diffiteri. Verum, si hoc ipsum nomen non significat nihil, sed aliquid, id quod significatur, videtur non posse esse nihil, sed magis aliquid. Si ergo quod significatur non est nihil, sed aliquid, qualiter verum erit ut nihil significetur [1967 1Kb] per hoc nomen, quod est nihil? Quippe si vere nihil dicitur, vere nihil est; et idcirco non est aliquid. Quare, si quod significatur hoc nomine, non est nihil, sed aliquid (quemadmodum consequentia videtur ostendere), falso et incongrue [1968 1Kb] vocatur hoc nomine. At econtra, si secundum judicium omnium [1969 1Kb] , id quod nominatur nihil vere est nihil, nequaquam est aliquid; usquamne videtur aliquid consequentius, quam ut hoc ipsum nomen nihil significet, [Col. 0339B] id est non significet [1970 1Kb] aliquid? Quid itaque est quia hoc nomen, videlicet nihil non significat [1971 1Kb] nihil, sed aliquid; et non significat aliquid, sed nihil? MAG. Forsitan non repugnant, significare nihil et aliquid. DISC. Si non repugnant: aut ista vox diversa consideratione significat nihil et aliquid; aut [1972 1Kb] invenienda res est aliqua, quae sit aliquid, et nihil. MAG. Quid si utrumque inveniri potest, et diversa, scilicet significationis consideratio in hoc nomine, et eamdem rem esse aliquid, et nihil? DISC. Utrumque vellem cognoscere. MAG. Constat quoniam haec vox, scilicet nihil, quantum ad significationem, nullatenus differt ab eo quod dico, non aliquid [1973 1Kb] . Nihil quoque hoc apertius, quam quod haec vox, scilicet non aliquid, omnem [Col. 0339C] rem penitus et omne quod est aliquid, intellectu removendum; nec omnino ullam rem, aut penitus quod aliquid sit in intellectu retinendum [1974 1Kb] , sua significatione constituit. Sed quoniam remotio alicujus rei significari nullatenus potest nisi cum significatione ejus ipsius, cujus significatur remotio: nullus enim intelligit quid significet non homo, nisi intelligendo quid sit homo: necesse est ut haec [1975 1Kb] vox quae est, non aliquid, destruendo id quod est aliquid, significet aliquid. Quoniam vero auferendo omne quod est aliquid, nullam significat essentiam, quam in audientis intellectu retinendam constituat: idcirco vox, non aliquid, nullam rem, aut quod sit aliquid, significat. Igitur haec vox, non aliquid, his [Col. 0340A] diversis rationibus aliquatenus significat rem, et aliquid; et nullatenus significat rem, aut aliquid: significat enim removendo, et non significat constituendo. Hac ratione nomen, nihil, quod perimit omne quod est aliquid, et destruendo non significat nihil, sed aliquid; et constituendo non significat aliquid, sed nihil. Quapropter non est necesse, nihil esse aliquid, ideo quia nomen ejus significat aliquid [1976 1Kb] , quolibet modo; sed potius necesse est nihil esse nihil, quia nomen ejus significat hoc modo aliquid. Hoc itaque modo non repugnat malum nihil esse et mali nomen esse significativum; si sic [1977 1Kb] aliquid perimendo significat, ut nullius rei sit constitutivum [1978 1Kb] . DISC. Nequeo negare nomen nihili, secundum praedictam a te rationem, aliquo modo significare aliquid; sed satis notum est quia illud [Col. 0340B] aliquid, quod isto modo hoc nomine significatur, non nominatur nihil; nec cum audimus hoc nomen, accipimus illud pro illa re [1979 1Kb] , quam ita significat. Illud igitur [1980 1Kb] quaero, pro quo hoc nomen ponitur; et quod intelligimus [1981 1Kb] , cum ipsum audimus [1982 1Kb] : illud, inquam, quaero, quid sit. Illud enim hoc nomen proprie [1983 1Kb] significat; et idcirco nomen est, quia ejus significativum est [1984 1Kb] , non quia supra dicto modo negando significat aliquid: ejus quippe nomen est, pro cujus significatione inter nomina computatur, et illud vocatur nihil. Illud quaero, quomodo sit aliquid, si proprie vocatur nihil; aut qualiter sit nihil, si nomen significativum ejus significat aliquid [1985 1Kb] , aut quomodo idem sit aliquid, et nihil? Illud idem quaero de nomine mali; et de eo quod [Col. 0340C] significat, et quod malum nominatur. MAG. Recte quaeris; quia licet, supraposita ratione, malum et nihil significent aliquid, tamen quod significatur non est malum aut nihil [1986 1Kb] : sed est alia ratio [1987 1Kb] qua significant aliquid, et quod significatur est aliquid; sed non vere aliquid [1988 1Kb] , sed quasi aliquid. Multa quippe esse dicuntur [1989 1Kb] secundum formam, quae non sunt secundum rem: ut, timere, secundum formam vocis, dicitur activum, cum sit 67 passivum, secundum rem. Ita quoque caecitas dicitur aliquid, secundum formam loquendi, cum non sit aliquid, secundum rem. Sicut enim de aliquo dicimus quia visum habet, et visus est in eo; ita dicimus quia habet caecitatem, et caecitas est in [Col. 0341A] eo: cum haec non sit [1990 1Kb] aliquid, sed potius non aliquid; et hanc habere, non sit habere aliquid, imo carere eo, quod est aliquid. Caecitas namque non est aliud quam non visus, aut absentia visus ubi visus debet esse; non visus vero vel [1991 1Kb] absentia visus non magis est aliquid, ubi visus debet esse quam ubi non debet esse. Quare caecitas non magis est in oculo aliquid quia ibi debet esse visus, quam non visus vel absentia visus in lapide, ubi non debet esse visus. Multa quoque alia similiter dicuntur aliquid, secundum formam loquendi, quae non sunt aliquid, quoniam sic loquimur de illis, sicut de rebus existentibus. Hoc ergo modo malum et nihil significant aliquid; et quod significatur, est [1992 1Kb] aliquid, non secundum rem, sed secundum formam loquendi. [Col. 0341B] Nihil enim non aliud significat, quam non aliquid, aut absentiam eorum quae sunt aliquid; et malum non est aliud, quam non bonum, aut absentia boni, ubi debet et expedit esse bonum. Quod autem non est aliud, quam absentia ejus quod est aliquid, utique non est aliquid. Malum igitur vere est nihil, et nihil non est aliquid, et tamen quodammodo sunt aliquid, quia sic loquimur de his, quasi sint aliquid, cum dicimus: Nihil, vel malum fecit, aut, nihil aut malum est, quod fecit: sicut dicimus: Aliquid, vel bonum fecit, aut, aliquid vel bonum est quod fecit. Hinc est quod cum negamus omnino esse aliquid quod dicit aliquis, ita dicimus: Hoc quod dicis, nihil est. Nam hoc et quod proprie non dicuntur nisi de eo [1993 1Kb] quod est aliquid: et cum ita dicuntur, [Col. 0341C] sicut modo dixi, non dicuntur de eo quod sit aliquid, sed quod quasi aliquid dicitur [1994 1Kb] . DISC. De ratione nominis mali, qua me putabam posse probare malum esse aliquid, satisfecisti.



CAPUT XII.

Quod angelus a se non potuit habere voluntatem primam; et quod multa dicuntur posse aliena potestate, et non posse aliena impotentia.

Restat nunc ut me ad alia, quae mihi malum esse aliquid persuadere nituntur, quid respondere valeam edoceas. MAG. Ut veritatem rei enodare [1995 1Kb] possimus, longius [1996 1Kb] aliquantulum exordiri nos oportet; sed et opus est ut tu ea, quae dicam, non sis contentus singula tantum intelligere, sed omnia simul memoria quasi sub uno intuitu [1997 1Kb] colligere. [Col. 0341D] DISC. Ego quidem intentus ero quantum potero: verumtamen si in aliquo tardior quam velis exstitero, non te me exspectare pigeat, prout videris tarditatem meam expetere. MAG. Ponamus ergo Deum nunc facere angelum, quem velit facere beatum; et [Col. 0342A] non simul totum, sed per partes et hactenus jam esse factum, ut jam sit aptus ad habendam voluntatem, sed nondum velit aliquid. DISC. Pone quod vis, et expone quod quaero. MAG. An ergo putas quod iste angelus per se possit velle aliquid? DISC. Non bene video quod dicis per se. Quod enim (sicut supra jam dixisti de omni creatura) nihil habet, quod non accepit, nihil potest per se. MAG. Per se dico, per hoc quod jam habet: ut qui habet pedes et quae sufficiunt [1998 1Kb] ad potentiam ambulandi, potest ambulare per se; qui autem habet pedes, et non habet incolumitatem pedum non potest ambulare per se. Hoc itaque modo quaero an ille angelus, qui jam aptus est ad volendum, et nondum quidquam vult, possit per se velle aliquid? DISC. Puto quia potest, [Col. 0342B] si aliquando vult. MAG. Non respondes ad interrogationem meam. DISC. Quomodo? MAG. Ego quaero de nihil volente, et de potestate quae praecedit rem: et tu respondes de volente [1999 1Kb] et de potestate quae fit cum re. Nam omne quod est, eo ipso quia est [2000 1Kb] , potest esse; non autem omne quod est, potuit esse, antequam esset [2001 1Kb] . Cum ergo quaero utrum ille qui nihil vult, possit velle, quaero potestatem ante voluntatem, qua se possit movere ad voluntatem. Tu vero, cum respondes quia si vult potest, dicis potestatem quae fit cum ipsa voluntate. Necesse enim est si vult, ut possit velle. DISC. Scio duas esse potestates: unam, quae nondum est in re; alteram, quae jam est in re. Sed et hoc non possum nescire, quia quidquid ita potest esse ut jam sit, si [Col. 0342C] aliquando non fuit, potuit prius esse. Si enim non potuisset, nunquam esset. Bene ergo aestimo me respondisse, quia qui ideo potest velle, quia jam vult, necesse est eum prius potuisse, quam vellet. MAG. Putas quia quod nihil est, omnino nihil habet; et ideo nullam habet potestatem, et sine potestate omnino nihil potest. DISC. Hoc non possum negare. MAG. Aestimo quia mundus, antequam fieret, nihil erat. DISC. Verum dicis. MAG. Ergo omnino nihil potuit, antequam esset. DISC. Ita sequitur. MAG. Non ergo potuit esse, antequam esset. DISC. Et ego dico: Si non potuit esse, impossibile fuit ut esset aliquando. MAG. Et possibile, et impossibile erat, antequam esset: et quidem in cujus potestate non erat ut esset, erat impossibile; sed Deo, in cujus [Col. 0342D] potestate erat ut fieret possibile erat; quia ergo Deus prius mundum potuit facere [2002 1Kb] quam fieret, ideo est mundus; non quia ipse mundus prius potuit esse. DISC. Rationi non possum contradicere; sed usus loquendi non consentit. MAG. Non est mirum. [Col. 0343A] Multa namque in communi locutione dicuntur improprie; sed cum oportet [2003 1Kb] medullam veritatis inquirere, necesse est improprietatem perturbantem, quantum res expetit et possibile est, secernere. Ex qua improprietate loquendi fit ut saepissime dicamus rem posse, non quod illa possit, sed quoniam alia res potest; et rem, quae potest, non posse, quoniam alia res non potest: ut, si dico: Liber potest a me scrib., utique liber nihil potest, sed ego possum scribere librum. Et cum dicimus: Iste non potest vinci ab illo, non aliud intelligimus quam ille non potest vincere istum. Hinc est quod dicimus Deum non posse aliquid sibi adversum, aut perversum; quoniam sic est potens in beatitudine et justitia, imo quoniam beatitudo et justitia non sunt illo diversa, [Col. 0343B] sed unum bonum, sic est omnipotens in simplici bono ut nulla res possit quod noceat [2004 1Kb] summo bono: ideo namque non potest [2005 1Kb] corrumpi vel mentiri. Ita ergo quidquid non est, antequam sit sua potestate esse non potest; sed, si potest alia res facere ut sit, hoc modo aliena potestate potest esse. Quamvis autem pluribus modis dividi possit potentia vel impotentia, hoc tantum nunc tibi sufficiat quia multa dicuntur posse non sua, sed aliena potestate; et multa non posse non sua, sed [2006 1Kb] aliena impotentia. De propria igitur potestate loquor, cum quaero de angelo, quem novum posuimus fieri, et hactenus jam esse factum, ut jam aptus [2007 1Kb] sit ad habendam voluntatem, sed nihil adhuc velit; an ipse possit per se velle aliquid et de ipsa mihi responde. DISC. Si jam sic aptus [2008 1Kb] est ad voluntatem [Col. 0343C] ut nihil illi aliud desit quam velle, non video cur per se non possit: quicunque enim aptus est ad videndum, et clausis oculis in luce positus nihil videt, potest tamen videre [2009 1Kb] per se: quare ergo non volens similiter [2010 1Kb] non velit per se, sicut non videns potest per se videre? MAG. Quia ille non videns habet visum et voluntatem, qua potest movere visum; nunc vero de [2011 1Kb] illo, qui nullam habet voluntatem, loquimur. Quare, responde mihi, si qua res seipsam movet de non velle ad velle, utrum sic ipsa [2012 1Kb] velit movere. 68 DISC. Si dixero quia moveatur non volens, consequens erit ut non a se sed ab alio moveatur, nisi forte si quis subito claudit oculos ad ictum venientem, aut si cogitur quis aliquo incommodo, ut velit quod prius non volebat. [Col. 0343D] Nescio enim an tunc [2013 1Kb] prius se velit movere ad hanc voluntatem. MAG. Nullus cogitur vel timore vel sensu alicujus incommodi, nec attrahitur amore alicujus [Col. 0344A] commodi ad volendum aliquid, nisi qui prius habet naturalem voluntatem vitandi incommodum aut habendi commodum; quia voluntate se movet ad alias voluntates. DISC. Negare nequeo. MAG. Dic ergo quia quidquid se movet ad volendum, prius se vult ita movere. DISC. Ita est. MAG. Quod ergo nihil vult, nullo modo potest se movere ad volendum. DISC. Non possum contradicere. MAG. Restat igitur ut ille angelus, qui jam aptus factus est ad habendam voluntatem, sed tamen nihil vult, non possit habere primam voluntatem a se. DISC. Necesse est fateri me quia nihil potest per se velle, qui nihil vult. MAG. Beatus autem non potest esse, si non vult beatitudinem. Dico autem nunc [2014 1Kb] beatitudinem, non beatitudinem cum justitia, sed quam volunt omnes, [Col. 0344B] etiam injusti. Omnes quippe volunt bene sibi esse. Excepto namque hoc, quod omnis natura bona dicitur; duo bona et duo his [2015 1Kb] contraria mala usu dicuntur: unum bonum est, quod [2016 1Kb] dicitur justitia, cui contrarium malum [2017 1Kb] est, injustitia; alterum bonum est, quod mihi videtur posse dici commodum; et huic malum opponitur incommodum. Sed justitiam quidem non omnes volunt, neque omnes fugiunt injustitiam; commodum vero non solum omnis rationalis natura, sed et omne [2018 1Kb] quod sentire potest, vult; et vitat incommodum. Nam nullus vult, nisi quod aliquo modo putat sibi commodum. Hoc igitur modo, bene sibi esse omnes volunt, et male sibi esse nolunt. De hac beatitudine nunc dico, quia [2019 1Kb] nullus potest esse beatus qui non vult beatitudinem. Nullus namque beatus, potest esse aut [Col. 0344C] habendo quod non vult, aut non habendo quod vult. DISC. Non est negandum. MAG. Nec beatus esse debet [2020 1Kb] qui non vult justitiam. DISC. Nec hoc minus concedendum.



CAPUT XIII.

Quod accepta sola voluntate beatitudinis, nec aliud posset velle, nec illam non velle; et quidquid vellet [2021 1Kb] , non esset justa vel injusta voluntas.

MAG. Dicamus ergo Deum illi dare primum solam beatitudinis voluntatem, et videamus an idcirco quia accepit aliquam voluntatem, jam ipse se possit movere ad volendum aliud quam quod accepit velle. DISC. Prosequere quod incoepisti: ego enim paratus sum intelligere. MAG. Constat quia nondum [Col. 0344D] vult aliud quam beatitudinem; quia non aliud accepit velle. DISC. Verum est [2022 1Kb] . MAG. Quaero ergo a te an possit se movere ad aliud volendum. DISC. [Col. 0345A] Nequeo videre quomodo se moveat ad volendum aliud quam beatitudinem, qui aliud non [2023 1Kb] vult. Nam si vult se movere ad aliud volendum, vult utique aliud [2024 1Kb] . MAG. Sicut ergo, nulla voluntate adhuc data, nihil poterat per se velle [2025 1Kb] , ita, sola voluntate beatitudinis accepta, nullam aliam a se potest habere voluntatem. DISC. Ita est. MAG. Nonne si putat prodesse aliquid ad adipiscendam beatitudinem, potest se movere ad volendum illud? DISC. Dubito quid respondeam, nam si non potest, non video quomodo velit [2026 1Kb] beatitudinem qui non potest velle quo se adipisci posse beatitudinem putat; si vero potest, non intelligo quomodo non possit velle aliud. MAG. Qui vult aliquid non propter rem quam videtur velle, sed propter aliud, quid proprie judicandus [Col. 0345B] est velle? an aliud quod dicitur velle, an illud propter quod vult? DISC. Illud utique [2027 1Kb] , propter quod vult, videtur [2028 1Kb] velle. MAG. Qui ergo vult aliquid propter beatitudinem, non aliud vult quam beatitudinem: quare potest et quod putat prodesse ad beatitudinem, et solam beatitudinem velle. DISC. Satis est planum. MAG. Quaero adhuc an accepta hac sola voluntate possit non velle beatitudinem. DISC. Non potest utrumque simul et velle, et non velle. MAG. Verum est. Sed non hoc quaero, sed quaero an possit deserere hanc voluntatem, et movere se de velle ad non velle beatitudinem? DISC. Siquidem hoc facit nolens, non ipse facit; si vero volens [2029 1Kb] , aliud vult quam beatitudinem; sed non vult aliud; quare manifestum puto quia nullatenus [Col. 0345C] potest per se non velle id quod solum [2030 1Kb] accepit velle. MAG. Bene intelligis. Sed responde mihi adhuc: Si potest non velle [2031 1Kb] beatitudinem, quanto majorem eam intelliget qui nihil nisi beatitudinem vult et non potest non velle [2032 1Kb] beatitudinem? DISC. Si non tanto magis vellet beatitudinem quanto meliorem ac majorem illam putaret, aut omnino non vellet beatitudinem [2033 1Kb] , aut vellet aliquid aliud propter quod meliorem nollet; sed dicimus quia illam vult, et non aliud. MAG. Vult ergo esse beatus quanto altius hoc esse posse cognoscit. DISC. Procul dubio vult. MAG. Ergo vult similis esse Deo. DISC. Nihil apertius. MAG. Quid tibi videtur? an esset injusta [2034 1Kb] voluntas, si hoc modo similis vellet esse Deo? DISC. Nec justam volo dicere, quia vellet quod non [Col. 0345D] conveniret; nec injustam, quia ex necessitate vellet. MAG. At eum qui vult beatitudinem solam, commoda [Col. 0346A] tantum velle posuimus. DISC. Ita est. MAG. Si ergo ille [2035 1Kb] , qui nihil vellet nisi commoda, non posset habere majora et veriora, velletne minora quibuscunque uti posset? DISC. Imo non posset non velle quamlibet infima, si majora [2036 1Kb] non posset. MAG. Nonne, cum vellet commoda infima et immunda, quibus irrationabilia animalia delectantur, esset eadem voluntas injusta et vituperabilis? DISC. Quomodo injusta aut reprehendenda voluntas esset; quia vellet, quod non posse non velle accepisset [2037 1Kb] ? MAG. Voluntatem tamen ipsam, sive cum vult summa commoda, sive cum vult infima, constat esse opus et donum Dei, sicut est vita aut sensibilitas, et non esse in ea [2038 1Kb] justitiam sive injustitiam. DISC. Non est dubium. MAG. Ergo in quantum essentia est bonum, [Col. 0346B] aliquid est; quantum vero ad justitiam pertinet sive injustitiam, nec bona nec mala est. DISC. Nihil clarius. MAG. Sed non debet esse beatus, si non habet justam voluntatem; imo non potest perfecte nec laudabiliter esse beatus, qui vult quod nec potest, nec debet esse. DISC. Multum patet.



CAPUT XIV.

Quod similiter sit, si sola accepta est voluntas rectitudinis: et idcirco utramque voluntatem accepit simul ut et justus [2039 1Kb] , et ut beatus esset.

MAG. Consideremus ergo de justitiae voluntate. Si daretur eidem angelo velle solum quod eum velle conveniret, an posset aliud velle; aut si posset [2040 1Kb] non velle per se, quod accepisset velle? DISC. Omnino quod vidimus in voluntate beatitudinis, necesse [Col. 0346C] est in hac quoque voluntate evenire. MAG. Ergo nec justam, nec injustam haberet voluntatem. Sicut enim ibi non esset voluntas injusta, si vellet inconvenientia. Quoniam hoc non posset non velle; ita hic si vellet inconvenientia, non idcirco [2041 1Kb] esset justa voluntas; quoniam sic hoc accepisset, ut non posset aliter velle. DISC. Ita est. MAG. Quoniam ergo nec solummodo [2042 1Kb] volendo beatitudinem, nec solummodo volendo 69 quod convenit, cum ex necessitate sic velit, justus vel injustus potest appellari : nec potest nec debet esse beatus nisi velit, et nisi juste velit: necesse est ut sic faciat Deus utramque voluntatem in illo convenire, ut et beatus esse velit, et juste velit: quatenus [2043 1Kb] addita justitia sic temperet voluntatem beatitudinis, et resecet voluntatis [Col. 0346D] excessum, et excedendi non amputet potestatem, ut, cum per hoc quia volet [2044 1Kb] beatus esse, modum possit [Col. 0347A] excedere; per hoc quia juste volet [2045 1Kb] , non velit excedere: et sic justam habens beatitudinis voluntatem, possit et debeat esse beatus: qui non volendo quod non debet velle, cum tamen possit, mereatur ut quod velle non debet, nunquam velle possit; et semper tenendo justitiam per moderatam voluntatem nullo modo indigeat; aut si deseruerit justitiam per immoderatam voluntatem, omni modo indigeat [2046 1Kb] . DISC. Nihil convenientius cogitari potest. MAG. Memento quia, cum superius considerabamus solam beatitudinis voluntatem sine hac meta, quam addidimus, ut sub Deo se coerceat, dicebamus in ea non esse justitiam vel injustitiam, quidquid vellet. DISC. Bene memini.



CAPUT XV [al., XIV].

[Col. 0347B] Quod justitia sit aliquid.

MAG. An putas aliquid [2047 1Kb] esse quod additum eidem voluntati temperat illam [2048 1Kb] , ne plus velit [2049 1Kb] quam velle oportet, et expedit? DISC. Nullus intelligens, nihil hoc esse putabit. MAG. Hoc, satis credo, animadvertis non aliud esse quam justitiam. DISC. Nihil aliud cogitari potest. MAG. Certum est igitur justitiam esse aliquid. DISC. Imo valde aliquid bonum. MAG. Antequam acciperet justitiam hanc, voluntas illa debebat velle et non velle secundum justitiam? DISC. Non debebat quod ideo non habebat [2050 1Kb] , quia non acceperat. MAG. Postquam autem accepit [2051 1Kb] : non dubitas debere, nisi aliqua violentia amittat? DISC. Semper eam huic debito alligatam puto, sive teneat quod accepit sive [Col. 0347C] sponte deserat. MAG. Recte judicas [2052 1Kb] . Sed quid, si voluntas eadem justitiam tam utiliter et tam sapienter additam sibi, nulla indigentia et nulla violentia cogente, deserat, utendo sponte sua potestate, id est plus volendo quam debeat? An remanebit aliquid aliud cum ipsa voluntate, quam quod prius considerabamus ante additamentum justitiae? DISC. Quoniam [2053 1Kb] nihil aliud est additum quam justitia, separata justitia nihil aliud certum est remanere quam quod prius erat, nisi quia debitricem fecit eam accepta justitia, et quasi quaedam pulchra vestigia sui reliquit derelicta eadem justitia. Eo enim ipso, quo debitrix justitiae permanet, monstratur honestate justitiae fuisse decorata. Sed et hoc satis justum est, ut quod semel accepit justitiam, [Col. 0347D] eam semper debeat [2054 1Kb] , nisi violenter amiserit. Et certe multum dignior natura probatur, quae vel aliquando [Col. 0348A] habuisse et semper habere ut habeat tam honestum bonum convincitur [2055 1Kb] , quam quae hoc [2056 1Kb] ipsum non habere nec debere aliquando cognoscitur. MAG. Bene consideras: sed adde huic tuae sententiae, quia quanto natura, quae hoc habuit [2057 1Kb] et debet, monstratur laudabilior, tanto persona, quae non habet quod debet, convincitur vituperabilior. DISC. Vehementer assentio. MAG. Discernere mihi bene, quid ibi monstret [2058 1Kb] naturam laudabilem, et quid faciat personam vituperabilem. DISC. Habuisse vel debere monstrat naturalem dignitatem, et non habere facit personalem inhonestatem. Debere enim [2059 1Kb] , factum est ab eo qui dedit; non habere vero, factum est ab ipso [2060 1Kb] qui deseruit. Ideo namque debet, qui accepit; ideo vero non habet, [Col. 0348B] quia deseruit [2061 1Kb] . MAG. Non ergo reprehendis [2062 1Kb] in ipsa voluntate, quae non stetit in justitia, debere justitiam; sed non habere justitiam. DISC. Omnino nihil aliud ibi reprehendo quam absentiam justitiae, sive non habere justitiam. Nam, sicut jam dixi, debere, decorat [2063 1Kb] ; non habere vero, deturpat; et quo magis illud decet, eo magis istud dedecet: imo, non ob aliud voluntatem illam deturpat ex propria culpa non habere, quam quia illam decorat ex bonitate dantis debere habere [2064 1Kb] . MAG. Nonne jam voluntatem ipsam, quae non habet justitiam, quam debet habere, judicas injustam, et in illa esse injustitiam? DISC. Quis non ita judicet? MAG. Si non esset injusta, nec esset in illa injustitia; puto quia nihil in ea reprehenderes. DISC. Nihil omnino. MAG. [Col. 0348C] Ergo nihil aliud in ea reprehendis quam injustitiam, et quia injusta est. DISC. Non possum aliud quidquam in ea reprehendere. MAG. Si ergo nihil aliud ibi reprehendis quam absentiam injustitiae, et illam non habere justitiam, sicut paulo ante dixisti; et iterum verum est quia nihil aliud reprehendis in ea, quam in illa esse injustitiam, sive illam esse injustam; palam est quia non aliud in illa est injustitia aut esse injustam, quam absentia justitiae aut non habere justitiam. DISC. Nullo modo possunt haec esse diversa. MAG. Sicut igitur absentia justitiae et non habere justitiam, nullam essentiam habet [2065 1Kb] , ita injustitia, et esse injustum, nullum habet esse [2066 1Kb] , et idcirco non est aliquid, sed nihil. DISC. Non est consequentius aliquid. MAG. Memento etiam jam [Col. 0348D] constare quia recedente justitia, excepto debito justitiae, nihil aliud illi remansit [2067 1Kb] quam quod habebat [Col. 0349A] ante susceptam justitiam. DISC. Constat utique. MAG. At injusta non erat, nec injustitiam habebat, antequam haberet justitiam. DISC. Non. MAG. Ergo, aut recedente justitia [2068 1Kb] , non est in illa injustitia, nec est injusta; aut nihil est injustitia, vel esse injustum. DISC. Non potest videri aliquid magis necessarium. MAG. At injustitiam illam habere, et esse injustam, post desertam justitiam concessisti. DISC. Imo non possum non videre. MAG. Nihil igitur est injustitia, vel esse injustum. DISC. Credentem me fecisti scire quod nesciens credebam.



CAPUT XVI.

Quod injustitia non sit [2069 1Kb] , nisi absentia debitae justitiae.

MAG. Aestimo te jam cognoscere, cum [2070 1Kb] injustitia [Col. 0349B] non sit aliud quam absentia justitiae, nec injustum esse aliud quam non habere justitiam, cur non ante datam, sed post derelictam justitiam, eadem absentia justitiae vocetur injustitia, et non habere justitiam, sit injustum esse, et sit utrumque reprehensibile: non enim propter aliud, nisi quia non dedecet abesse justitiam, nisi ubi debet esse. Sicut enim virum, qui nondum debet habere barbam, non dedecet non habere, cum vero jam debet habere, indecorum est non habere, ita naturam, quae non debet habere justitiam, non deformat non habere; illam vero, quae habere debet, dehonestat non habere: et quanto magis debere habere [2071 1Kb] , virilem ostendit naturam [2072 1Kb] , tanto magis non habere, foedat virilem figuram. DISC. Sufficienter video injustitiam non esse, [Col. 0349C] nisi absentiam justitiae, ubi debet esse justitia.



CAPUT XVII [al., XVI].

Cur desertor angelus non possit redire ad justitiam.

MAG. Cum posuimus [2073 1Kb] solam voluntatem beatitudinis praefato angelo dari [2074 1Kb] , vidimus eum nihil potuisse 70 velle aliud. DISC. Aperte vidimus quod dicis. MAG. An modo, derelicta justitia et remanente illa sola [2075 1Kb] voluntate, quae prius fuerat, beatitudinis, potest idem desertor ad voluntatem justitiae redire per se ad quam non potuit, antequam daretur, venire? DISC. Sed modo multo minus: tunc enim conditione naturae non poterat habere; nunc vero merito quoque culpae non debet habere. MAG. Nullo ergo modo potest habere justitiam a se, cum non habet justitiam; quia nec antequam [Col. 0349D] eam accipiat [2076 1Kb] , nec postquam eam deseruit [2077 1Kb] . DISC. Non debet aliquid habere a se.



CAPUT XVIII [al., XVII]

Quomodo malus angelus se fecit injustum, et bonus se justum: et quod malus sic debet Deo gratias pro bonis, quae accepit, et deseruit; sicut bonus, qui servavit accepta.

MAG. Nonne aliquo modo [2078 1Kb] , vel cum haberet [2079 1Kb] , potuit ipse sibi dare justitiam? DISC. Quomodo potuisset? MAG. Pluribus modis dicimur facere: dicimur enim facere aliquid, cum esse facimus rem; et cum facere possumus ut non sit, et non facimus. Hoc itaque modo potuit ipse sibi dare justitiam, quia potuit sibi auferre eam, et potuit non auferre: quomodo ille, qui stetit in veritate in qua factus est, non fecit, cum potuit, ut eam non haberet; et ita eam ipse sibi dedit, et totum hoc a Deo accepit: ab eo [Col. 0350B] enim acceperunt ambo [2080 1Kb] habere, et posse tenere, et posse deserere. Hoc ultimum ideo Deus dedit ut possent sibi dare aliquo modo justitiam. Si enim nullo modo eam sibi possent auferre, nullo modo possent sibi dare. Qui ergo hoc modo sibi dedit eam, hoc ipsum a Deo accipit ut sibi eam daret [2081 1Kb] . DISC. Video quia non auferendo potuerunt sibi dare justitiam; sed alter sibi dedit, alter sibi abstulit. MAG. Vides ergo Deo parem eos debere gratiam [2082 1Kb] , quantum ad [2083 1Kb] bonitatem ipsius, nec diabolum ideo minus debere Deo reddere, quod Dei est; quia sibi abstulit quod Deus dedit, et noluit accipere quod Deus obtulit. DISC. Video. MAG. Semper igitur debet Deo gratias agere malus angelus pro beatitudine quam sibi abstulit; sicut bonus pro ea quam sibi ipse [Col. 0350C] dedit. DISC. Verissimum est. MAG. Aestimo quia animadvertis Deum nullo modo posse facere injustum, nisi injustum non faciendo justum, cum possit [2084 1Kb] . Nam ante acceptam justitiam nullus est justus, vel injustus; et nullus post acceptam justitiam sit injustus, nisi sponte deserta justitia. Sicut ergo bonus angelus fecit se justum, non auferendo sibi justitiam, cum potuit, ita Deus malum angelum facit injustum [2085 1Kb] , non reddendo ei justitiam, cum possit. DISC. Facile cognoscitur.



CAPUT XIX.

Quod voluntas, in quantum est, bonum sit; et nulla res malum sit [2086 1Kb] .

MAG. Redeamus ad considerationem voluntatis; [Col. 0350D] et reminiscamur quod consideramus, voluntatem scilicet beatitudinis, quidquid velit, non esse malum, sed esse bonum aliquod [2087 1Kb] , antequam accipiat [Col. 0351A] justitiam. Unde consequitur quia cum deserit acceptam justitiam (si eadem essentia est, quae prius erat) bonum est aliquod [2088 1Kb] , quantum ad hoc quod est; quantum vero ad hoc quia justitia quae fuit in illa, non est, dicitur mala et injusta. Nam si velle Deo similem esse malum esset, Filius Dei non vellet similis esse Patri: aut velle quaslibet infimas voluptates, esset malum; mala diceretur voluntas brutorum animalium. Sed nec voluntas Filii Dei est mala, quia est justa; nec voluntas irrationalis mala dicitur, quia non est injusta. Unde sequitur nullam voluntatem esse malum, sed esse bonum in quantum est, quia opus Dei est; nec nisi in quantum est injusta, malam esse [2089 1Kb] : et quoniam nulla res mala dicitur, nisi mala voluntas, aut propter malam voluntatem, [Col. 0351B] ut malus homo, et mala actio: nihil est apertius quam nullam rem esse malum [2090 1Kb] , nec aliud esse malum quam absentiam justitiae derelictae in voluntate, aut in aliqua re propter malam voluntatem.



CAPUT XX.

Quomodo Deus faciat malas et voluntates [2091 1Kb] et actiones: et quomodo accipiantur ab eo.

DISC. Sic tua disputatio veris, et necessariis apertisque rationibus concatenatur ut nulla ratione, quod dicis, dissolvi posse videam: nisi quia video aliquid [2092 1Kb] consequi, quod nec dici debere [2093 1Kb] credo, nec quomodo non sit [2094 1Kb] si vera sunt quae dicis, non video. Nam si velle esse similem Deo, non nihil, nec malum, sed quoddam bonum est; nonnisi ab eo, a quo est omne quod est [2095 1Kb] , haberi potuit. Si ergo [Col. 0351C] angelus non habuit quod non accepit, quod habuit, ab illo accepit a quo habuit. Quid autem ab illo accepit, quod ille non dedit? Quare se habuit velle esse similem Deo, ideo habuit, quia Deus dedit. MAG. Quid mirum, si quemadmodum Deus dicitur inducere [2096 1Kb] in tentationem, quando non liberat ab ea [2097 1Kb] , ita fatemur eum dare voluntatem malam, non prohibendo eam cum potest: praesertim, cum potestas volendi quidlibet [2098 1Kb] nonnisi ab illo sit? DISC. Hoc modo non videtur esse inconveniens. MAG. Si ergo datio non est sine acceptione: quemadmodum non inusitate dicitur dare, et qui sponte concedit, et qui non approbando permittit, ita non incongrue accipere dicitur, et qui concessa suscipit, et qui illicita praesumit. DISC. Nec incongruum, nec inusitatum [Col. 0351D] mihi videtur quod dicis. MAG. Quid ergo dicimus contra veritatem, si dicimus cum diabolus voluit quod non debuit, hoc illum et a Deo accepisse, quia Deus permisit; et non accepisse, quia ille non [Col. 0352A] consensit? DISC. Nihil hic repugnare [2099 1Kb] videtur veritati. MAG. Cum igitur diabolus convertit voluntatem ad quod non debuit, et ipsum velle, et ipsa conversio fuit aliquid; et tamen nonnisi a Deo et de Dei voluntate aliquid habuit, quoniam nec velle aliquid, nec movere potuit voluntatem, nisi illo permittente, qui fecit omnes [2100 1Kb] naturas substantiales et accidentales, universales et individuas [2101 1Kb] . In quantum enim voluntas, et conversio, sive motus voluntatis est aliquid, bonum est, et Dei est; in quantum vero justitia caret, sine qua esse non debet, non simpliciter malum, sed aliquid malum est: et quod malum est, non Dei, sed volentis, sive moventis voluntatem [2102 1Kb] est. Simplex quippe malum, est injustitia; quoniam non est aliud quam malum, quod [Col. 0352B] nihil est. Aliquid vero [2103 1Kb] malum est natura, in qua est injustitia, quia est aliquid et aliud quam injustitia, quae malum et nihil est. Quare quod aliquid est, a Deo fit, et Dei est; quod vero nihil est, id est malum, ab injusto fit, et ejus est. DISC. Quod quidem Deus naturas rerum omnium faciat, fatendum est; quod vero singulas actiones perversarum voluntatum, velut ipsum pravum motum voluntatis, quo ipsa mala voluntas se movet, faciat, quis concedat? MAG. Quid mirum, si dicimus Deum facere singulas actiones, quae fiunt mala voluntate, cum fateamur [2104 1Kb] eum facere singulas substantias, quae fiunt injusta voluntate et inhonesta actione? DISC. Non habeo quid contradicam: quippe nec negare possum vere aliquid esse [2105 1Kb] quamlibet actionem; nec fateri [Col. 0352C] volo non fieri a Deo, quod vere aliquam habet essentiam. Neque ista tua ratio ullo modo accusat Deum, aut excusat diabolum? sed omnino Deum 71 excusat, et diabolum accusat. Sed vellem scire utrum idem desertor angelus ista de se praesciverit.



CAPUT XXI.

Quod malus angelus non potuit praescire se casurum esse.

MAG. Cum quaeris utrum ille angelus, qui non stetit in veritate, praesciverit se esse casurum [2106 1Kb] , discernendum est de qua scientia dicas. Nam si de illa scientia quaeritur, quae non est nisi [2107 1Kb] cum certa ratione aliquid intelligitur, omnino respondeo non posse sciri [2108 1Kb] quod potest non esse. Quod enim non esse potest esse nequaquam certa potest colligi [Col. 0352D] ratione. Quapropter constat illum nullatenus potuisse praescire casum suum, quem necesse non erat esse futurum [2109 1Kb] . Ponamus enim non fuisse futurum casum illum; an itaque putas praesciri potuisse, si futurus [Col. 0353A] non erat? DISC. Videtur non posse praesciri, quod potest futurum non esse; nec posse non esse futurum, quod praescitur. Sed reminiscor nunc illius famosissimae quaestionis de praescientia divina et libero arbitrio, quamvis enim tanta auctoritate asseratur, et tanta teneatur utilitate ut nullatenus propter ullam humanam [2110 1Kb] rationem dubitandum sit divinam praescientiam et liberum arbitrium sibi invicem consentire, tamen quantum ad rationis considerationem quae videtur, spectat [2111 1Kb] , insociabiliter videntur dissentire: unde videmus [2112 1Kb] in hac quaestione nonnullos sic in unam partem vergentes, ut alteram omnino deserant [2113 1Kb] , unda infidelitatis submergente [2114 1Kb] , perire; multos vero, velut contrariis ventis hinc inde contra invicem sustentando quassantibus, periclitari. Cum vero divinam constet [Col. 0353B] [2115 1Kb] praescientiam esse omnium, quae fiunt libero arbitrio, nec aliquid horum [2116 1Kb] sit ex necessitate, nihilominus videtur posse non esse futurum, quod praescitur. MAG. Breviter interim hoc respondeo [2117 1Kb] . Praescientia Dei non proprie dicitur praescientia: cui enim omnia semper sunt praesentia, non habet futurorum praescientiam, sed praesentium scientiam. Cum ergo alia sit ratio de praescientia futurae, quam de praesentis rei scientia; non est necesse divinam praescientiam, et illam, de qua quaerimus, eamdem habere consequentiam. DISC. Assentio. MAG. Redeamus ad illam, quae erat in manibus, quaestionem. DISC. Placet quod dicis. Sed eo pacto, ut cum de illa, cujus mentionem feci [2118 1Kb] , quaesiero, mihi respondere quod inde Deus tibi dignabitur ostendere, non renuas. Valde namque necessaria est ejus solutio, [Col. 0353C] si jam ab aliquo facta est, aut si fiat: fateor enim nondum alicubi, excepta divina auctoritate, cui indubitanter credo, me legisse rationem, quae mihi sufficeret ad ejusdem solutionis intellectum. MAG. Cum ad illam veniemus, si forte venerimus, erit sicut Deus dabit. Nunc autem, quoniam supra posita ratione patet apostatam angelum non potuisse praescire ruinam suam, ea praescientia, quam rei necessitas sequitur: accipe adhuc aliam rationem, quae non solum praescientia, sed et aestimatione aut qualibet suspicione suum eum praesensisse casum excludit. DISC. Hoc exspecto [2119 1Kb] . MAG. Si adhuc in bona voluntate stans praesciebat se casurum, aut volebat ut ita fieret, aut non volebat [2120 1Kb] . DISC. Unum horum necesse est verum esse. MAG. Sed si [Col. 0354A] cum praescientia voluntatem habebat aliquando cadendi; jam ipsa mala voluntate ceciderat. DISC. Patet quod dicis. MAG. Non itaque volendo cadere, prius scivit se casurum quam cecidit [2121 1Kb] . DISC. Non potest aliquid objici [2122 1Kb] conclusioni tuae. MAG. At si [2123 1Kb] praesciebat se casurum, et nolebat, tantum miser erat dolendo quantum stare volebat. DISC. Negari non potest. MAG. At tanto justior erat quanto magis volebat stare, et quo erat justior, eo debebat esse felicior. DISC. Non [2124 1Kb] potest negari. MAG. Ergo si nolendo praesciebat se casurum, tanto erat miserior, quanto debebat esse felicior: quod non convenit. DISC. Ita quidem consequi negare nequeo; sed hoc saepe non solum sine inconvenientia, sed et laudabiliter et superna gratia fieri cognoscitur: multoties enim ut pauca de incommodis justorum [Col. 0354B] commemorem, quanto quis justior est, tanto majore doloris compassione de alieno casu afficitur. Saepe etiam [2125 1Kb] eum, qui majorem habet injustitia constantiam, videmus ab injustis immaniorem pati [2126 1Kb] , persecutionis instantiam. MAG. Non est eadem ratio in hominibus, et in illo angelo. Hominum enim [2127 1Kb] natura, propter peccatum primi parentis, jam innumerabilium incommodorum facta est passibilis: ex qua passibilitate multis modis gratia nobis operatur incorruptibilitatem. Ille vero, adhuc nullo peccato praecedente, alicujus mali non meruerat [2128 1Kb] , passionem. DISC. Satisfecisti objectioni meae. Patet enim [2129 1Kb] quia haec ipsa ratio sicut separat ab ipso malo angelo sui casus praescientiam ita nihilominus omnem segregat opinionem. MAG. Est et aliud quod [Col. 0354C] mihi satis videtur ostendere nullo modo eum suam ante putavisse futuram praevaricationem. Nempe [2130 1Kb] aut coactam putavisset, aut spontaneam; sed nec ullatenus erat unde se aliquando cogi suspicaretur, nec quandiu voluit in veritate perseverare ullo modo putare potuit se sola voluntate illam deserturum. Supra namque jam monstratum est eum, quandiu rectam voluntatem habuit, in hac ipsa voluntate voluisse perseverare. Quapropter volendo tenere perseveranter, quod tenebat; nullo modo video unde potuisset vel suspicari, nulla alia accedente causa sola se illud deserturum voluntate. Non nego illum scivisse quia posset mutare voluntatem, quam tenebat; sed dico illum non potuisse putare quia aliquando, omni alia cessante causa, sponte mutaret voluntatem, quam perseveranter tenere volebat. [Col. 0355A] DISC. Qui diligenter intelligit quod dicis, patenter videt quia nullo modo scire vel putare potuit angelus malus se facturum quod male fecit.



CAPUT XXII.

Quod scivit se non debere velle hoc quod volendo peccavit; et debere puniri si peccaret.

Sed et hoc volo ut pariter ostendas, si scivit se non debere velle quod praevaricando voluit. MAG. In hoc dubitare non debes, si supra dicta consideras. Si enim nescisset se non debere velle quod injuste voluit, ignorasset se debere voluntatem tenere quam deseruit. Quapropter nec justus esset tenendo, nec injustus deserendo justitiam, quam nesciisset: imo nec poterat non velle plus quam habebat, si nesciebat se debere esse contentum eo quod acceperat. [Col. 0355B] Denique, quia [2131 1Kb] ita rationalis erat ut nulla re prohiberetur uti ratione, non ignorabat quid deberet vel non deberet velle. DISC. Rationem tuam non video posse infirmari; sed tamen inde mihi videtur quaedam oriri quaestio. Si enim sciebat se non debere deserere quod acceperat, utique sciebat nihilominus se debere puniri, si desereret. Quomodo igitur sponte potuit velle unde miser esset, qui acceperat inseparabiliter velle ut beatus esset [2132 1Kb] .



CAPUT XXIII.

Quod non debuit scire quia si peccaret, puniretur.

MAG. Sicut certum est quia debere se puniri, si peccaret, ignorare non potuit; ita quia puniretur, si peccaret, scire non debuit. DISC. Quomodo hoc [Col. 0355C] ignoravit, si ita rationalis erat, ut ejus rationalitas non impediretur veritatem cognoscere, sicut saepe nostra impeditur, 72 gravante [2133 1Kb] corruptibili corpore? MAG. Quia rationalis erat, potuit intelligere quia juste, si peccaret, puniretur. Sed, quoniam judicia Dei abyssus multa [2134 1Kb] (Psal. XXXV, 7), et investigabiles viae ejus (Rom. XI, 33), nequivit comprehendere an Deus faceret quod juste facere posset. Sed et si quis dicat quia nullatenus credere potuit Deum creaturam suam propter ejus culpam damnaturum, quam tanta sua bonitate fecerat: praesertim, cum nullum exemplum justitiae ulciscentis injustitiam praecessisset, et certus esset numerum, in quo illi facti erant [2135 1Kb] , qui Deo frui deberent, tanta sapientia esse praestitutum: ut, sicut nihil habebat [Col. 0355D] superfluum, ita si minueretur imperfectus esset; nec tam praeclarum opus Dei ex aliqua parte permansurum imperfectum; nec ulla ratione scire posset si homo jam factus erat, Deum humanam naturam pro angelica, aut angelicam pro humana, si caderet, substituturum: sed potius unamquamque in id, ad quod facta erat, pro se, non pro alia restituturum [Col. 0356A] [2136 1Kb] , aut si factus nondum homo erat, multo minus putare posset ad subtitutionem alterius naturae illum esse faciendum. Si, inquam, aliquis hoc dicat, quae inconvenientia inest? DISC. Mihi quidem videtur magis convenientia quam inconvenientia. MAG. Redeamus [2137 1Kb] ad hoc quod dixeram, illum scilicet, hanc non debuisse habere scientiam. Si enim scivisset, non posset volens et habens beatitudinem sponte velle unde miser esset: quare non esset justus, non volendo quod non deberet, quoniam non posset velle. Sed et hac ratione considera utrum scire, quod quaeris, debuerit: nam si sciisset, aut peccasset, aut non? DISC. Unum horum esset. MAG. Si praevisa tanta poena, nulla indigentia et nulla re cogente peccasset; tanto magis [Col. 0356B] puniendus esset. DISC. Ita est. MAG. Non ergo haec praescientia illi expediebat. DISC. Vere peccaturo non expediebat praescire poenam. MAG. Quod si non peccasset, aut sola bona voluntate non peccasset, aut timore poenae. DISC. Nihil aliud dici potest. MAG. Sed quoniam non cavisset peccatum solo amore justitiae, ipso opere monstravit. DISC. Non est dubium. MAG. Si vero timore cavisset, non esset justus.



CAPUT XXIV [al. XXIII].

Quod etiam bonus angelus hoc scire non debuit.

DISC. Palam est [2138 1Kb] nullo modo eum debuisse scire indictam sibi [2139 1Kb] poenam suum secuturam peccatum. Sed quoniam et eum [2140 1Kb] angelum qui stetit, et eum qui non stetit in veritate, pari scientia praeditos [Col. 0356C] in prima conditione credimus, non video cur illi negata sit scientia ista, cui tam tenax erit bona voluntas ut sufficeret ad cavendum peccatum. MAG. Non tamen posset, nec deberet contemnere poenam, quam praesciisset. DISC. Sic videtur. MAG. Sicut ergo solus amor justitiae; ita solum odium poenae sufficeret ad non peccandum. DISC. Nihil planius. MAG. Duas igitur habuisset causas non peccandi: unam honestam et utilem; alteram non honestam [2141 1Kb] et inutilem, id est amorem justitiae et odium poenae. Nam non est honestum [2142 1Kb] solo odio poenae non peccare; et ad non peccandum inutile est odium poenae, ubi solus amor justitiae sufficit. DISC. Non est quod possim objicere. MAG. Quid ergo? Nonne multo nitidius [Col. 0356D] placet ejus perseverantia, cum illa sola perseverandi causa videtur in illo, quae utilis est et honesta quia spontanea, quam si simul sese illa ostenderet, quae inutilis et inhonesta, quia necessaria intelligitur? [2143 1Kb] DISC. Sic patet quod dicis, ut quod paulo ante volebam eum scivisse, nunc gaudeam eum nescivisse; quia nunc eamdem eum negare non possumus habere [Col. 0357A] scientiam, quam ipso angeli peccantis exemplo ignorare non potest. MAG. Quod nunc uterque scilicet bonus angelus et malus, certus est quia talem culpam talis sequitur poena; sicut scientia est ambobus diversa, ita est scientiae causa non eadem, et finis dissimilis. Nam quod ille scit ipso sui experimento, hoc iste didicit solo alterius exemplo: sed ille illo modo [2144 1Kb] , quia non perseveravit; iste alio modo, quia perseveravit.. Quapropter, sicut illi quoniam vituperabiliter non perseveravit, scientia sua est ad contumeliam [2145 1Kb] ; ita isti quoniam [2146 1Kb] perseveravit, scientia sua est [2147 1Kb] ad gloriam. Si ergo isti [2148 1Kb] dicitur hoc solo, quia hanc habet scientiam, jam peccare non posse; satis patet quia, sicut gloriosa est scientia quae ex laudabili perseverantia est [Col. 0357B] comparata; sic ad gloriam est impotentia peccandi, quae ex gloriosa scientia est nata. Quemadmodum ergo malus angelus vituperandus est, quia non potest ad justitiam redire; ita iste laudandus est, quia non potest abire. Sicut enim ille jam redire non potest, quia sola mala voluntate abiit; sic iste jam abire non potest, quia sola bona voluntate permansit. Palam igitur est quia sicut illi non posse recuperare, quod deseruit, est poena peccati, ita huic non posse deserere quod tenuit, est praemium justitiae.



CAPUT XXV.

Quod ille etiamsi hoc solo dicitur jam non posse peccare, quia nunc habet hanc scientiam [2149 1Kb] ex casu diaboli, tamen illi sit ad gloriam.

Valde pulchra esset hujus scientiae atque impotentiae [Col. 0357C] tua ista contemplatio, si quemadmodum asseris, ideo bono angelo eadem scientia et impotentia, quia perseveravit, contigissent. Non enim eas adeptus esse videtur, quia ipse perseveravit [2150 1Kb] ; sed quia desertor non perseveravit. MAG. Si ita est ut dicis, gaudere potest bonus angelus de casu apostatae angeli, utpote cui expediebat ut ille caderet; quoniam adeptus est hanc scientiam, qua nec peccare, nec miser esse amplius possit; non quia ipse bene meruit, sed quia alius male meruit: quae omnia sunt nimia absurditate plena. DISC. Quanto absurdius videtur, sicut tu monstras, stanti angelo profuisse casum peccantis; tanto magis necessarium [2151 1Kb] est ut ostendas istum non ideo adeptum esse scientiam, de qua agitur, quia ille peccavit. MAG. Non debes dicere [Col. 0357D] ideo bonum angelum ad scientiam profecisse hanc, quia malus peccavit; sed bonum angelum ideo profecisse ad hanc scientiam exemplo cadentis, quia ille peccavit [2152 1Kb] . Si enim neuter peccasset, utrique [Col. 0358A] daturus erat Deus eamdem scientiam merito perseverantiae, alio modo sine alicujus cadentis exemplo. Nullus enim dicet [2153 1Kb] Deum non alio modo potuisse angelis suis hanc dare scientiam. Cum ergo ille peccavit, exemplo ejus istum docuit quod docturus erat; non impotentia, quia alio modo non potuit; sed majore potentia, qua de malo bonum facere potuit, ut nec malum inordinatum in regno omnipotentis sapientiae permaneret. DISC. Placet mihi valde quod dicis. MAG. Patet itaque si bonus angelus hoc solo jam peccare non posset, quia scit peccatum mali angeli poenam secutam esse; quo tamen haec impotentia non illi esset addimminutionem laudis [2154 1Kb] ; sed ad praemium servatae justitiae. Sed scis quia supra claruit eum idcirco peccare non posse, [Col. 0358B] quoniam merito perseverantiae adeo provectus [2155 1Kb] est, ut jam non videat quid plus velle queat. DISC. Nihil excidit eorum quae supra, ratione investigante, comperimus, a memoria mea.



73 CAPUT XXVI.

Quid horremus [2156 1Kb] audito nomine mali: et quid facit [2157 1Kb] opera, quae dicitur [2158 1Kb] injustitia facere, cum ipsa et malum nihil sit.

Sed cum omnibus quaestionibus meis satisfeceris, illud adhuc exspecto aperiri quid sit quod [2159 1Kb] horremus audito nomine mali; et quid faciat opera, quae in justitia, quae malum est, videtur facere, ut, in raptore, in libidinoso cum malum nihil sit. MAG. Breviter tibi respondeo [2160 1Kb] . Malum, quod est justitia, semper nihil est; malum vero, quod est incommoditas, [Col. 0358C] aliquando sine dubio est nihil, ut caecitas; aliquando est aliquid, ut tristitia et dolor. Et hanc incommoditatem, quae est aliquid, semper odio habemus. Cum itaque audimus nomen mali; non malum quod nihil est, timemus; sed malum quod aliquid est, quod absentiam boni sequitur. Nam injustitiam et caecitatem, quae malum et nihil sunt, sequuntur multa incommoda, quae malum et aliquid sunt: et haec sunt quae horremus audito nomine mali. Cum autem dicimus quia injustitia facit rapinam, aut caecitas facit hominem cadere in foveam, nequaquam intelligendum est quod injustitia aut caecitas faciant aliquid; sed quod si justitia [2161 1Kb] esset in voluntate, et visus in oculo, nec rapina fieret, nec casus in foveam. Tale est, cum dicimus: Absentia [Col. 0358D] gubernaculi impellit navem in scopulos, aut absentia freni facit equum discurrere: quod non est aliud quam si gubernaculum adesset navi [2162 1Kb] et frenum equo, nec venti navem impellerent, nec equus discurreret. [Col. 0359A] Sicut namque gubernaculo navis, et freno regitur equus; sic justitia gubernatur voluntas hominis, et visu pedes.



CAPUT XXVII.

Unde venit [2163 1Kb] malum in angelum, qui bonus erat.

DISC. Sic mihi de malo, quod est [2164 1Kb] injustitia, satisfecisti, ut jam omnis in corde meo, quae de illo inesse solebat, quaestio sit decisa [2165 1Kb] . De hoc enim malo quaestio nasci videtur, quoniam si esset aliqua essentia, esset a Deo, a quo necesse est esse omne, quod aliquid est, et impossibile est, esse [2166 1Kb] peccatum sive injustitiam. De malo vero, quod est incommoditas, si aliquando est aliquid [2167 1Kb] , nihil video rectae fidei obviare. Sed, ne taedeat te breviter respondere fatuae interrogationi meae, ut sciam qualiter [Col. 0359B] hoc ipsum quaerentibus respondeam: quippe non semper facile est insipienti insipienter [2168 1Kb] quaerenti, sapienter respondere. Quaero igitur unde primum venit malum, quod dicitur injustitia, sive peccatum in angelum, qui factus est justus? MAG. Dic tu mihi unde venit nihil in aliquid? DISC. Nihil nec venit, nec recedit. MAG. Cur ergo quaeris unde venit injustitia, quae nihil est? DISC. Quia quando justitia recedit inde [2169 1Kb] ubi erat, dicimus accedere injustitiam. MAG. Dic ergo quod magis proprie et apertius dicitur; et quaere de [2170 1Kb] abscessu justitiae. Siquidem saepe apta interrogatio expedit responsionem, et inepta reddit impeditiorem. DISC. Cur ergo recessit ab angelo justo justitia? MAG. Si proprie vis loqui, non recessit ab eo; sed ipse deseruit eam, volendo [Col. 0359C] quod non debuit. DISC. Cur deseruit eam? MAG. Cum dico quia volendo quod non debuit, eam deseruit, [Col. 0360A] aperte ostendo cur et quomodo illam [2171 1Kb] deseruit. Nam ideo illam deseruit, quia voluit quod velle non debuit; et hoc modo id volendo quod non debuit illam deseruit. DISC. Cur voluit quod non debuit? MAG. Nulla causa praecessit hanc voluntatem, nisi quia velle potuit. DISC. An ideo voluit, quia potuit? MAG. Non; quia similiter potuit bonus [2172 1Kb] angelus velle; nec tamen voluit. Nam nullus vult, quod velle potest, ideo quia potest. DISC. Cur ergo voluit? MAG. Nonnisi quia voluit. Nam haec voluntas nullam aliam habuit causam, qua impelleretur aliquatenus, aut attraheretur; sed ipsa sibi [2173 1Kb] efficiens causa fuit, si dici potest, et effectus [2174 1Kb]



CAPUT XXVIII.

Quod potestas volendi quod non debuit, bona fuit [Col. 0360B] semper, et ipsum velle, bonum, quantum ad esse.

DISC. Si potestas ipsa volendi et ipsum velle, fuit aliquid, bonum fuit et a Deo [2175 1Kb] . MAG. Utrumque fuit aliquid: et potestas quidem nonnisi bonum aliquid, et spontaneum donum Dei; velle autem, secundum essentiam, bonum: sed quoniam injuste [2176 1Kb] factum est malum, et tamen a Deo fuit, a quo est omne quod aliquid est. Nempe non solum hoc habet aliquis a Deo, quod Deus sponte dat; sed etiam quod injuste rapit, Deo permittente. Et sicut dicitur Deus facere, quod permittit fieri; ita dicitur dare, quod permittit rapi. Quoniam igitur, permittente Deo, angelus malus per rapinam usus est potestate a Deo sponte data, a Deo habuit ipsum uti [2177 1Kb] , quod non est aliud quam ipsum velle. Non est enim aliud [Col. 0360C] velle quam uti potestate volendi; sicut idem est loqui, et uti potestate loquendi.




[Col. 0360C]
SANCTI ANSELMI LIBRI DUO CUR DEUS HOMO



PRAEFATIO

74 [2178 1Kb] [2179 1Kb] Opus subditum propter [2180 1Kb] quosdam, qui antequam perfectum et exquisitum esset, primas partes ejus, me nesciente, sibi transcribebant, festinantius quam mihi opportunum esset, ac ideo brevius [Col. 0361A] quam vellem sum coactus, ut potui, consummare. Nam plura, quae tacui, inseruissem et addidissem, si in quiete et congruo spatio illud mihi edere licuisset. In magna enim cordis tribulatione, quam unde et cur passus sim novit Deus, illud in Anglia [2181 1Kb] rogatus incoepi, et in Capuana provincia peregrinus perfeci. Quod secundum materiam, de qua editum est, Cur Deus homo nominavi, et in duos libellos distinxi. Quorum prior quidem infidelium respuentium Christianam fidem, quia rationi putant illam repugnare, continet objectiones et fidelium responsiones: ac tandem remoto Christo (quasi nunquam aliquid fuerit de illo) probat rationibus necessariis esse impossibile ullum hominem salvari [Col. 0362A] sine illo. In secundo autem libro similiter, quasi nihil sciatur de Christo, monstratur non minus aperta ratione et veritate naturam humanam ad hoc institutam esse, ut aliquando immortalitate beata totus homo, id est in corpore et in anima [2182 1Kb] frueretur: ac necesse esse ut hoc fiat de homine, propter quod factus est; sed nonnisi per hominem Deum, atque ex necessitate omnia, quae de Christo credimus, fieri oportere. Hanc praefatiunculam cum capitulis totius operis, omnes, qui librum hunc transcribere volent, ante ejus principium, ut praefigant, postulo: quatenus in cujuscunque manus venerit, quasi in ejus fronte aspiciat si quid in toto corpore sit quod non despiciat.



LIBER PRIMUS.



CAPUT PRIMUM.

Quaestio de qua totum opus pendet.

Saepe et studiosissime [2183 1Kb] a multis rogatus sum et verbis, et litteris, quatenus cujusdam quaestionis de fide nostra rationes, quas soleo respondere quaerentibus, memoriae scribendo commendarem [2184 1Kb] : dicunt enim sibi placere eas, et arbitrantur satisfacere. Quod petunt [2185 1Kb] , non ut per rationem ad fidem accedant, sed ut eorum, quae credunt, intellectu et contemplatione delectentur [2186 1Kb] , et ut sint quantum possunt [2187 1Kb] , parati semper ad satisfactionem omni poscenti se rationem de ea, quae in nobis est, spe. Quam quaestionem solent et infideles [2188 1Kb] nobis, simplicitatem Christianam quasi fatuam deridentes, objicere, et fideles multi in corde versare: [Col. 0361C] qua scilicet ratione vel necessitate Deus homo factus sit, et morte sua, sicut nos credimus [2189 1Kb] et confitemur, mundo vitam reddiderit. Cum hoc aut per aliam personam, sive angelicam, sive humanam [2190 1Kb] , aut sola voluntate facere potuerit, de qua quaestione non solum litterati, sed etiam illitterati multi quaerunt et rationem ejus desiderant, Quoniam ergo multi de hac tractari postulant [2191 1Kb] , et licet in quaerendo [2192 1Kb] valde videatur difficilis, in solvendo tamen omnibus est intelligibilis, et propter utilitatem rationisque pulchritudinem [2193 1Kb] amabilis. Quamvis a sanctis Patribus inde, quod sufficere debeat, dictum [Col. 0361D] sit, tamen de illa 75 curabo, quod mihi Deus [Col. 0362B] dignabitur aperire, petentibus ostendere. Et quoniam ea [2194 1Kb] , quae per interrogationem et responsionem investigantur, multis et maxime tardioribus ingeniis magis patent, et ideo plus placent: unum [2195 1Kb] ex illis qui hoc flagitant, qui inter alios instantius ad hoc me sollicitat [2196 1Kb] , accipiam mecum disputantem: ut Boso quaerat, et Anselmus respondeat hoc modo.



CAPUT II.

Quomodo accipienda sunt ea quae dicenda sunt.

BOS. Sicut rectus ordo exigit ut profunda Christianae fidei credamus, priusquam ea praesumamus ratione discutere, ita negligentia mihi videtur, si, postquam confirmati sumus in fide, non studemus quod credimus intelligere. Quapropter quoniam, [Col. 0362C] gratia Dei praeveniente, fidem nostrae redemptionis sic puto me tenere, ut etiam si nulla ratione quod credo possim comprehendere, nihil tamen sit quod me ab ejus firmitate valeat evellere: a te peto mihi aperiri quod, ut scis, plures mecum petunt: qua necessitate scilicet et ratione Deus, cum sit omnipotens, humilitatem et infirmitatem humanae naturae pro ejus restauratione assumpserit. ANS. Quod quaeris a me, supra me est, et idcirco altiora me tractare timeo ne forte, cum putaverit, aut etiam viderit aliquis me non sibi satisfacere, plus existimet rei veritatem mihi deficere quam intellectum meum [Col. 0362D] ad eam capiendam non sufficere. BOS. Non hoc [Col. 0363A] tantum timere debes quantum et reminisci, quia saepe contingit in colloquendo de aliqua quaestione ut Deus aperiat quod prius latebat; et sperare de gratia Dei quia, si ea quae gratis accepisti libenter impartiris, altiora, ad quae [2197 1Kb] nondum attigisti, mereberis accipere. ANS. Est et aliud propter quod video aut vix aut nullatenus posse ad plenum inter nos de hac re nunc tractari; quoniam ad hoc est necessaria notitia potestatis et necessitatis, et voluntatis [2198 1Kb] , et aliarum quarumdam rerum, quae sic se habent ut earum nulla possit plene sine aliis considerari; et ideo tractatus earum suum opus postulat, non multum, ut puto, facile, nec omnino inutile: nam earum ignorantia quaedam facit difficilia, quae per earum notitiam fiunt facilia [2199 1Kb] . BOS. Sic breviter [Col. 0363B] de his suis locis dicere poteris: ut et quod [2200 1Kb] sufficiat ad praesens opus habeamus, et quod plus dicendum est, in aliud tempus differamus. ANS. Hoc quoque multum me retrahit [2201 1Kb] a petitione tua, quia materia non solum pretiosa, sed sicut est de specioso forma [2202 1Kb] prae filiis hominum (Psal. XLIV, 3), sic etiam est de speciosa ratione [2203 1Kb] super intellectus hominum: unde timeo ne, quemadmodum ego soleo indignari pravis pictoribus, cum ipsum Dominum nostrum informi [2204 1Kb] figura pingi video, ita mihi contingat, si tam decoram materiam incompto et contemptibili dictamine exarare praesumo. BOS. Nec hoc te debet retrahere; quia sicut tu permittis ut qui potest melius dicat, sic nulli praestituis ut, cui dictamen tuum non placet, pulchrius non scribat: [Col. 0363C] verum, ut omnes excusationes tuas excludam, quod postulo non facies doctis, sed mihi, et hoc ipsum mecum petentibus. ANS. Quoniam video importunitatem tuam et illorum, qui hoc tecum ex charitate et religioso studio petunt, tentabo pro mea possibilitate (Deo adjuvante et vestris orationibus, quas hoc postulantes saepe mihi petenti ad hoc ipsum promisistis), quod quaeritis non tam ostendere, quam tecum quaerere; sed eo pacto quo omnia, quae dico, accipi volo: videlicet, ut si quid dixero quod major non confirmet auctoritas, quamvis illud ratione probare videar; non alia certitudine accipiatur, nisi quia interim [2205 1Kb] mihi ita videtur, donec mihi Deus melius aliquo modo revelet [2206 1Kb] . Quod si aliquatenus quaestioni tuae satisfacere potero, certum esse debebit [Col. 0363D] quia et sapientior me plenius hoc facere poterit: [Col. 0364A] imo sciendum est quidquid homo inde dicere vel scire possit [2207 1Kb] , altiores tantae rei adhuc latere rationes. BOS. Patere igitur [2208 1Kb] ut verbis utar infidelium: aequum enim est ut, cum nostrae fidei rationem studemus inquirere, ponamus objectiones [2209 1Kb] eorum, qui nullatenus ad fidem eamdem sine ratione volunt accedere. Quamvis enim illi ideo rationem quaerant, quia non credunt, nos vero, quia credimus, unum idemque tamen est quod quaerimus: et si quid responderis, cui auctoritas sacra obsistere videatur [2210 1Kb] , liceat mihi [2211 1Kb] illam obtendere [2212 1Kb] , quatenus quomodo non obsistat, aperias. ANS. Dic quod tibi videtur.



CAPUT III.

Objectiones infidelium, et responsiones fidelium.
[Col. 0364B]

BOS. Objiciunt nobis deridentes simplicitatem nostram infideles; quia Deo facimus injuriam et contumeliam, cum eum asserimus in uterum mulieris [2213 1Kb] descendisse, natum esse de femina, lacte et alimentis humanis nutritum crevisse, et, ut multa alia taceam, quae Deo non [2214 1Kb] videntur convenire, lassitudinem, famem, sitim, verbera et inter latrones crucem mortemque subiisse [2215 1Kb] . ANS. Nos non facimus Deo injuriam ullam aut contumeliam; sed toto corde gratias agentes, laudamus et praedicamus ineffabilem altitudinem misericordiae [2216 1Kb] illius; quia quanto nos [2217 1Kb] mirabilius, et praeter opinionem de tantis et tam debitis malis in quibus eramus ad tanta et tam indebita bona quae perdideramus [2218 1Kb] , restituit, tanto majorem dilectionem erga nos et pietatem [Col. 0364C] monstravit. Si enim diligenter considerarent quam convenienter hoc modo procurata sit humana restauratio, non deriderent nostram simplicitatem; sed Dei nobiscum laudarent sapientem benignitatem. Oportebat namque ut sicut per hominis inobedientiam mors in humanum genus intraverat, ita per hominis obedientiam vita restitueretur; et quemadmodum peccatum, quod fuit causa nostrae damnationis, initium habuit a femina, sic nostrae justitiae et salutis auctor [2219 1Kb] nasceretur de femina; et ut diabolus, qui per gustum ligni quem persuasit, hominem vicerat, ita [2220 1Kb] per passionem ligni, quam intulit, ab homine vinceretur. Sunt quoque alia multa quae studiose considerata ineffabilem [2221 1Kb] quamdam nostrae redemptionis, hoc modo procuratae, [Col. 0364D] pulchritudinem ostendunt.
[Col. 0365A]


CAPUT IV.

Quod hae responsiones videantur infidelibus sine necessitate, et quasi quaedam picturae.

BOS. Omnia haec pulchra et quasi quaedam picturae suscipienda sunt: sed si non sit aliquid solidum super quod sedeant, non videntur infidelibus sufficere cur Deum ea, quae dicimus, pati voluisse credere debeamus. Nam qui picturam vult facere, aliquid eligit solidum super quod pingat ut maneat quod pingit. Nemo enim pingit in aqua vel in aere; quia ibi nulla manent picturae vestigia. Quapropter cum has convenientias, quas dicis, infidelibus quasi quasdam picturas rei gestae obtendimus, quoniam non rem gestam, sed figmentum arbitrantur esse quod credimus, [Col. 0365B] quasi super nubem pingere nos existimant. Monstranda est ergo prius veritatis rationabilis soliditas [2222 1Kb] , id est necessitas quae probet [2223 1Kb] Deum ad ea, quae praedicamus, debuisse aut potuisse [2224 1Kb] humiliari. Deinde, ut ipsum quasi corpus veritatis plus niteat [2225 1Kb] , istae convenientiae quasi picturae corporis 76 sunt exponendae. ANS. Nonne satis necessaria ratio videtur cur Deus ea, quae dicimus, facere debuerit; quia genus humanum, tam scilicet pretiosum [2226 1Kb] opus, ejus omnino perierat; nec decebat ut quod Deus de homine proposuerat, penitus annihilaretur: nec idem ejus propositum ad effectum duci poterat, nisi genus humanum ab ipso Creatore suo liberaretur?



CAPUT V.

[Col. 0365C] Quod redemptio hominis non potuit fieri per aliam quam per Dei personam.

BOS. Haec ipsa liberatio si per aliam quam per Dei personam (sive per angelum, sive per hominem) esse facta quolibet modo diceretur, mens humana [2227 1Kb] hoc multo tolerabilius acciperet. Potuit enim Deus hominem aliquem facere sine peccato, non de massa peccatrice, nec de aliquo homine [2228 1Kb] , sed sicut fecit Adam [2229 1Kb] per quem hoc ipsum opus fieri potuisse videtur. ANS. An non intelligis quia quaecunque alia persona hominem a morte aeterna redimeret, ejus servus idem homo recte judicaretur? Quod si esset, nullatenus restauratus esset in illam dignitatem quam habiturus erat, si non peccasset: cum ipse, qui nonnisi Dei servus [2230 1Kb] et aequalis [Col. 0365D] angelis bonis per omnia futurus erat, servus esset ejus, qui Deus non esset, et cujus [2231 1Kb] angeli servi non essent.
[Col. 0366A]


CAPUT VI.

Qualiter reprehendant infideles quod dicimus Deum morte sua nos redemisse, et sic dilectionem suam erga nos ostendisse, et pro nobis expugnare diabolum venisse.

BOS. Hoc est quod valde mirantur, quia liberationem hanc redemptionem vocamus. In qua namque [2232 1Kb] , aiunt nobis, captione, aut in quo carcere, aut in cujus potestate tenebamini, unde vos Deus non potuit liberare nisi vos tot laboribus et ad ultimum suo sanguine redimeret? Quibus cum dicimus: Redemit nos a peccatis, et ab ira sua, et de inferno et de potestate diaboli, quem quia nos non poteramus, ipse pro nobis venit expugnare, et redemit nobis regnum coelorum: et quia haec omnia hoc [Col. 0366B] modo fecit [2233 1Kb] , ostendit quantum nos diligeret. Respondent: Si dicitis quia Deus haec omnia facere non potuit solo jussu, quem cuncta jubendo creasse dicitis, repugnatis vobismetipsis, quia impotentem illum facitis. Aut si fatemini quia potuit, sed non voluit [2234 1Kb] nisi hoc modo [2235 1Kb] , quomodo sapientem illum ostendere potestis [2236 1Kb] quem sine ulla ratione tam indecentia velle pati asseritis? Omnia enim haec quae obtenditis in ejus voluntate consistunt: ira namque Dei non est aliud quam voluntas puniendi. Si ergo non vult punire peccata hominum, liber est homo a peccatis, et ab ira Dei, et ab inferno, et a potestate diaboli, quae omnia propter peccata patitur, et recipit ea quibus propter eadem peccata privatur. Nam in cujus potestate est infernus, aut diabolus, [Col. 0366C] aut cujus est regnum coelorum, nisi ejus qui fecit omnia? Quaecunque itaque timetis aut desideratis, ejus voluntati subjacent cui nihil resistere potest. Quapropter si humanum genus salvare noluit, nisi eo quo dicitis modo [2237 1Kb] , cum sola voluntate potuerit, ut mitius dicam [2238 1Kb] , videte quomodo ejus sapientiae repugnatis. Nam si homo, quod facile posset, id cum gravi labore sine ratione faceret, non utique sapiens ab ullo judicaretur. Quippe quod dicitis Deum taliter ostendisse quantum vos diligeret, nulla ratione defenditur, si nullatenus hominem aliter potuisse salvare non monstratur. Nam si aliter non potuisset, tunc forsitan necesse esset ut hoc modo suam dilectionem ostenderet: nunc vero, cum aliter possit salvare hominem, quae ratio est ut, [Col. 0366D] propter ostendendam dilectionem suam, ea quae dicitis faciat et sustineat? An enim non ostendit angelis bonis quantum eos diligat, pro quibus talia non sustinet? Quod vero eum dicitis venisse expugnare pro vobis diabolum, quo sensu audetis proferre. [Col. 0367A] Nonne Dei omnipotentia [2239 1Kb] regnat ubique? Quomodo ergo indigebat Deus, ut ad vincendum diabolum de coelo descenderet? Haec nobis infideles objicere posse videntur.



CAPUT VII.

Quod nullam diabolus habebat justitiam adversus hominem: et quare videatur habuisse [2240 1Kb] , et cur Deus hoc modo hominem liberaverit [2241 1Kb] .

Sed et illud quod dicere solemus, Deum scilicet, debuisse prius per justitiam contra diabolum agere, ut liberaret hominem, quam per fortitudinem; ut, cum diabolus eum, in quo nulla mortis erat causa, et qui Deus erat, occideret, juste potestatem, quam super peccatores habebat, amitteret; alioquin injustam violentiam fecisset illi [2242 1Kb] , quoniam juste possidebat hominem, quem non ipse violenter attraxerat, [Col. 0367B] sed idem homo se sponte ad illum contulerat, non video quam vim habebat. Nam, si diabolus [2243 1Kb] aut homo suus esset aut alterius quam Dei, aut in alia quam in Dei potestate maneret, forsitan hoc recte diceretur: cum autem diabolus aut homo non sit nisi Dei [2244 1Kb] , et extra potestatem Dei neuter consistat, quam causam debuit Deus agere cum suo, de suo, in suo, nisi ut servum suum puniret, qui suo conservo communem Dominum deserere, et ad se persuasisset transire, ac traditor fugitivum, fur furem cum furto Domini sui suscepisset? Uterque namque fur erat; cum alter, altero persuadente, seipsum Domino suo furabatur. Quid enim justius fieri posset, sic hoc Deus faceret? Aut si judex omnium Deus hominem sic possessum, de potestate [Col. 0367C] tam injuste possidentis, vel ad puniendum illum aliter quam per diabolum, vel ad parcendum illi eriperet: quae haec injustitia esset? Quamvis enim homo juste a diabolo torqueretur; ipse tamen illum [2245 1Kb] injuste torquebat. Homo namque meruerat ut puniretur, nec ab ullo convenientius quam ab illo cui consenserat ut peccaret. Diaboli vero meritum nullum erat, ut puniret: imo hoc tanto faciebat injustius, quanto non ad hoc amore justitiae trahebatur; sed instinctu malitiae impellebatur. Nam hoc non faciebat, Deo jubente, sed incomprehensibili sapientia sua, qua mala etiam [2246 1Kb] bene ordinat, permittente. Et puto illos, qui diabolum aliquam opinantur habere in possidendo homine [2247 1Kb] justitiam, ad [Col. 0367D] hoc inde adduci, quia vident hominem diaboli vexationi [Col. 0368A] subjacere juste, et Deum hoc juste permittere: et idcirco putant diabolum illam juste inferre. Contingit enim idem aliquid diversis considerationibus esse justum et injustum; et ob hoc a non [2248 1Kb] diligenter intuentibus totum justum aut injustum judicari. Evenit enim ut aliquis innocentem percutiat injuste, unde ipse juste percuti mereatur; si tamen percussus vindicare se [2249 1Kb] non debet et percutit percutientem se, injuste hoc facit. Haec igitur percussio ex parte repercutientis [2250 1Kb] injusta est, quia non debuit se vindicare; ex parte vero percussi justa, quia injuste percutiens juste percuti meruit. Diverso igitur intuitu justa et injusta est eadem actio, quia contingere [2251 1Kb] potest ab alio judicari justam tantum, ab alio injustam. Hoc itaque modo diabolus dicitur juste vexare [2252 1Kb] hominem; quia [Col. 0368B] Deus hoc juste permittit, et homo hoc 77 juste patitur. Sed et hoc quod homo juste [2253 1Kb] dicitur pati, non sua justitia juste dicitur pati, sed quia punitur justo judicio Dei. At si obtenditur chirographum illud decreti quod adversum nos dicit Apostolus fuisse, et per mortem Christi deletum esse (Coloss. II, 14), et putat aliquis per illud significari quia diabolus, quasi sub cujusdam pacti chirographo ab homine juste ante passionem Christi peccatum, velut usuram primi peccati quod persuasit homini, et poenam peccati exigeret, ut per hoc justitiam suam super hominem videatur probare, nequaquam ita intelligendum puto. Quippe chirographum illud non est diaboli; quia chirographum dicitur decreti; decretum autem illud non erat [Col. 0368C] diaboli, sed Dei. Justo namque judicio Dei decretum erat, et quasi chirographo confirmatum [2254 1Kb] , ut homo qui sponte peccaverat, nec peccatum nec poenam peccati per se vitare posset: est enim spiritus vadens, et non rediens (Psal. LXXVII, 39); et qui facit peccatum servus est peccati (Joan. VIII, 34); nec qui peccat, impunitus debet dimitti, nisi misericordia peccatori parcat, et eum liberet ac reducat. Quamobrem per hoc chirographum nullam inveniri posse diaboli justitiam in hominis vexatione credere debemus. Denique sicut in bono angelo nulla omnino est injustitia; ita in malo [2255 1Kb] nulla est penitus justitia. Nihil igitur erat in diabolo, cur Deus contra illum ad liberandum hominem sua uti fortitudine [Col. 0368D] non deberet.
[Col. 0369A]


CAPUT VIII.

Quomodo licet humilia, quae dicimus de Christo, non pertineant ad divinitatem, tamen [2256 1Kb] inconveniens videatur infidelibus ea de illo dici secundum hominem: et unde illis videatur [2257 1Kb] idem homo non sponte mortuus esse.

ANS. Sufficere nobis debet ad rationem voluntas Dei, cum aliquid facit, licet non videamus cur ita velit [2258 1Kb] : voluntas namque Dei nunquam est irrationabilis. BOS. Verum est, si constat Deum id velle unde agitur: nequaquam enim acquiescunt multi Deum aliquid velle, si rationi repugnare videtur [2259 1Kb] . ANS. Quid tibi videtur repugnare rationi, cum Deum ea voluisse fatemur quae de ejus incarnatione credimus. BOS. Ut breviter dicam: Altissimum [Col. 0369B] ad tam humilia inclinari, omnipotentem aliquid facere cum tanto labore. ANS. Qui hoc dicunt non intelligunt quod credimus. Divinam enim naturam absque dubio asserimus impassibilem, nec ullatenus posse a sua celsitudine humiliari, nec in eo quod vult facere, labore. Sed Dominum Jesum Christum dicimus Deum verum, et verum hominem; unam personam in duabus naturis, et duas naturas in una persona. Quapropter, cum dicimus Deum aliquid humile aut infirmum pati, non hoc intelligimus secundum sublimitatem impassibilis naturae; sed secundum infirmitatem humanae substantiae quam gerebat; et sic nostrae fidei nulla ratio obviare cognoscitur. Sic enim nullam divinae substantiae significamus humilitatem; sed unam Dei et hominis [Col. 0369C] monstramus esse personam. Non ergo in incarnatione [2260 1Kb] Dei humilitas ejus ulla intelligitur facta; sed natura hominis creditur exaltata. BOS. Ita sit: nihil imputetur divinae naturae quod secundum infirmitatem hominis de Christo dicitur; verum quomodo [2261 1Kb] justum aut rationabile probari poterit quia Deus hominem illum, quem Pater Filium suum dilectum, in quo sibi bene complacuit (Matth. XII, 18), vocavit, et quem Filius seipsum fecit, sic tractavit aut tractari permisit? Quae autem justitia est hominem omnium justissimum morti tradere pro [2262 1Kb] peccatore? Quis homo, si innocentem damnaret ut nocentem liberaret, damnandus non judicaretur? Ad idem enim res [2263 1Kb] deduci videtur inconveniens, quod supra dictum est. Nam si aliter [Col. 0369D] peccatores non potuit salvare quam justum damnando, ubi est ejus omnipotentia [2264 1Kb] ? Si vero potuit, sed noluit [2265 1Kb] , quomodo defendemus sapientiam [Col. 0370A] ejus atque justitiam? ANS. Deus Pater non quemadmodum videris intelligere, hominem illum tractavit, aut innocentem pro nocente morti tradidit. Non enim eum invitum ad mortem ille coegit, aut occidi permisit; sed idem ipse sponte sua [2266 1Kb] mortem sustinuit, ut homines salvaret. BOS. Etiamsi non invitum, quoniam voluntati Patris consensit [2267 1Kb] , quodammodo tamen illum coegisse videtur praecipiendo. Dicitur enim quia Christus humiliavit semetipsum, factus obediens Patri usque ad mortem, mortem autem crucis. Propter quod et Deus illum exaltavit (Philip. II, 8); et quia didicit obedientiam ex his quae passus est (Hebr. V, 8), et quia proprio Filio suo non pepercit Pater, sed pro nobis omnibus tradidit [2268 1Kb] illum (Rom. VIII, 32). Et idem Filius dicit: Non veni voluntatem [Col. 0370B] meam facere, sed voluntatem ejus qui misit me (Joan. VI, 38). Et iturus ad passionem dicit: Sicut mandatum dedit mihi Pater, sic facio (Joan. XIV, 31). Item: Calicem quem dedit mihi Pater, non bibam illum? (Joan. XVIII, 11.) Et alibi [2269 1Kb] : Pater, si possibile est, transeat a me calix iste; verumtamen non sicut ego volo, sed sicut tu (Matth. XXVI, 39). Et iterum: Pater, si non potest hic calix transire, nisi bibam illum, fiat voluntas tua (Ibid., 42). In his omnibus [2270 1Kb] plus videtur Christus obedientia cogente, quam spontanea voluntate disponente mortem sustinuisse.



CAPUT IX.

Quod sponte mortuus sit; et quid sit, factus est obediens usque ad mortem; et, propter quod Deus illum exaltavit; et, non venit facere voluntatem [Col. 0370C] meam; et, proprio Filio suo non pepercit [2271 1Kb] ; et, non sicut ego volo, sed sicut tu vis [2272 1Kb] .

ANS. Ut mihi videtur, non bene discernis inter hoc quod fecit exigente obedientia; et quod sibi factum, quia servavit obedientiam, sustinuit non exigente obedientia. BOS. Necesse habeo ut hoc apertius exponas. ANS. Cur persecuti sunt eum Judaei usque ad mortem? BOS. Non ob aliud nisi quia veritatem et justitiam vivendo et loquendo indeclinabiliter tenebat. ANS. Hoc puto quia Deus ab omni rationali creatura exigit; et hoc illa per obedientiam Deo debet. BOS. Sic nos fateri oportet. ANS. Hanc igitur obedientiam debebat homo ille Deo Patri, et humanitas divinitati; et hanc ab illo exigebat Pater. BOS. Hoc nulli dubium [2273 1Kb] est. [Col. 0370D] ANS. Ecce habes quid fecit exigente obedientia. BOS. Verum est; et jam video [2274 1Kb] qui sibi illatum, quia obediendo perseveravit, sustinuit. Nam illata est [Col. 0371A] illi mors [2275 1Kb] , quia perstitit in obedientia et hanc sustinuit; sed quomodo hoc obedientia non exigat [2276 1Kb] non intelligo. ANS. Si homo nunquam peccasset, deberet pati mortem; aut deberet Deus hoc ab illo exigere? BOS. Quemadmodum credimus, nec homo moreretur, nec hoc exigeretur ab illo; sed hujus rei a te audire volo rationem. ANS. Rationalem creaturam justam factam esse, et ad hoc, ut Deo fruendo beata esset, non negas. BOS. Non. ANS. Deo autem nequaquam aestimabis convenire ut, quam fecit justam ad beatitudinem, cogat sine culpa esse miseram: hominem enim invitum mori, miserum est. BOS. Patet quia si non peccasset homo, non deberet Deus ab eo mortem exigere. ANS. Non ergo coegit Deus Christum mori, in quo nullum [Col. 0371B] fuit peccatum; sed ipse sponte sustinuit mortem, non per obedientiam deserendi vitam, sed propter obedientiam servandi justitiam, in qua tam fortiter perseveravit ut inde mortem incurreret. Potest etiam dici quia praecepit illi mori Pater, cum hoc praecepit unde incurrit [2277 1Kb] mortem. Ita ergo: Sicut mandatum dedit illi Pater, sic (Joan. XIV, 31) fecit; et, calicem quem dedit (Joan. XVIII, 11) ei, bibit 78 [2278 1Kb] ; et factus est obediens Patri usque ad mortem; et sic didicit ex his quae passus est obedientiam, id est quousque debeat servari obedientia. Verbum autem quod positum est [2279 1Kb] , didicit, duobus modis intelligi potest. Aut enim didicit, dictum est pro, alios fecit discere [2280 1Kb] ; aut quia, quod per scientiam non ignorabat, experimento didicit. Quod autem Apostolus, [Col. 0371C] cum dixisset: Humiliavit semetipsum, factus obediens usque ad mortem, mortem autem crucis, subdidit: Propter quod et Deus illum exaltavit; et donavit illi [2281 1Kb] nomen, quod est super omne nomen (Philip. II, 8). Cui simile est quod David dixit: De torrente in via bibet [2282 1Kb] , propterea exaltavit caput [2283 1Kb] (Psal. CIX, 7): non ita dictum est, quasi nullatenus potuisset pervenire ad hanc exaltationem nisi per hanc mortis obedientiam; et haec exaltatio nonnisi in retributionem [2284 1Kb] hujus obedientiae collata sit. Priusquam enim pateretur, ipse dixit [2285 1Kb] omnia sibi esse tradita a Patre (Luc. X, 22); et omnia [Col. 0371D] [2286 1Kb] Patris esse sua (Joan. XVI, 15). Sed quoniam [Col. 0372A] [2287 1Kb] ipse cum Patre sanctoque Spiritu disposuerat se non aliter, quam per mortem, celsitudinem omni potentiae suae ostensurum mundo: quippe quod nonnisi per [2288 1Kb] illam mortem fieri dispositum est, cum per illam fit, non incongrue dicitur propter illam [2289 1Kb] fieri. Si enim intendimus aliquid facere, sed proponimus nos prius aliud facturos, per quod illud fiat: cum jam factum est quod volumus praecedere, si fit quod intendinus, recte dicitur propterea fieri quoniam factum est [2290 1Kb] propter quod differebatur; quia nonnisi per illud fieri dispositum erat. Nam si fluvium, quem equo vel navi transire possum, propono [2291 1Kb] me nonnisi navi transiturum; et idcirco differo transmeare [2292 1Kb] , quia navis abest: cum jam praesto est navis, si transeo, recte de me [Col. 0372B] dicitur: Navis parata fuit, propterea transivit. Et non solum ita loquimur quando per illud, quod praecedere volumus, sed etiam quando non per illud, sed tantummodo post illud, facere aliud aliquid statuimus. Si quis enim differt cibum sumere propterea quia nondum ea die missae celebrationi adfuit, peracto quod prius facere volebat, non incongrue dicitur illi: Jam sume cibum, propterea quia jam fecisti propter quod sumere differebas. Multo igitur minus inusitata est locutio, cum Christus dicitur exaltatus propterea quia mortem sustinuit, per quam et post quam illam exaltationem decrevit facere [2293 1Kb] . Potest hoc et eo modo intelligi, quo idem Dominus legitur profecisse sapientia et gratia apud Deum: non quia ita erat, sed quia ille [Col. 0372C] sic se habebat, ac si ita esset. Nam sic post mortem [2294 1Kb] exaltatus est, quasi propter illam hoc fieret. Quod autem ipse ait: Non veni voluntatem meam facere, sed ejus qui misit me (Joan. VI, 38), tale est, quale est et illud [2295 1Kb] : Mea doctrina non est mea (Joan. VII, 16): nam quod quis non habet a se [2296 1Kb] , sed a Deo, hoc non tam suum quam Dei dicere debet. Nullus vero homo [2297 1Kb] a se habet veritatem quam docet aut justam voluntatem, sed a Deo. Non ergo venit Christus voluntatem suam facere, sed Patris; quia justa voluntas quam habebat non erat ex humanitate, sed ex divinitate. Proprio autem Filio [Col. 0372D] [2298 1Kb] suo non pepercit Deus, sed pro nobis omnibus [Col. 0373A] tradidit [2299 1Kb] illum (Rom. VIII, 32), non est aliud, quam non liberavit illum [2300 1Kb] . Nam multa [2301 1Kb] in sacra Scriptura hujusmodi inveniuntur. Ubi autem [2302 1Kb] dicit: Pater, si possibile est [2303 1Kb] , transeat a me calix iste; verumtamen non sicut ego volo, sed sicut tu (Matth. XXVI, 39); et: Si non potest hic calix transire, nisi bibam illum, fiat voluntas tua (Ibid., 42), naturalem salutis per voluntatem suam significat appetitum, quo humana caro dolorem mortis fugiebat. Voluntatem vero Patris dicit, non quoniam maluerit Pater mortem Filii quam vitam, sed quia humanum genus restaurari [2304 1Kb] nolebat Pater [2305 1Kb] , nisi faceret homo tam magnum aliquid, sicut erat mors illa. Quia non poscebat ratio quod alius facere homo non poterat, idcirco dicit Filius illum [Col. 0373B] velle suam mortem; quoniam ipse maluit illum [2306 1Kb] pati, quam ut genus humanum non salvaretur [2307 1Kb] ; ac si diceret: Quoniam non vis aliter reconciliationem mundi fieri, dico te hoc modo velle mortem meam: fiat ergo voluntas [2308 1Kb] tua, id est fiat mors mea, ut mundus tibi reconcilietur. Nam saepe aliquem velle dicimus aliquid, quia non vult aliud quod si vellet, non fieret illud quod dicitur velle: ut, cum dicimus illum lucernam velle exstinguere, qui non vult fenestram claudere per quam ventus intrat, qui lucernam exstinguit. Sic ergo voluit Pater [2309 1Kb] , mortem Filii, quia non aliter voluit mundum salvari, nisi homo tam magnum aliquid faceret, ut jam dixi [2310 1Kb] . Quod Filio volenti salutem hominum tantumdem valuit, quoniam hoc alius facere non valebat, [Col. 0373C] [2311 1Kb] , quantum si illi mori praeciperet: unde ille, sicut mandatum illi dedit Pater, sic fecit; et calicem, quem dedit ei Pater, bibit, obediens usque ad mortem.



CAPUT X.

Item de eisdem; quomodo aliter recte intelligi possunt.

Potest etiam recte intelligi quia per illam piam voluntatem, qua voluit Filius pro salute mundi mori, dedit illi Pater (non tamen cogendo) mandatum et calicem passionis; et non pepercit illi, sed pro nobis tradidit illum, et mortem illius voluit; et quia ipse Filius obediens fuit usque ad mortem, et didicit ex his quae passus est, obedientiam. Quemadmodum enim secundum humanitatem non habebat a se voluntatem [Col. 0373D] juste vivendi, sed a Patre; ita et illam voluntatem [Col. 0374A] [2312 1Kb] qua, ut tantum bonum faceret, mori voluit, non potuit habere nisi a Patre luminum, a quo est omne datum optimum, et omne donum perfectum (Jac. I, 17): et sicut Pater trahere [2313 1Kb] , dando voluntatem, dicitur; ita non incongrue fit, si impellere asseritur. Sicut enim dicit Filius de Patre: Nemo venit ad me, nisi Pater traxerit eum (Joan. VI, 44); ita dicere potuit, nisi impulerit eum. Similiter quoque proferre potuit, nemo currit ad mortem propter nomen meum, nisi Pater impulerit aut traxerit eum. Quoniam namque voluntate quisque ad id quod indeclinabiliter vult, trahitur vel impellitur; non inconvenienter trahere aut impellere dicitur Deus, cum talem dat voluntatem [2314 1Kb] : in quo tractu vel impulsu nulla intelligitur violentiae necessitas, sed [Col. 0374B] acceptae bonae voluntatis spontanea et amata tenacitas. Si ergo hoc modo nequit negari Patrem [2315 1Kb] , voluntatem illam dando, Filium ad mortem traxisse [2316 1Kb] vel impulisse, quis non videat eadem ratione mandatum illi, ut mortem sustineret sponte, et calicem, quem non invitus biberet, dedisse? Et si Filius sibi non pepercisse, sed pro nobis spontanea voluntate seipsum tradidisse, recte dicitur, quis neget recte dici quia Pater, a quo talem habuit voluntatem, illi non pepercit, sed pro nobis tradidit illum et mortem ejus voluit? Hoc etiam modo indeclinabiliter et sponte servando acceptam voluntatem a Patre Filius factus est illi obediens usque ad mortem, et didicit ex his quae passus est, obedientiam, id est quam magna res facienda sit per obedientiam. [Col. 0374C] Nam tunc est vera et simplex obedientia, cum rationalis natura, non necessitate, sed sponte servat voluntatem a Deo acceptam. Aliis quoque modis recte possumus Patrem voluisse Filii mortem intelligere, quamvis isti possint sufficere. Nam, sicut velle dicimus eum, qui facit ut alius velit; ita etiam dicimus eum [2317 1Kb] velle, qui non facit ut alius velit, sed approbat quia vult: ut, cum videmus aliquem fortiter pati velle molestiam ut perficiat quod bene vult, quamvis fateamur nos velle ut illam poenam sustineat, non tamen volumus aut amamus poenam ejus, sed voluntatem. Illum quoque qui prohibere potest, et non prohibet, solemus dicere quia vult quod non prohibet. Quoniam ergo Patri voluntas Filii placuit, nec prohibuit eum velle aut implere [Col. 0374D] quod volebat recte voluisse ut Filius mortem tam [Col. 0375A] 79 pie et tam utiliter sustineret, quamvis poenam ejus non amaret, affirmatur. Non autem potuisse calicem transire nisi biberet illum, dixit. Non quia non posset mortem vitare, si vellet; sed quoniam, sicut dictum est, mundum erat impossibile aliter salvari; et ipse indeclinabiliter volebat potius mortem pati, quam ut mundus non salvaretur. Idcirco autem dixit verba illa ut doceret humanum genus aliter non potuisse salvari, quam per mortem suam [2318 1Kb] ; non ut ostenderet se mortem nequaquam valuisse vitare [2319 1Kb] . Nam, quaecunque de illo dicuntur his quae dicta sunt, similia sic sunt [2320 1Kb] exponenda, ut nulla necessitate, sed libera voluntate [2321 1Kb] mortuus credatur. Erat namque omnipotens, et de illo legitur quoniam oblatus est, quia ipse voluit (Isai. LIII, 7). Et [Col. 0375B] ipse dicit: Ego pono animam meam, ut iterum sumam eam: nemo tollit eam a me; sed ego pono eam a meipso. Potestatem habeo ponendi animam meam, et iterum sumendi eam [2322 1Kb] (Joan. X, 17). Quod ergo idem ipse sua potestate et sua voluntate facit, nullatenus ad hoc cogi recte dici potest [2323 1Kb] . BOS. Hoc solum, quia permittit Deus illum sic tractari, quamvis volentem, non videtur tali Patri de tali Filio convenire. ANS. Imo maxime decet talem Patrem tali Filio consentire, si quid vult laudabiliter ad honorem Dei, et utiliter ad salutem hominum, quae aliter [2324 1Kb] fieri non potuit. BOS. In hoc adhuc versamur, qualiter mors illa rationabilis et necessaria monstrari possit. Aliter namque nec ipse Filius eam velle, nec Pater cogere aut permittere debuisse videtur. [Col. 0375C] Quaeritur enim cur Deus aliter hominem salvare non potuit; aut si potuit, cur hoc modo voluit. Nam et inconveniens [2325 1Kb] videtur esse Deo hominem hoc modo salvasse; nec apparet quid mors illa valeat ad salvandum hominem. Mirum enim est, si Deus sic delectatur aut eget sanguine innocentis, ut nonnisi interfecto eo parcere velit aut possit nocenti. ANS. Quoniam accipis in hac quaestione personam eorum qui credere nihil volunt nisi praemonstrata ratione, volo tecum pacisci, ut nullum vel minimum inconveniens in Deo a nobis accipiatur, et nulla vel minima ratio, si major non repugnat, rejiciatur. Sicut enim in Deo quamlibet parvum inconveniens sequitur impossibilitas; ita quamlibet parvam [2326 1Kb] [Col. 0375D] rationem, si majori non vincitur, comitatur necessitas. BOS. Nihil in hac re libentius accipio quam ut hoc pactum inter nos communiter servetur. ANS. De [Col. 0376A] incarnatione Dei tantum et de his quae de illo assumpto homine credimus quaestio est. BOS. Ita est. ANS. Ponamus ergo Dei incarnationem, et quae de illo dicimus homine, nunquam fuisse: et constet inter nos hominem esse factum ad beatitudinem, quae in hac vita haberi non potest; nec ad illam posse pervenire quemquam, nisi dimissis peccatis; nec ullum hominem hanc vitam transire sine peccato: et alia quorum fides ad salutem aeternam necessaria est. BOS. Ita fiat; quia nihil in his inconveniens, aut impossibile Deo videtur. ANS. Necessaria est igitur homini peccatorum remissio, ut ad beatitudinem perveniat. BOS. Sic omnes tenemus.



CAPUT XI.

Quid sit peccare, et pro peccato satisfacere.
[Col. 0376B]

ANS. Quaerendum est igitur qua ratione Deus dimittat [2327 1Kb] peccata hominibus: et ut hoc faciamus [2328 1Kb] apertius, prius videamus quid sit peccare, et quid pro peccato [2329 1Kb] satisfacere. BOS. Tuum est ostendere, et meum intendere. ANS. Si angelus et homo semper redderet Deo quod debet, nunquam peccaret. BOS. Nequeo contradicere. ANS. Non est itaque aliud peccare quam Deo non reddere debitum? BOS. Quod est debitum [2330 1Kb] quod Deo debemus? ANS. Omnis voluntas rationalis creaturae subjecta debet esse voluntati Dei. BOS. Nihil verius. ANS. Hoc est debitum, quod debet angelus et homo Deo, quod solvendo nullus peccat; et quod omnis, qui non solvit, peccat. Haec est justitia sive rectitudo voluntatis, quae justos facit sive rectos corde, id est voluntate; [Col. 0376C] hic est solus et totus honor, quem debemus Deo, et quem a nobis [2331 1Kb] exigit Deus. Sola namque talis voluntas opera facit placita Deo, cum potest operari; et cum non potest, ipsa sola per se placet, quia nullum opus sine illa placet. Hunc honorem debitum qui Deo non reddit, aufert Deo quod suum est, et Deum exhonorat; et hoc est peccare. Quandiu autem non solvit quod rapuit, manet in culpa; nec sufficit solummodo reddere quod ablatum est, sed pro contumelia illata plus debet [2332 1Kb] reddere quam abstulit. Sicut enim qui laedit salutem alterius non sufficit, si salutem restituit, nisi pro illata doloris injuria recompenset aliquid; ita qui honorem alicujus violat, non sufficit honorem reddere, si non secundum [Col. 0376D] exhonorationis factam molestiam, aliquid quod placeat illi, quem exhonoravit, restituat [2333 1Kb] . Hoc quoque attendendum, quod cum aliquis, [2334 1Kb] quod [Col. 0377A] injuste abstulit, solvit; hoc debet dare, quod ab illo non posset exigi, si alienum non rapuisset. Sic ergo debet omnis qui peccat, honorem, quem rapuit Deo, solvere; et haec est [2335 1Kb] satisfactio, quam omnis peccator debet Deo facere BOS. In his omnibus, quoniam rationem sequi proposuimus, quamvis aliquantulum me terreas, nihil habeo quod possim dicere contra.



CAPUT XII.

Utrum sola misericordia, sine omni debiti solutione, deceat Deum peccata dimittere.

ANS. Redeamus et videamus utrum sola misericordia, sine omni solutione ablati sibi honoris, deceat Deum peccata dimittere. BOS. Non video cur non deceat. ANS. Sic dimittere peccatum non est [Col. 0377B] aliud quam non punire, et quoniam recte ordinare peccatum sine satisfactione, non est nisi punire; si non punitur, inordinatum dimittitur. BOS. Rationabile est quod dicis. ANS. Deum vero non decet aliquid in suo regno inordinatum dimittere. BOS. Si aliud volo [2336 1Kb] dicere, timeo peccare. ANS. Igitur non decet Deum peccatum sic impunitum dimittere. BOS. Ita sequitur. ANS. Est et aliud quod sequitur, si peccatum si dimittitur impunitum; quia similiter erit apud Deum peccanti, et non peccanti: quod Deo non convenit. BOS. Non possum negare. ANS. Vide et hoc: Justitiam hominum nemo nescit esse sub lege, ut secundum ejus quantitatem, mensura retributionis a Deo recompensetur. BOS. Ita credimus. ANS. Si autem peccatum nec solvitur, nec punitur, [Col. 0377C] nulli legi subjacet. BOS. Non possum aliter intelligere. ANS. Liberior igitur est injustitia [2337 1Kb] , si sola misericordia dimittitur, quam justitia: quod valde inconveniens videtur. Ad hoc etiam [2338 1Kb] extenditur haec inconvenientia, ut injustitiam Deo similem faciat [2339 1Kb] , quia sicut Deus nullius legi [2340 1Kb] subjacet, ita et injustitia. BOS. Nequeo resistere rationi tuae: sed, cum Deus nobis praecipiat omnino dimittere peccantibus in nos, videtur repugnare ut hoc praecipiat [2341 1Kb] nobis, quod ipsum facere non decet. ANS. Nulla in hoc est repugnantia; quia Deus hoc praecipit nobis ut non praesumamus quod solius Dei est. Ad nullum enim pertinet vindictam facere, nisi ad illum qui Dominus est omnium: nam cum terrenae potestates hoc recte faciunt, ipse [Col. 0377D] facit Deus, a quo [2342 1Kb] ad hoc ipsum sunt ordinatae. BOS. Removisti [2343 1Kb] repugnantiam, quam putabam inesse; sed est aliud, ad quod tuum volo habere responsum: nam, cum Deus sic sit liber [2344 1Kb] ut nulli [Col. 0378A] legi, nullius subjaceat judicio [2345 1Kb] , et sit ita benignus ut nihil benignius cogitari queat, et nihil sit rectum aut decens, nisi quod ipse vult: mirum videtur, si dicimus quia nullatenus vult, aut non ei licet injuriam 80 suam dimittere, a quo etiam de his, quas aliis facimus, solemus indulgentiam petere. ANS. Verum est quod dicis de libertate, et voluntate, et benignitate illius; sed sic eas debemus rationabiliter intelligere ut dignitati illius non videamus repugnare. Libertas enim non est nisi ad hoc, quod expedit aut quod decet [2346 1Kb] ; nec benignitas dicenda est, quae aliquid Deo indecens operatur [2347 1Kb] . Quod autem dicitur, quia quod vult justum est, et quod non vult, justum non est; non ita intelligendum est, ut si Deus velit quodlibet inconveniens, [Col. 0378B] justum sit, quia ipse vult. Non enim sequitur, si Deus vult mentiri, justum esse mentiri; sed potius Deum illum non esse. Nam nequaquam potest velle mentiri voluntas, nisi in qua corrupta est veritas, imo quae deserendo veritatem corrupta est. Cum ergo dicitur, si Deus vult mentiri, non est aliud quam si Deus est talis natura [2348 1Kb] , quae velit mentiri: et idcirco non sequitur, justum esse mendacium, nisi ita intelligatur, sicut cum de duobus impossibilibus dicimus: Si hoc est, illud est; quia nec hoc, nec illud est: ut si quis dicat: Si aqua est sicca, et ignis est humidus; neutrum enim verum est. Itaque de illis tantum est verum dicere: Si Deus hoc vult, justum est: quae Deum velle non est inconveniens. Si enim vult Deus ut pluat, justum [Col. 0378C] est ut pluat; et si vult ut aliquis homo occidatur, justum est ut occidatur. Quapropter si non decet Deum aliquid injuste aut inordinate facere, non pertinet ad ejus libertatem, aut benignitatem, aut voluntatem, peccantem qui non solvit Deo, quod abstulit, impunitum dimittere. BOS. Omnia mihi aufers, quae putabam tibi posse objici. ANS. Vide adhuc cur Deum non deceat hoc facere [2349 1Kb] . BOS. Libenter ausculto quidquid dicis.



CAPUT XIII.

Quod nihil minus sit tolerandum in rerum ordine, quam ut creatura Creatori debitum honorem auferat, et non [2350 1Kb] solvat quod aufert.

ANS. Nihil minus tolerandum est in rerum ordine quam ut creatura Creatori debitum honorem auferat, [Col. 0378D] non solvat quod aufert. BOS. Hoc nihil clarius [2351 1Kb] . ANS. Nihil autem injustius toleratur quam quo nihil minus est tolerandum. BOS. Neque hoc est obscurum. ANS. Puto ergo quia non dices Deum debere [Col. 0379A] tolerare [2352 1Kb] , quo nihil injustius toleratur: ut, quod creatura [2353 1Kb] non reddat Deo quod aufert. BOS. Imo penitus negandum esse video [2354 1Kb] . ANS. Item si Deo nihil majus aut melius est [2355 1Kb] , nihil justius quam quae [2356 1Kb] honorem illius servat [2357 1Kb] in rerum dispositione, summa justitia, quae non est aliud quam ipse Deus. BOS. Hoc quoque nihil apertius. ANS. Nihil ergo servat Deus justius quam suae dignitatis honorem. BOS. Concedere me oportet [2358 1Kb] . ANS. Videtur tibi quod eum integre servet si sic auferri sibi permittit, ut nec solvatur, nec ipse auferentem puniat? BOS. Non audeo dicere. ANS. Necesse est ergo ut aut ablatus honor solvatur, aut poena sequatur; alioquin aut sibiipsi Deus justus non erit, aut ad utrumque impotens erit: quod nefas est vel cogitare [Col. 0379B] [2359 1Kb] . BOS. Nihil rationabilius dici posse intelligo [2360 1Kb] .



CAPUT XIV.

Cujusmodi honor Dei sit poena peccantis.

BOS. Sed volo a te audire si peccantis poena sit illi honor, aut cujusmodi honor sit. Si enim poena peccantis non ejus honor est, cum peccator non solvit quod abstulit, sed punitur, sic perdit Deus honorem suum, ut non recuperet [2361 1Kb] : quod his quae dicta sunt repugnare videtur. ANS. Deum impossibile est honorem suum perdere: aut enim peccator sponte solvit quod debet, aut Deus ab invito accipit [2362 1Kb] . Nam aut homo debitam subjectionem Deo, sive non peccando, sive quod peccat solvendo, voluntate spontanea exhibet; aut Deus eum invitum [Col. 0379C] [2363 1Kb] sibi torquendo subjicit, et sic se Dominum ejus esse ostendit [2364 1Kb] , quod ipse homo voluntate fateri recusat. In quo considerandum quia sicut homo peccando rapit quod Dei est, ita Deus puniendo aufert quod hominis est. Quippe non solum id ipsum [2365 1Kb] alicujus esse dicitur, quod jam possidet; sed quod in ejus potestate est, ut habeat. Quoniam ergo homo ita factus est [2366 1Kb] ut beatitudinem habere posset, si non peccaret: cum, propter [2367 1Kb] peccatum beatitudine et omni bono privatur, de suo, quamvis invitus, solvit quod rapuit; quia licet Deus hoc ad usum sui commodi non transferat, quod aufert; sicut [Col. 0379D] homo pecuniam, quam alii aufert, in suam convertit [Col. 0380A] utilitatem: hoc tamen quod aufert, utitur ad suum honorem, per hoc, quia aufert. Auferendo enim, peccatorem, et quae illius sunt, subjecta sibi esse probat.



CAPUT XV.

Si Deus vel ad modicum patiatur honorem suum violari.

BOS. Placet quod dicis. Sed est et aliud, ad quod tuam responsionem postulo: nam si Deus ita, sicut probas, suum debet honorem servare, cur vel ad modicum patitur illum violari? Quod enim aliquo modo laedi sinitur, non integre nec perfecte [2368 1Kb] custoditur. ANS. Dei honori nequit aliquid, quantum ad illum pertinet, addi vel minui. Idem namque ipse sibi honor est incorruptibilis, et nullo modo mutabilis. [Col. 0380B] Verum quando unaquaeque [2369 1Kb] creatura suum, et quasi sibi praeceptum ordinem, sive naturaliter, sive rationabiliter servat, Deo obedire, et eum dicitur [2370 1Kb] honorare: et hoc maxime rationalis natura, cui datum est intelligere quid debeat [2371 1Kb] . Quae cum vult quod debet, Deum honorat; non quia illi aliquid confert, sed quia sponte se ejus voluntati et dispositioni subdit, et in rerum universitate ordinem suum, et ejusdem universitatis pulchritudinem, quantum in ipsa est, servat [2372 1Kb] . Cum vero non vult quod debet, Deum, quantum ad illam [2373 1Kb] pertinet, inhonorat; quoniam non subdit se sponte illius dispositioni, et universitatis ordinem et pulchritudinem, quantum in se est, perturbat, licet potestatem aut dignitatem Dei nullatenus laedat aut decoloret. Si enim ea, quae coeli ambitu continentur, [Col. 0380C] vellent non esse sub coelo aut elongari a coelo, nullatenus possent nisi sub coelo esse, nec fugere coelum nisi appropinquando coelo. Nam et unde, et quo, et qua irent [2374 1Kb] , sub coelo essent [2375 1Kb] , et quanto magis a qualibet parte coeli elongarentur, tanto magis oppositae parti appropinquarent [2376 1Kb] . Ita, quamvis homo, vel malus angelus divinae voluntati et ordinationi subjacere nolit, non tamen eam fugere [2377 1Kb] valet; quia si vult fugere de sub voluntate jubente, currit sub voluntatem [2378 1Kb] punientem. Et si quaeris [2379 1Kb] qua transit, nonnisi sub voluntate permittente [Col. 0380D] [2380 1Kb] : et hoc ipsum, quod perverse vult aut [Col. 0381A] agit, in universitatis praefatae ordinem et pulchritudinem summa sapientia convertit [2381 1Kb] . Ipsa namque perversitatis spontanea satisfactio, vel a non satisfaciente poenae exactio (excepto hoc quod Deus de malis multimodis [2382 1Kb] bona facit) in eadem universitate locum tenent [2383 1Kb] suum et ordinis pulchritudinem. Quas si divina sapientia, ubi perversitas rectum ordinem perturbare nititur, non adderet, fieret in ipsa universitate, quam Deus debet ordinare, quaedam ex violata ordinis pulchritudine deformitas, et Deus in sua dispositione videretur deficere. 81 Quae duo quoniam sicut sunt inconvenientia, ita sunt impossibilia; necesse est ut omne peccatum satisfactio aut poena sequatur. BOS. Satisfecisti objectioni meae. ANS. Palam est ergo quia Deum, [Col. 0381B] quantum in ipso est, nullus potest honorare, vel exhonorare: sed quantum in se est hoc aliquis facere videtur; cum voluntatem suam voluntati ejus subjicit, aut subtrahit. BOS. Nescio quid contra queam dicere [2384 1Kb] . ANS. Adhuc addam aliquid. BOS. Tandiu dic donec me taedeat audire.



CAPUT XVI.

Ratio cur numerus angelorum, qui ceciderunt restituendus sit de hominibus.

ANS. Deum constat proposuisse ut de humana natura, quam fecit sine peccato, numerum angelorum qui ceciderant, restitueret. BOS. Hoc credimus, sed vellem aliquam hujus rei rationem habere [2385 1Kb] . ANS. Fallis me: non enim proposuimus tractare, nisi de Incarnatione [2386 1Kb] Dei; et tu mihi alias interseris [Col. 0381C] quaestiones. BOS. Ne irascaris, hilarem enim datorem [2387 1Kb] diligit Deus (II Cor. IX, 7): nam nemo probat magis se hilariter dare quod promittit, quam qui plus dat quam promittit: dic ergo libenter quod quaero. ANS. Rationalem naturam [2388 1Kb] , quae Dei contemplatione beata vel est [2389 1Kb] , vel futura est, in quodam rationabili et perfecto numero praescitam esse a Deo [2390 1Kb] ; ita ut nec majorem, nec minorem illum esse deceat, non est dubitandum. Aut enim nescit Deus in quo numero melius eam deceat constitui, quod falsum est: aut si scit, in eo illam constituet, quem ad hoc decentiorem intelliget. Quapropter aut angeli illi qui ceciderunt, facti erant ad hoc ut essent intra illum numerum [2391 1Kb] : aut quia extra illum numerum permanere non potuerunt, ex necessitate [Col. 0382A] ceciderunt: quod absurdum est opinari. BOS. Veritas est aperta quod dicis. ANS. Quoniam ergo [2392 1Kb] de illo numero esse debuerunt, aut restaurandus est [2393 1Kb] ex necessitate numerus eorum; aut in imperfecto numero remanebit rationalis natura, quae in numero perfecto praescita est: quod esse non potest. BOS. Restaurandi procul dubio sunt. ANS. Necesse est ergo eos [2394 1Kb] de humana natura, quoniam non est alia, de qua possint restaurari [2395 1Kb] .



CAPUT XVII.

Quod alii angeli pro illis [2396 1Kb] , non possint restitui.

BOS. Cur non ipsi aut [2397 1Kb] , alii angeli pro illis possint restitui [2398 1Kb] ? ANS. Cum videbis nostrae restaurationis difficultatem intelliges eorum reconciliationis impossibilitatem. Alii autem angeli pro illis [Col. 0382B] restitui non possunt, ideo (ut taceam quomodo hoc [2399 1Kb] repugnare videatur primae creationis perfectioni) quia non debent; nisi tales esse possint, quales illi fuissent, si non peccassent; cum illi [2400 1Kb] nulla visa vindicta peccati perseverassent: quod post illorum casum aliis, qui pro illis restituerentur, esset impossibile. Non enim pariter laudabiles sunt, si stans in veritate, et qui nullam novit [2401 1Kb] peccati poenam, et qui eam semper aspicit aeternam. Nam nequaquam putandum est bonos angelos esse confirmatos casu malorum, sed suo merito. Sicut namque [2402 1Kb] , si boni cum malis peccassent, simul damnati essent: ita injusti [2403 1Kb] , si cum justis stetissent, pariter conformati fuissent. Quippe si aliqui eorum, nonnisi casu aliorum, confirmandi erant, [Col. 0382C] aut nullus unquam confirmaretur, aut necesse erat aliquem casurum, qui ad alios confirmandos [2404 1Kb] puniretur: quae utraque absurda sunt. Illo itaque modo confirmati sunt illi, qui steterunt, quo pariter confirmati essent [2405 1Kb] omnes, si stetissent: quem modum [2406 1Kb] ostendi, sicut potui, ubi tractavi cur Deus diabolo perseverantiam non dedit. BOS. Probasti malos angelos de humana natura restaurandos: et patet ex hac ratione quia non in minori numero erunt electi [2407 1Kb] homines, quam sunt angeli reprobi. Sed utrum plures futuri sint, si potes, ostende.



CAPUT XVIII.

Utrum plures futuri sint sancti homines, quam sint mali angeli.

ANS. Si angeli, antequam quidam illorum caderent, [Col. 0383A] erant in [2408 1Kb] illo profecto, de quo diximus, numero; non sunt homines facti, nisi pro restauratione angelorum perditorum; et palam est quia non erunt plures illis. Si autem ille numerus non erat in illis omnibus angelis, complendum est de hominibus, et quod periit, et quod prius deerat; erunt electi homines plures reprobis angelis: et sic dicemus [2409 1Kb] quia non fuerunt homines facti tantum ad restaurandum numerum imminutum, sed etiam ad perficiendum nondum perfectum. BOS. Quid potius tenendum est: an quod angeli [2410 1Kb] prius facti sint in numero perfecto, an non? ANS. Quod mihi videtur, dicam. BOS. Non possum a te plus exigere [2411 1Kb] . ANS. Si homo factus est post casum malorum angelorum, sicut quidam intelligunt in Genesi; non video posse me [Col. 0383B] per hoc probare alterum horum determinate. Potest enim (ut puto) esse quod angeli prius fuerint in [2412 1Kb] numero perfecto, et postea factus sit homo propter restaurandum imminutum eorum numerum: et potest esse quod non fuerint [2413 1Kb] in numero perfecto; quia differebat Deus, sicut adhuc differt, illum implere numerum, facturus humanam naturam suo tempore. Unde, aut solummodo numerum nondum integrum perficeret; aut, etiam si minueretur, restitueret. Si autem tota creatura simul facta est; et dies illi, in quibus Moyses istum mundum non simul factum esse videtur dicere, aliter sunt intelligendi, quam sicut videmus istos dies, in quibus vivimus: intelligere nequeo quomodo facti sint angeli in illo perfecto [2414 1Kb] numero. Quippe si ita esset, videtur [Col. 0383C] mihi quia ex necessitate, aut aliqui homines vel angeli casuri erant; aut plures essent in illa coelesti civitate, quam illa perfecti numeri convenientia exigeret. Si ergo omnia simul facta sunt; sic videntur angeli, et duo primi homines in numero imperfecto fuisse [2415 1Kb] ; ut hominibus, si nullus caderet angelus, quod deerat solum perficeretur [2416 1Kb] , et si aliquis periret, hoc quoque, quod caderet, restitueretur: et hominis natura, quae infirmior erat, quasi Deum excusaret, atque diabolum confunderet; si ille suum casum infirmitati suae imputaret, cum ipsa infirmior staret: ac, si et eadem ipsa caderet, multo magis Deum defenderet contra diabolum, et contra seipsam: cum ipsa facta valde infirmior et mortis, in electis de tanta infirmitate tanto altius ascenderet [Col. 0383D] quam unde diabolus cecidisset; quanto boni angeli [Col. 0384A] quorum aequalitas ei debetur, profecerunt post ruinam malorum, quia perseveraverunt. Ex his rationibus potius mihi videtur quia in angelis non fuit ille perfectus numerus, quo civitas illa superna perficeretur: quoniam si homo [2417 1Kb] simul cum angelis factus non est; sic possibile est [2418 1Kb] esse, et si simul facti sunt, quo magis putant multi, quoniam legitur: Qui vivit in aeternum, creavit omnia simul (Eccli. XVIII, 1): videtur necesse esse. Sed et si perfectio mundanae creaturae non tantum est intelligenda in numero individuorum, quantum in numero naturarum, necesse est humanam naturam aut ad complementum ejusdem perfectionis esse factam, aut illi superabundare: quod de minimi vermiculi natura dicere non audemus. Quare pro seipsa ibi [Col. 0384B] facta est, et non solum pro restaurandis individuis alterius 82 naturae. Unde palam est quia etiamsi [2419 1Kb] angelus nullus periisset, homines tamen in coelesti civitate suum locum habuissent. Sequitur itaque quia in angelis, antequam quidam illorum caderent, non erat ille perfectus numerus: alioquin necesse erat ut aut homines, aut angeli aliqui caderent: quoniam extra numerum perfectum ibi nullus [2420 1Kb] manere poterat. BOS. Nonnihil effecisti. ANS. Est et alia ratio, ut mihi videtur, quae non parum suffragatur illi sententiae, quae angelos non esse factos in perfecto numero existimat. BOS. Dic illam. ANS. Si angeli in illo perfecto numero facti sunt, et nullatenus facti sunt homines, nisi pro restauratione perditorum angelorum, palam est quia, nisi angeli [Col. 0384C] [2421 1Kb] , ab illa beattiudine [2422 1Kb] cecidissent, homines ad illam non ascenderent. BOS. Hoc constat. ANS. Si quis vero [2423 1Kb] dixerit quia tantum laetabuntur electi homines de angelorum perditione, quantum gaudebunt de sua assumptione, quoniam absque dubio haec non esset, nisi illa fuisset, quomodo poterunt ab hac perversa gratulatione defendi? Aut quomodo dicemus angelos, qui ceciderunt, ex hominibus restauratos [2424 1Kb] ; si illi sine hoc vitio permansuri erant, si non cecidissent, id est sine gratulatione de casu aliorum [2425 1Kb] ; isti vero sine illo esse non poterunt? [2426 1Kb] Imo qualiter cum hoc vitio beati esse debebunt? Deinde qua audacia dicemus Deum non velle, aut non posse [2427 1Kb] , hanc restaurationem sine hoc vitio facere? BOS. Nonne similiter est in gentibus, quae ad [Col. 0384D] fidem vocatae sunt, quia illam Judaei repulerunt? [Col. 0385A] ANS. Non; nam si omnes Judaei credidissent, Gentes tamen vocarentur: quia in omni gente qui timet Deum et operatur justitiam [2428 1Kb] acceptus est illi (Act. X, 35). Sed quoniam Judaei apostolos contempserunt, ea tunc fuit occasio ut ad Gentes illi converterentur. BOS. Nullo modo video quid contra haec dicere [2429 1Kb] possim. ANS. Unde tibi videtur accidere singularis illa [2430 1Kb] laetitia de alieno casu? BOS. Unde, nisi quia certus erit unusquisque, quoniam ubi erit nullatenus esset, nisi alius inde cecidisset [2431 1Kb] ? ANS. Si ergo hanc certitudinem nullus haberet, non esset unde ullus de alieno damno gauderet. BOS. Ita videtur [2432 1Kb] . ANS. Putasne aliquem illorum habiturum hanc certitudinem; si multo plures erunt, quam qui ceciderunt? [2433 1Kb] BOS. Nequaquam possum opinari quod eam habeat, [Col. 0385B] aut habere debeat. Quomodo namque quis poterit scire utrum pro restaurando quod imminutum erat, aut pro complendo quod nondum perfectum erat de illo numero constituendae civitatis, sit factus: sed omnes certi erunt se factos esse ad perficiendam illam civitatem? ANS. Ergo si plures erunt quam reprobi angeli nullus poterit aut debebit scire se non esse ibi assumptum, nisi pro alieno casu. BOS. Verum est. ANS. Non igitur habebit aliquis cur gaudere debeat de alterius perditione. BOS. Ita sequitur. ANS. Cum itaque videamus quia si plures erunt homines electi quam sint reprobi Angeli, illa non sequatur inconvenientia quam [2434 1Kb] sequi necesse est, si plures non erunt: et cum impossibile sit ullum in illa civitate futurum inconveniens, videtur necesse [Col. 0385C] esse ut angeli non sint facti illo perfecto numero, et plures futuri sint beati homines, quam sint miseri angeli. BOS. Non video qua ratione hoc negari [2435 1Kb] queat. ANS. Aliam adhuc ejusdem sententiae posse dici puto rationem. BOS. Hanc quoque proferre debes. ANS. Credimus hanc mundi molem corpoream in melius renovandam; nec hoc futurum esse, donec impleatur numerus electorum hominum, et illa beata perficiatur civitas; nec post ejus perfectionem differendum [2436 1Kb] . Unde colligi potest, Deum ab initio proposuisse ut utrumque simul perficeret; quatenus et minor, quae Deum non sentiret, natura ante majorem, quae Deo frui deberet, nequaquam [Col. 0385D] perficeretur; et in majoris perfectione, [Col. 0386A] mutata in melius, suo quodam modo quasi congratularetur; imo omnis creatura de tam gloriosa et tam admirabili sui consummatione ipsi Creatori, et sibi invicem, quaeque suo modo aeterne congaudendo jucundaretur; quatenus quod voluntas in rationali [2437 1Kb] natura sponte facit, hoc et jam [2438 1Kb] insensibilis creatura per Dei dispositionem naturaliter exhiberet. Solemus namque in majorem nostrorum exaltatione congaudere: ut cum in natalitiis sanctorum exsultatione festiva jucundamur de gloria eorum laetantes [2439 1Kb] . Quam sententiam illud adjuvare videtur: quia si Adam non peccasset, differret tamen Deus illam civitatem perficere, donec, completo ex hominibus, quem exspectabat, numero, ipsi quoque homines in corporum, ut ita dicam, immortalem transmutarentur [Col. 0386B] immortalitatem [2440 1Kb] . Habebant enim in paradiso quamdam immortalitatem, id est, potestatem non moriendi: sed non erat immortalis haec potestas, quia poterat mori [2441 1Kb] , ut, scilicet, ipsi non possent mori [2442 1Kb] . Sed si ita [2443 1Kb] est, ut, videlicet, rationem illam et beatam civitatem, et hanc mundanam insensibilemque naturam [2444 1Kb] Deus ab initio proposuerit simul perficere: videtur quia aut illa civitas non erat completa in numero angelorum ante malorum ruinam; sed exspectabat Deus ut eam de hominibus compleret, quando corpoream [2445 1Kb] mundi naturam in melius mutaret [2446 1Kb] : aut si perfecta erat in numero, non perfecta erat in confirmatione; et differenda erat ejus confirmatio, etiam si nullus in ea pecasset, usque ad eam mundi [2447 1Kb] , quam [Col. 0386C] exspectamus, renovationem: aut si non diutius illa confirmatio differenda erat, acceleranda erat mundana renovatio, ut cum eadem confirmatione fieret. Sed quod mundum noviter factum statim Deus renovare [2448 1Kb] , et eas res, quae post renovationem illam non erunt, in ipso initio, antequam appareret cur factae essent destruere instituerit [2449 1Kb] , omni caret ratione. Sequitur ergo quia angeli non ita fuerunt in numero perfecto, ut eorum confirmatio non diu differetur propterea quia mundi novi renovationem mox oporteret fieri [2450 1Kb] : quod non convenit. Quod autem eamdem confirmationem usque ad mundi futuram renovationem differre Deus voluerit, inconveniens [Col. 0386D] videtur, praesertim cum illam in aliquibus tam [Col. 0387A] cito perfecerit; et cum intelligi possit quia in primis hominibus quando peccaverunt, illam fecisset, si non peccassent, sicut fecit in perseverantibus angelis. Quamvis enim nondum proveherentur ad illam aequalitatem angelorum, ad quam perventuri erant homines, cum perfectus esset numerus de illis assumendus. In illa tamen justitia, in qua erant, videtur quod si vicissent ut non peccarent tentati [2451 1Kb] ; ita confirmarentur cum omni propagine sua, ut ultra peccare [2452 1Kb] non possent: quemadmodum quia victi [2453 1Kb] peccaverunt, sic infirmati sunt, ut, quantum in ipsis est, sine peccato esse non possint [2454 1Kb] . Quis enim audeat dicere plus valere injustitiam ad [2455 1Kb] alligandum in servitute [2456 1Kb] hominem in prima suasione [2457 1Kb] sibi consentientem, quam valeret [Col. 0387B] justitia ad confirmandum eum in libertate, sibi in eadem prima tentatione adhaerentem? Nam quemadmodum quoniam humana natura tota erat [2458 1Kb] in parentibus primis, tota in illis victa est ut peccaret (excepto illo solo homine, quem Deus sicut scivit sine viri semine de Virgine facere, sic scivit a peccato Adae secernere [2459 1Kb] ); ita in eisdem tota vicisset, si non peccassent [2460 1Kb] . Restat ergo ut non completa in illo primo numero angelorum superna civitas, sed de hominibus complenda fuisse dicatur. Quae si rata sunt, plures erunt electi homines, quam sint reprobi angeli. BOS. Rationabilia mihi valde videntur quae dicis: sed quid dicemus; quia legitur de Deo: Constituit terminos populorum juxta numerum filiorum Israel? (Deut III, 3.) Quod quidam, quia pro [Col. 0387C] filiorum Israel invenitur angelorum Dei, sic exponunt; ut secundum numerum bonum angelorum, assumendus intelligatur numerus electorum hominum. ANS. Hoc non repugnat [2461 1Kb] praedictae sententiae, si certum non est quod totidem angeli cecidissent, quot remanserunt. Nam si plures sint Angeli electi, quam reprobi; 83 et necesse est ut reprobos electi homines restaurent; et potest fieri [2462 1Kb] ut beatorum numero coaequentur; et sic plures erunt homines justi quam angeli injusti. Sed memento quo pacto incoepi tuae respondere quaestioni: ut, videlicet, si quid dixero quod major non confirmet [2463 1Kb] auctoritas, quamvis illud ratione probare videar, non alia [Col. 0388A] certitudine accipiatur, nisi quia interim mihi ita videtur, donec mihi Deus melius aliquo modo revelet. Certus enim sum, si quid dico quod sacrae Scripturae absque dubio contradicat, quia falsum est: nec illud tenere volo, si cognovero. Sed si in illis rebus de quibus diversa sentiri possunt sine periculo, sicut est illud unde nunc agimus: si enim nescimus utrum plures homines eligendi sint quam sint angeli perditi [2464 1Kb] , an non, et alterum horum aestimamus magis quam alterum, nullum puto esse animae [2465 1Kb] periculum: si, inquam, in hujusmodi rebus [2466 1Kb] sic exponimus divina dicta, ut diversis sententiis favere videantur, nec alicubi invenitur, ubi quid indubitanter tenendum sit determinent [2467 1Kb] , non arbitror reprehendi debere. Illud autem [Col. 0388B] quod dixisti: Constituit terminos populorum, seu gentium, juxta numerum angelorum Dei, quod in alia translatione legitur, juxta numerum filiorum Israel: quoniam ambae translationes aut idem significant, aut diversa sine repugnantia, ita intelligendum est, ut et per angelos [2468 1Kb] Dei, et per filios Israel, angeli boni significentur tantummodo, aut soli homines electi, aut simul angeli et electi homines, tota, scilicet, illa civitas superna. Aut per angelos Dei, sancti angeli tantum; et per filios Israel, soli homines justi. Aut soli angeli per filios Israel, et justi homines per angelos Dei. Si boni angeli tantum designantur per utrumque, idem est quod si solum per angelos Dei; si vero tota coelestis civitas, hic est sensus, quia [2469 1Kb] tandiu assumentur [2470 1Kb] populi, id [Col. 0388C] est, multitudines electorum hominum, aut tandiu erunt populi in hoc saeculo; donec de hominibus praedestinatus numerus illius civitatis nondum perfectus compleatur. Sed non video nunc quomodo soli angeli, aut simul angeli et homines sancti per filios Israel intelligantur: sanctos autem homines [2471 1Kb] filios Israel, sicut filios Abrahae vocari non est alienum. Qui angeli quoque Dei per hoc recte possunt vocari [2472 1Kb] , quia vitam angelicam imitantur, atque similitudo et aequalitas angelorum illis promittitur in coelo, et quia omnes juste viventes angeli Dei sunt. Unde et ipsi confessores, aut martyres [2473 1Kb] dicuntur: qui enim confitetur et testatur [Col. 0389A] veritatem, Dei nuntius, id est, angelus ejus est [2474 1Kb] . Et si malus homo dicitur diabolus, sicut de Juda dicit Dominus propter similitudinem malitiae, cur non etiam bonus [2475 1Kb] homo dicetur angelus [2476 1Kb] , propter imitationem justitiae? Quare possumus, ut puto [2477 1Kb] , dicere Deum constituisse terminos populorum, juxta numerum electorum hominum: quia tandiu erunt populi, et erit in hoc mundo hominum procreatio [2478 1Kb] , donec numerus eorumdem electorum hominum [2479 1Kb] compleatur; et eo completo cessabit hominum [2480 1Kb] generatio, quae fit in hac vita. At si per angelos Dei, intelligimus sanctos angelos tantum, et per filios Israel, tantummodo justos homines, duobus modis intelligi potest quia constituit Deus terminos populorum juxta numerum angelorum Dei; aut quia [Col. 0389B] tantus populus, id est, tot homines assumentur, quot sunt sancti angeli Dei [2481 1Kb] , aut quia tandiu erunt populi, donec numerus angelorum Dei compleatur ex hominibus? Et hoc uno solo modo [2482 1Kb] exponi posse video: Constituit terminos populorum, juxta numerum filiorum Israel, id est, quia [2483 1Kb] (sicut supra dictum est) tandiu erunt populi in hoc saeculo, donec numerus sanctorum hominum assumatur. Et colligitur [2484 1Kb] ex utraque translatione quia tot homines assumentur [2485 1Kb] , quot remanserunt angeli. Unde tamen non sequitur [2486 1Kb] , quamvis perditi angeli ex hominibus restaurandi sint [2487 1Kb] , tot angelos cecidisse quot perseveraverunt. Quod tamen si dicitur [2488 1Kb] , inveniendum erit quomodo ratae non sint [2489 1Kb] supra positae rationes, quae [Col. 0389C] videntur ostendere non fuisse in angelis, priusquam illorum quidam caderent, illum perfectum numerum, quem supra dixi; et plures homines electos futuros, quam sint mali angeli. BOS. Non me poenitet quia coegi [2490 1Kb] te ut de angelis haec diceres [2491 1Kb] ; nam non frustra factum est: nunc redi ad id unde digressi sumus.



CAPUT XIX [al., XVIII].

Quod homo non possit salvari sine peccati satisfactione.

ANS. Constat Deum [2492 1Kb] proposuisse ut de hominibus [Col. 0390A] angelos, qui ceciderant, restauraret. BOS. Certum est. ANS. Tales ergo oportet esse homines in illa civitate superna, qui pro angelis in illam assumentur, quales illi futuri [2493 1Kb] ibi erant, pro quibus ibidem erunt, id est, quales nunc sunt boni angeli; alioquin non erunt restaurati qui ceciderunt: et sequetur quia [2494 1Kb] Deus aut non poterit perficere bonum quod incoepit, aut poenitebit eum tantum bonum incoepisse: quae duo absurda sunt. BOS. Vere oportet ut [2495 1Kb] aequales sint homines bonis angelis. ANS. Boni angeli unquamne peccaverunt? BOS. Non. ANS. Potesne cogitare quod homo, qui aliquando peccavit, nec unquam Deo pro peccato suo satisfecit [2496 1Kb] , sed tantum impunitus dimittitur, aequalis sit angelo, qui nunquam peccavit? [Col. 0390B] BOS. Verba ista cogitare et dicere possum; sed sensum eorum ita cogitare nequeo; sicut falsitatem non possum intelligere veritatem esse. ANS. Non decet ergo Deum, hominem peccantem [2497 1Kb] sine satisfactione ad restaurationem angelorum assumere perditorum [2498 1Kb] , quoniam non patitur veritas, eum levari ad aequalitatem bonorum [2499 1Kb] . BOS. Sic ostendit ratio. ANS. Considera etiam [2500 1Kb] in solo homine, sine eo quia [2501 1Kb] debet angelis aequari, utrum eum taliter Deus ad beatitudinem ullam [2502 1Kb] , vel talem qualem habebat antequam peccaret, debeat provehere. BOS. Dic tu quod cogitas [2503 1Kb] ; et ego considerabo prout potero. ANS. Ponamus divitem aliquem in manu tenere margaritam pretiosam, quam nunquam pollutio ulla [2504 1Kb] [Col. 0390C] tetigit, quamque nullus alius possit amovere de manu ejus, nisi ipso [2505 1Kb] permittente: et eam disponat recondere in thesaurum suum, ubi sunt [2506 1Kb] charissima et pretiosissima quae possidet. BOS. Cogito hoc, velut ante nos. ANS. Quid, si ipse permittat eamdem margaritam ab aliquo invido excuti de manu sua in coenum cum prohibere posset [2507 1Kb] , ac postea eam de coeno sumens, pollutam et non lotam in aliquem locum suum mundum et charum, deinceps illam sic servaturus, recondat: putabisne illum sapientem? BOS. Quomodo hoc possum? [Col. 0391A] nam nonne esset satis [2508 1Kb] melius, ut margaritam suam mundam teneret et servaret quam pollutam? ANSEL. Nonne similiter faceret Deus, qui hominem angelis sociandum sine [2509 1Kb] peccato, quasi in manu sua, tenebat in paradiso; et permisit ut accensus invidia diabolus eum in lutum peccati, quamvis consentientem, dejiceret? Si enim prohibere vellet diabolum, non posset tentare hominem. Nonne, inquam, similiter faceret, si hominem peccati sorde maculatum, sine omni levatione, id est, absque omni satisfactione, talem semper mansurum, saltem in paradisum, de quo ejectus fuerat, reduceret? BOS. Similitudinem, si Deus hoc faceret, negare non audeo; et idcirco eum hoc facere posse non annuo [2510 1Kb] . Videretur enim aut quod proposuerat [Col. 0391B] peragere non potuisse, aut boni propositi eum poenituisse: quae in Deum cadere nequeunt. Tene igitur [2511 1Kb] certissime quia sine satisfactione, id est, sine debiti [2512 1Kb] solutione spontanea, nec Deus potest peccatum impunitum dimittere, nec peccator ad beatitudinem vel talem, qualem habebat antequam peccaret, pervenire: 84 non enim hoc modo repararetur homo vel talis, qualis fuerat ante peccatum. BOS. Rationibus tuis omnino [2513 1Kb] contradicere non possum. Sed quid est, quod dicimus Deo: Dimitte nobis debita nostra (Matth. VI): et omnis gens orat Deum, quem credit [2514 1Kb] , ut dimittat sibi peccata? Si enim solvimus quod debemus, cur oramus ut dimittat. Nunquid Deus injustus est, ut iterum exigat quod solutum [Col. 0391C] est? Si autem non solvimus, cur frustra oramus ut faciat quod, quia non convenit, facere non potest? ANS. Qui non solvit, frustra dicit: Dimitte; qui autem solvit [2515 1Kb] , supplicat; quoniam hoc ipsum pertinet ad solutionem, ut supplicet: nam Deus nulli quidquam debet, sed omnis creatura illi debet: et ideo non expedit homini ut agat cum Deo, quemadmodum par cum pari. Sed de hoc non est opus nunc tibi [2516 1Kb] respondere. Cum enim cognosces cur Christus mortuus est, forsitan per te videbis quod quaeris. BOS. Sufficit ergo mihi nunc [2517 1Kb] , quod de hac quaestione respondes. Quod autem nullus homo ad beatitudinem pervenire queat cum peccato, aut solvi a peccato, nisi solvat quod rapuit peccando, sic aperte monstrasti, ut, etiam si velim, non possim [Col. 0391D] dubitare.
[Col. 0392A]


CAPUT XX.

Quod secundum mensuram peccati oporteat esse satisfactionem; nec eam homo per se facere possit.

ANS. Hoc quoque non dubitabis, ut puto, quia secundum mensuram peccati oportet satisfactionem esse. BOS. Aliter aliquatenus inordinatum maneret peccatum: quod esse non potest, si Deus nihil relinquit inordinatum in regno suo. Sed hoc est praestitutum quia quamlibet parvum [2518 1Kb] inconveniens in Deo impossibile est. ANS. Dic ergo quid solves Deo pro [2519 1Kb] peccato tuo? BOS. Poenitentiam, cor contritum et humilitatem, abstinentias, et multimodos labores corporis, et misericordiam dandi et dimittendi et obedientiam. ANS. Quid in his omnibus [Col. 0392B] das Deo? BOS. An non honoro Deum, quando, propter timorem ejus et amorem, in cordis contritione laetitiam temporalem abjicio, in abstinentiis [2520 1Kb] et laboribus delectationes [2521 1Kb] et quietem ejus vitae calco, in dando et dimittendo quae mea sunt largior, [2522 1Kb] in obedientia meipsum illi subjicio? ANS. Cum reddis aliquid quod debes Deo, etiamsi non peccasti, non debes [2523 1Kb] computare hoc pro debito quod debes pro [2524 1Kb] peccato. Omnia autem ista debes Deo, quae dicis. Tantus namque debet esse in hac mortali vita amor; et, ad quod pertinet oratio, desiderium [2525 1Kb] perveniendi ad id ad quod factus es; et dolor, quia nondum ibi es; et timor, ne non pervenias; ut nullam laetitiam sentire debeas, nisi de his quae tibi aut auxilium, aut spem dant perveniendi. Non enim [Col. 0392C] mereris habere quod non secundum quod est, amas [2526 1Kb] et desideras; et de quo, quia nondum habes, et adhuc utrum habiturus sis an non, in tanto es periculo, non doles [2527 1Kb] . Ad quod etiam pertinet quietem, et delectationes mundanas, quae animum ab illa vera quiete et delectatione revocant, fugere: nisi quantum ad intentionem illuc perveniendi cognoscis sufficere. Dationem vero ita debes considerare te facere ex debito; sicut intelligis quia quod das a te non habes; sed ab illo, cujus servus es tu, et ille cui das: et natura te docet ut converso tuo, id est homo homini facias, quod tibi ab illo vis fieri; et quia qui non vult dare quod habet, non debet accipere quod non habet. De dimissione vero breviter [Col. 0392D] [2528 1Kb] dico quia nullatenus pertineret [2529 1Kb] ad te vindicta, sicut supra diximus, quoniam nec tu tuus es; [Col. 0393A] nec ille tuus aut suus, qui tibi fecit injuriam, sed unius Domini servi facti, ab illo de nihilo estis: et si de [2530 1Kb] conservo tuo te vindicas; judicium, quod proprium Domini et judicis omnium est, super illum superbe praesumis. In obedientia vero quid das Deo, quod non debes: cui jubenti, totum quod es, et quod habes et quod potes, debes? BOS. Nihil jam audeo in his omnibus dicere me dare Deo, quod debeo. ANS. Quid ergo solves Deo pro peccato tuo? BOS. Si meipsum, et quidquid possum, etiam quando non pecco, illi debeo, ne peccem; nihil habeo quod pro peccato illi reddam [2531 1Kb] . ANS. Quid ergo erit de te? quomodo poteris salvus esse? BOS. Si rationes tuas considero, non video quomodo. Si autem ad fidem meam recurro; in fide Christiana, quae per [Col. 0393B] dilectionem operatur (Galat. V, 7), spero me posse salvari, et quia legimus, si injustus conversus fuerit ab injustitia sua, et fecerit justitiam, omnes injustitias ejus [2532 1Kb] tradi oblivioni (Ezech. XVIII). ANS. Hoc non dicitur nisi illi [2533 1Kb] , qui aut exspectaverunt Christum [2534 1Kb] , antequam veniret; aut credunt in eum, postquam venit. Sed Christum et Christianam fidem, quasi nunquam fuissent [2535 1Kb] , posuimus; quando sola ratione, utrum adventus ejus ad salvationem hominum esse necessarius, quaerere proposuimus. BOS. Ita fecimus. ANS. Sola igitur ratione procedamus. BOS. Quamvis in angustias quasdam me ducas [2536 1Kb] , desidero tamen multum ut sicut incoepisti progrediaris.



CAPUT XXI.

[Col. 0393C] Quanti ponderis sit peccatum.

ANS. Ponamus omnia [2537 1Kb] illa, quae modo posuisti [2538 1Kb] , te pro peccato posse solvere, te non debere; et videamus utrum possint [2539 1Kb] sufficere [2540 1Kb] ad satisfactionem unius tam parvi peccati, sicuti est unus aspectus contra voluntatem Dei. BOS. Nisi quia audio te hoc ponere in quaestionem, putare me hoc peccatum una sola compunctione delere. ANS. Nondum considerasti quanti ponderis sit peccatum. BOS. Nunc ostende [2541 1Kb] mihi. ANS. Si videres te in conspectu Dei, et aliquis tibi diceret. Aspice illuc; et Deus econtra: Nullatenus volo ut aspicias; quaere tu ipse in corde tuo, quid sit, in omnibus quae sunt, pro quo deberes contra voluntatem Dei illum aspectum facere. BOS. Nihil invenio propter quod hoc [Col. 0393D] [2542 1Kb] debeam, nisi forte sim in ea necessitate positus, [Col. 0394A] ut sit necesse me aut hoc aut majus peccatum facere. ANS. Remove hanc necessitatem: et de solo [2543 1Kb] hoc peccato considera, si possis illud facere pro teipso redimendo. BOS. Aperte video quia non possum. ANS. Ne te diutius protraham: quid, si necesse esset aut totum mundum, et quidquid Deus non est, perire et nihilum redigi; aut te facere tam parvam rem contra voluntatem Dei? BOS. Cum considero actionem ipsam, levissimum quiddam video esse; sed cum intueor quid sit contra voluntatem Dei, gravissimum quiddam, et nulli damno comparabile intelligo: sed solemus aliquando facere contra voluntatem alicujus non reprehensibiliter, ut res ejus serventur; quod postea illi placet, contra voluntatem facimus. ANS. Hoc fit homini, qui aliquando [Col. 0394B] non intelligit quid sit sibi utile, aut non potest [2544 1Kb] restaurare quod perdidit; sed Deus nullo indiget, et omnia, si perirent, posset, sicut ea fecit, restituere [2545 1Kb] . BOS. Fateri me necesse est quia pro conservanda tota creatura nihil deberem facere contra volontatem Dei. ANS. Quid, si plures essent mundi pleni creaturis [2546 1Kb] , sicut iste est? BOS. Si infinito numero multiplicarentur, et similiter mihi ostenderentur [2547 1Kb] , idipsum responderem. ANS. Nihil rectius potes: sed considera etiam, si contingeret ut contra voluntatem Dei illum aspectum faceres, quid posses pro hoc peccato solvere? BOS. Non habeo aliquid majus, quam quod supra dixi. ANS. Sic graviter peccamus, quotiescunque scienter aliquid quamlibet parvum [2548 1Kb] contra voluntatem [Col. 0394C] Dei facimus: quoniam semper sumus in conspectu ejus, et semper ipse praecepit nobis ne 85 peccemus. BOS. Ut audio, nimis periculose vivimus. ANS. Patet quia secundum quantitatem exigit Deus satisfactionem. BOS. Non possum negare. ANS. Non ergo satisfacis [2549 1Kb] , si non reddis aliquid majus, quam sit id pro quo peccatum facere non debueras. BOS. Et rationem video sic exigere, et omnino esse impossibile. ANS. Nec Deus ullum obligatum aliquatenus debito peccati assumere potest ad beatitudinem, quia non debet. BOS. Nimis est gravis haec sententia. ANS. Audi adhuc [2550 1Kb] aliud, cur non minus sit difficile hominem reconciliari Deo. BOS. Nisi fides me consolaretur, hoc solum cogeret me desperare. ANS. Audi tamen. [Col. 0394D] BOS. Dic.
[Col. 0395A]


CAPUT XXII.

Quam contumeliam [2551 1Kb] fecit Deo homo, cum se permisit a diabolo vinci; pro qua satisfacere non potest [2552 1Kb] .

ANS. Homo in paradiso sine peccato factus, quasi positus est pro Deo inter Deum et diabolum, ut vinceret diabolum non consentiendo suadenti peccatum ad excusationem et honorem Dei, et ad confusionem [2553 1Kb] diaboli; cum ille infirmior in terra non peccaret, eodem diabolo suadente, qui fortior peccavit in coelo, nullo suadente [2554 1Kb] : et, cum hoc homo facile [2555 1Kb] posset efficere, nulla vi coactus, sola suasione sponte se vinci permisit ad voluntatem diaboli, et contra voluntatem et honorem Dei. BOS. Ad quid vis tendere? ANS. Judica, tu ipse, si non est contra [Col. 0395B] honorem Dei, ut homo reconcilietur [2556 1Kb] illi cum calumnia hujus contumeliae Deo irrogatae, nisi prius honoraverit Deum vincendo diabolum; sicut inhonoravit illum [2557 1Kb] victus a diabolo. Victoria vero talis esse debet, ut sicut fortis ac potestate immortalis consensit facile diabolo ut peccaret, unde juste incurrit poenam mortalitatis: ita infirmus et mortalis, qualem se fecit ipse, per mortis difficultatem vincat diabolum, ut nullo modo peccet; quod facere non potest, quandiu ex vulnere primi peccati concipitur et nascitur in peccato. BOS. Iterum dico quia et ratio [2558 1Kb] probat quod dicis; et impossibile est. ANS. Adhuc accipe [2559 1Kb] unum, sine quo juste non reconciliatur homo: nec minus impossibile est [2560 1Kb] . BOS. Tot jam proposuisti nobis, quae facere debemus, ut [Col. 0395C] quidquid superaddas, non me magis terrere possit. ANS. Audi tamen. BOS. Audio.



CAPUT XXIII.

Quid abstulit [2561 1Kb] Deo cum peccavit, quod reddere nequit.

ANS. Quid abstulit homo Deo, cum vinci se permisit a diabolo? BOS. Dic tu, ut incoepisti; quia ego nescio quid, super haec mala quae ostendisti, potuit addere. ANS. Nonne abstulit Deo quidquid de humana natura facere proposuerat? BOS. Non potest negari. ANS. Intende [2562 1Kb] in districtam justitiam; et judica secundum illam, utrum ad aequalitatem [2563 1Kb] peccati homo satisfaciat Deo; nisi idipsum quod, permittendo se vinci a diabolo, Deo abstulit, diabolum vincendo restituat: ut quemadmodum per hoc [Col. 0395D] quod victus est, rapuit diabolus quod Dei erat, et [Col. 0396A] Deus perdidit; ita, per hoc quod vincat, perdat diabolus, et Deus recuperet. BOS. Nec districtius nec justius aliquid potest cogitari. ANS. Putasne summam justitiam, hanc justitiam posse violare? BOS. Non audeo cogitare. ANS. Nullatenus ergo debet aut potest [2564 1Kb] accipere homo a Deo, quod Deus illi dare proposuit; si non reddit Deo totum quod illi abstulit: ut sicut per illum Deus perdidit, ita per illum Deus recuperet [2565 1Kb] . Quod non aliter fieri valet, nisi ut, quemadmodum per victum tota humana natura corrupta et quasi fermentata est peccato, cum quo nullum Deus assumit ad perficiendam illam civitatem coelestem: ita per vincentem justificentur [2566 1Kb] a peccato tot homines, quot illum numerum completuri erant, ad quem complendum factus est [Col. 0396B] homo. Sed hoc facere nullatenus potest homo peccator; quia peccator peccatorem justificare nequit. BOS. Et nihil justius, et nihil impossibilius: sed ex his omnibus videtur misericordia Dei et spes hominis perire, quantum ad beatitudinem spectat, ad quam factus est homo. ANS. Exspecta adhuc parum. BOS. Quid habes amplius [2567 1Kb] ?



CAPUT XXIV.

Quod quandiu [2568 1Kb] homo non [2569 1Kb] reddit Deo [2570 1Kb] quod debet, non possit esse beatus: nec excusetur impotentia.

ANS. Si homo dicitur injustus, qui homini non reddit quod debet, multo magis injustus est, qui Deo quod debet non reddit. BOS. Si potest, et non reddit, vere injustus est. Si vero non potest, quomodo [Col. 0396C] injustus est? ANS. Forsitan si nulla in illo est impotentiae causa, aliquatenus excusari potest. Sed si in ipsa impotentia est culpa [2571 1Kb] , sicut non levigat peccatum, ita non excusat non reddentem debitum. Nam si quis injungat aliquod opus servo suo [2572 1Kb] , et praecipiat illi ne dejiciat se in foveam, quam illi demonstrat [2573 1Kb] , unde nullatenus exire possit: et servus ille contemnens mandatum et monitionem domini sui, sponte se in praemonstratam mittat foveam, ut nullatenus possit injunctum opus efficere [2574 1Kb] : putasne illi aliquatenus [2575 1Kb] impotentiam istam ad excusationem valere, cur opus [2576 1Kb] injunctum non faciat? BOS. Nullo modo, sed ad augmentum potius culpae; quoniam ipse impotentiam illam sibi fecit. Dupliciter namque peccavit, quia et quod jussus [Col. 0396D] est facere, non fecit; et quod praeceptum est ne [Col. 0397A] faceret, fecit. ANS. Ita homo, qui se sponte obligavit illo debito [2577 1Kb] , quod solvere non potest; et sua culpa dejecit se in hanc impotentiam, ut nec illud possit solvere, quod debebat ante peccatum, id est ne peccaret; nec hoc quod debet [2578 1Kb] quia peccavit: inexcusabilis est [2579 1Kb] . Ipsa namque impotentia culpa est; quia non debet eam habere, imo debet eam non habere: nam, sicut culpa est non habere quod debet habere, ita culpa est habere quod debet non habere. Sicut ergo [2580 1Kb] culpa est homini non habere potestatem illam, quam accepit ut posset cavere peccatum: sic culpa est illi habere impotentiam, qua nec [2581 1Kb] injustitiam tenere, et peccatum cavere; nec quod pro peccato debet reddere potest. Sponte namque fecit, unde perdidit illam potestatem, et [Col. 0397B] devenit in hanc impotentiam. Idem enim est non habere potestatem, quam debet habere; et habere impotentiam, quam debet non habere. Quapropter impotentia reddendi Deo quod debet, quae facit ut non reddat, non excusat hominem, si non reddit: quoniam effectum peccati [2582 1Kb] non excusat peccatum quod facit [2583 1Kb] . BOS. Et grave nimis est, et ita esse necesse est. ANS. Injustus ergo homo est, qui non reddit Deo quod debet. BOS. Nimis est verum; nam injustus est quia non reddit: et injustus est, quia reddere nequit. ANS. Nullus autem injustus admittetur ad [2584 1Kb] beatitudinem; quoniam quemadmodum beatitudo est sufficientia, in qua nulla est indigentia: sic nulli convenit, nisi in quo ita pura est justitia, ut nulla in eo sit injustitia. BOS. Non audeo [Col. 0397C] aliter credere. ANS. Qui ergo non solvit Deo, quod debet, non poterit esse [2585 1Kb] beatus. BOS. Nec hoc consequi [2586 1Kb] negare possum [2587 1Kb] . ANS. Quod si vis dicere quia misericors [2588 1Kb] Deus dimittit supplicanti quod debet, idcirco quia reddere nequit; non potest dici dimittere, nisi aut hoc, quod homo sponte reddere debet, nec potest, id est quod recompensari possit peccato quod fieri non deberet 86 pro conversatione omnis rei, quae Deus non est: aut hoc, quod puniendo erat ablaturus invito, sicut supra dixi, id est beatitudinem: sed si dimittit quod sponte reddere debet homo, ideo quia reddere non potest; quid est aliud, quam dimittit Deus quod habere non potest? Sed derisio est, ut talis misericordia [Col. 0398A] Deo attribuatur. At si dimittit quod invito erat ablaturus, propter impotentiam reddendi quod sponte reddere debet, relaxat Deus poenam, et facit beatum hominem propter peccatum, quia habet quod debet non habere. Nam ipsam impotentiam debet non habere, et idcirco quandiu illam habet sine satisfactione peccatum est illi: verum hujusmodi misericordia Dei nimis [2589 1Kb] est contraria justitiae illius, quae nonnisi poenam permittit reddi propter peccatum. Quapropter, quemadmodum Deum sibi esse contrarium, ita hoc modo illum esse misericordem est impossibile. BOS. Aliam Dei misericordiam video esse quaerendam, quam istam. ANS. Verum esto [2590 1Kb] : dimittit Deus ei, qui non solvit quod debet [2591 1Kb] , idcirco quoniam non potest [2592 1Kb] . [Col. 0398B] BOS. Ita vellem. ANS. At quandiu non reddet, aut volet reddere, aut non volet. Sed si volet [2593 1Kb] quod non poterit, indigens erit: si vero non volet, injustus erit. BOS. Hoc nihil clarius [2594 1Kb] . ANS. Sive autem indigens, sive injustus sit, beatus non erit. BOS. Et hoc apertum [2595 1Kb] . ANS. Quandiu ergo non [2596 1Kb] reddet, beatus esse non poterit. BOS. Si rationem sequatur Deus justitiae, non est qua evadat miser homuncio; et misericordia Dei perire videtur. ANS. Rationem postulasti, rationem accipe; misericordem Deum esse non nego, qui homines et jumenta salvat, quemadmodum multiplicavit misericordiam suam. Nos autem loquimur de illa ultima misericordia, qua post hanc vitam beatum facit hominem: hanc beatitudinem nulli dari debere [2597 1Kb] , nisi illi, [Col. 0398C] cui penitus dimissa [2598 1Kb] sunt peccata; nec hanc dimissionem fieri, nisi debito reddito, quod debetur, pro peccato secundum magnitudinem peccati, supra positis rationibus puto me sufficienter ostendisse. Quibus si quid tibi videtur posse rationibus objici, dicere debes [2599 1Kb] . BOS. Ego utique nullam tuarum rationum aliquatenus infirmari posse video. ANS. Neque ego, si bene considerentur, existimo: verumtamen si vel una de omnibus, quas posui, inexpugnabili veritate roboratur, sufficere debet. Sive namque uno, sive pluribus argumentis veritas inexpugnabiliter monstretur, aequaliter ab omni dubitatione defenditur. BOS. Ecce ita est [2600 1Kb] . Quomodo ergo salvus erit homo, si ipse nec solvit quod debet; nec [Col. 0399A] salvari [2601 1Kb] , si non solvit, debet [2602 1Kb] ? aut qua fronte asseremus [2603 1Kb] Deum in misericordia divitem supra humanum [2604 1Kb] intellectum, hanc misericordiam facere non posse? ANS. Hoc debes nunc ab illis [2605 1Kb] exigere (qui Christum non esse credunt necessarium ad illam salutem [2606 1Kb] hominis) quorum vice loqueris; ut dicant qualiter homo salvari sine Christo possit. Quod si non possunt ullo modo; desinant nos irridere, et accedant, et jungant [2607 1Kb] se nobis, qui non dubitamus hominem salvari posse per Christum aut desperent hoc ullo modo posse fieri: quod si horrent, credant nobiscum in Christum ut possint salvari. BOS. A te quaeram [2608 1Kb] , sicut incoepi [2609 1Kb] , ut ostendas mihi qua ratione salvetur homo per Christum.



CAPUT XXV.

Quod ex necessitate per Christum salvetur homo.

ANS. Nonne sufficienter probatur per Christum hominem posse salvari; cum etiam infideles non negent hominem ullo modo posse fieri beatum, et satis ostensum sit quia si ponimus Christum non esse, nullo modo potest inveniri salus hominis? Aut enim per Christum, aut alio aliquo, aut nullo [2610 1Kb] modo poterit homo salvus [2611 1Kb] esse: quapropter si falsum est quia nullo, aut aliquo alio modo potest hoc esse, necesse est fieri [2612 1Kb] per Christum. BOS. Si quis, videns rationem quia alio modo non potest esse, et non intelligens qua ratione per Christum esse valeat [2613 1Kb] , asserere velit quia nec per Christum, nec ullo modo queat hoc esse: quid huic respondebimus? [Col. 0399C] ANS. Quid respondendum [2614 1Kb] est illi, qui idcirco astruit esse impossibile quod necesse est esse, quia nescit quomodo sit? BOS. Quia insipiens est. ANS. Contemnemdum est ergo quod dicit. BOS. Verum est; sed [2615 1Kb] hoc ipsum illi ostendendum est [2616 1Kb] qua ratione sit, quod putat impossibile. ANS. An non intelligis ex his quae supra diximus, quia necesse [Col. 0400A] est aliquos homines ad beatitudinem pervenire? Nam si Deo est inconveniens hominem cum aliqua macula perducere ad hoc, ad quod illum sine omni macula fecit [2617 1Kb] ; ne aut boni incoepti poenitere, aut propositum implere non posse videatur: multo magis propter eamdem inconvenientiam impossibile est nullum hominem ad hoc provehi, ad quod factus est. Quapropter aut extra fidem Christianam invenienda est peccati satisfactio, qualem supra esse debere ostendimus; quod nulla ratio potest ostendere, aut indubitanter in illa esse credenda est. Quod enim necessaria [2618 1Kb] ratione veraciter esse colligitur, id in nullam debet deduci [2619 1Kb] dubietatem [2620 1Kb] , etiam si ratio, quomodo [2621 1Kb] sit, non percipitur. BOS. Verum est quod dicis. ANS. Quid ergo quaeris [Col. 0400B] amplius? BOS. Non ad hoc veni, ut auferas mihi fidei dubitationem [2622 1Kb] ; sed ut ostendas mihi certitudinis meae rationem: quapropter sicut me rationabiliter deduxisti ad hoc, ut videam hominem peccatorem hoc debere Deo pro peccato, quod et reddere [2623 1Kb] nequit; et nisi reddiderit salvari non valet, ita volo me perducas illuc, ut rationabili necessitate intelligam esse oportere omnia illa, quae nobis fides catholica de Christo credere praecipit, si volumus salvari; et quid valeant [2624 1Kb] ad salutem hominis; et qualiter Deus misericordia salvet hominem, cum non dimittat illi peccatum, nisi reddiderit quod propter illud debet: et ut certiores sint argumentationes tuae, sic a longe incipe, ut eas supra firmum fundamentum constituas. ANS. Adjuvet me nunc [Col. 0400C] Deus, quia tu nullatenus mihi parcis, nec consideras imbecillitatem scientiae meae, cui tam magnum opus injungis. Tentabo tamen, quandoquidem incoepi, non in me, sed in Deo confidens; et faciam quod, ipso adjuvante, potero. Sed ne fastidium haec volenti legere nimis longa continuatione generetur, a dictis [2625 1Kb] dicenda alio exordio distinguamus.



LIBER SECUNDUS [2626 1Kb] .



CAPUT PRIMUM.

Quod homo a Deo factus sit justus, ut Deo fruendo beatus [2627 1Kb] esset [2628 1Kb] .

Rationalem naturam [2629 1Kb] a Deo factam esse justam ut illo fruendo beata esset, dubitati non debet. Ideo namque rationalis est, ut discernat inter justum et injustum, inter [2630 1Kb] bonum et malum, inter [2631 1Kb] majus bonum [2632 1Kb] et minus bonum; alioquin [Col. 0401A] frustra facta esset rationalis. Sed Deus non fecit eam rationalem frustra. Quare ad hoc eam factam esse rationalem [2633 1Kb] dubium non est. Simili ratione probatur quia ad hoc accepit potestatem discernendi, ut odisset et vitaret malum, ac amaret et eligeret bonum, atque majus bonum magis diligeret [2634 1Kb] et eligeret. Aliter namque frustra illi Deus dedisset potestatem illam [2635 1Kb] discernendi: quia in 87 vanum discerneret, si secundum discretionem non amaret et vitaret. Sed non convenit ut Deus tantam potestatem frustra dederit. Ad hoc itaque factam esse rationalem naturam certum est, ut summum bonum super omnia amaret et eligeret [2636 1Kb] , non propter aliud, sed propter ipsum; si enim propter aliud, non ipsum, sed aliud amat. At hoc nisi [2637 1Kb] [Col. 0401B] justa facere nequit. Ut igitur frustra non sit rationalis, simul ad hoc rationalis [2638 1Kb] et justa facta est. Quod si ad summum bonum eligendum et amandum justa facta est; aut talis ad [2639 1Kb] hoc facta est, ut aliquando assequeretur quod amaret et eligeret, aut non. Sed si non ad hoc justa est facta [2640 1Kb] , ut quod sic amat et eligit assequatur, frustra facta est talis, ut sic illud amet et eligat; nec ulla ratio erit cur illud assequi debeat aliquando. Quandiu ergo amando et eligendo summum bonum, justa faciet ad quod facta est, misera erit; quia indigens erit contra voluntatem, non habendo quod desiderat: quod nimis absurdum est. Quapropter rationalis natura justa est facta, ut summo bono, id est Deo, fruendo [2641 1Kb] beata esset: homo ergo, qui rationalis [Col. 0401C] natura est, factus est justus ad hoc, ut Deo fruendo beatus esset.



CAPUT II.

Quod homo non moreretur, si non peccasset.

ANS. Quod autem talis factus sit, ut necessitate non moreretur, hinc facile [2642 1Kb] probatur; quia, ut jam diximus, sapientiae et justitiae Dei repugnat, ut cogeret hominem mortem [2643 1Kb] pati sine culpa, quem justum fecit ad aeternam beatitudinem. Sequitur ergo quia si nunquam peccasset, nunquam moreretur.



CAPUT III.

Quod cum corpore, in quo vivit in hac vita, homo resurget [2644 1Kb] .

ANS. Unde aperte quandoque futura mortuorum [Col. 0401D] resurrectio probatur. Quippe si homo perfecte restaurandus [Col. 0402A] est; talis debet restitui, qualis futurus erat, si non peccasset. BOS. Aliter esse non potest. ANS. Quemadmodum igitur si non peccasset homo, cum eodem quod gerebat corpore in incorruptibilitatem transmutandus erat; ita oportet ut cum restaurabitur, cum suo, in quo vivit in hac vita, corpore restauretur. BOS. Quid [2645 1Kb] respondebimus, si quis dicat quia hoc fieri oportet de illis, in quibus humanum genus restaurabitur; de reprobis vero non est necesse? ANS. Nihil justius aut convenientius intelligitur, quam [2646 1Kb] ut sicut homo, si perseverasset in justitia, totus, id est anima et corpore, aeterne beatus esset; ita, si perseverat in injustitia, totus similiter aeterne miser sit [2647 1Kb] . BOS. Breviter mihi de his satisfecisti.
[Col. 0402B]


CAPUT IV.

Quod de humana natura perficiet Deus quod incoepit.

ANS. Ex his est facile cognoscere quoniam aut hoc de [2648 1Kb] humana natura perficiet Deus quod incoepit; aut in vanum fecit tam sublimem naturam ad tantum bonum. At si nihil pretiosius agnoscitur Deus fecisse, quam rationalem naturam ad gaudendum de se; valde alienum est ab eo, ut ullam [2649 1Kb] rationalem naturam penitus perire sinat. BOS. Non potest aliter putare cor rationale. ANS. Necesse est ergo ut de humana natura perficiat quod incoepit; hoc autem fieri, sicut diximus, nequit, nisi per integram peccati satisfactionem, quam nullus peccator facere potest. BOS. Intelligo jam necesse esse, ut [Col. 0402C] Deus perficiat quod incoepit; ne aliter quam deceat a suo incoepto videatur deficere.



CAPUT V.

Quod quamvis hoc necesse sit fieri, tamen hoc non faciet cogente necessitate: et quae sit [2650 1Kb] necessitas, quae aufert gratiam aut minuit; et quae necessitas augeat [2651 1Kb]

BOS. Sed si ita est, videtur quasi cogi Deus necessitate vitandi indecentiam, ut salutem procuret humanam. Quomodo ergo negari poterit plus hoc propter se facere, quam propter nos? At si ita est [2652 1Kb] , quam gratiam illi debemus, pro eo quod facit [2653 1Kb] propter se? Quomodo etiam nostram imputabimus salutem ejus gratiae, si nos salvat necessitate? ANS. Est necessitas, quae benefacienti [2654 1Kb] [Col. 0402D] gratiam aufert aut minuit; et est necessitas, qua [Col. 0403A] major beneficio [2655 1Kb] gratia debetur. Cum enim aliquis ea necessitate, cui subjacet invitus, benefacit, aut nulla, aut minor illi gratia debetur. Cum vero ipse se sponte necessitati benefaciendi subdit, nec invitus eam sustinet, tunc utique beneficii gratiam meretur majorem. Non enim haec est dicenda necessitas, sed gratia; quia nullo cogente illam suscepit aut servat, sed gratis. Nam si quod hodie [2656 1Kb] sponte promittis te cras daturum eadem cras voluntate das, quamvis necesse sit te cras reddere promissum, si potes, aut mentiri [2657 1Kb] ; non tamen minus tibi debet ille pro impenso beneficio, cui das, quam si non promisisses: quoniam te debitorem ante tempus dationis illi facere non es coactus [2658 1Kb] . Tale est cum quis sanctae conversationis sponte vovet [Col. 0403B] [2659 1Kb] propositum. Quamvis namque servare illud ex necessitate post votum debeat, ne apostatae damnationem incurrat; et licet cogi possit servare, si nolit [2660 1Kb] : si tamen non invitus servat quod vovit, non minus, sed magis gratus est Deo quam si non vovisset: quoniam non solum communem vitam, sed etiam ejus licentiam sibi propter Deum abnegavit; nec sancte vivere dicendus est necessitate, sed eadem qua vovit libertate. Quare multo magis si Deus facit bonum homini quod incoepit, licet non deceat eum a bono incoepto [2661 1Kb] deficere, totum gratiae debemus imputare: quia hoc propter nos, non propter se nullius egens incoepit. Non enim illum latuit quid homo facturus erat, cum illum fecit: et tamen bonitate sua illum creando, sponte se ut perficeret incoeptum [Col. 0403C] bonum quasi obligavit. Denique Deus nihil facit necessitate, quia nullo modo cogitur, aut prohibetur aliquid facere. Et cum dicimus Deum aliquid facere quasi necessitate vitandi inhonestatem, quam utique non timet; potius intelligendum est quia hoc facit [2662 1Kb] necessitate servandae honestatis: quae scilicet necessitas non est aliud quam immutabilitas honestatis ejus, quam a seipso, et non ab alio habet; et idcirco improprie dicitur necessitas. Dicamus tamen [2663 1Kb] quia necesse est ut bonitas Dei propter immutabilitatem suam perficiat de homine quod incoepit; quamvis totum sit gratia bonum quod facit [2664 1Kb] . BOS. Concedo.



CAPUT VI.

Quod satisfactionem, per quam salvatur homo, non possit facere nisi Deus homo.
[Col. 0403D]

ANS. Hoc autem fieri nequit, nisi sit qui solvat [Col. 0404A] Deo pro peccato hominis aliquid majus quam omne quod praeter Deum est [2665 1Kb] . BOS. Ita constat. ANS. Illum quoque, qui de suo poterit Deo dare aliquid, quod superet omne [2666 1Kb] quod sub Deo est, majorem esse necesse est quam omne quod non est Deus. BOS. Nequeo 88 negare. ANS. Nihil autem est supra omne quod Deus non est [2667 1Kb] , nisi Deus. BOS. Verum est. ANS. Non ergo potest hanc satisfactionem facere, nisi Deus. BOS. Sic sequitur. ANS. Sed nec facere illam debet, nisi homo; alioquin non satisfacit homo. BOS. Non videtur aliquid justius. ANS. Si ergo, sicut constat, necesse est ut de hominibus perficiatur illa superna civitas; nec hoc esse valet, nisi fiat praedicta satisfactio, quam nec potest facere nisi Deus, nec debet nisi homo; necesse est ut eam [Col. 0404B] faciat Deus homo. BOS. Benedictus Deus: jam magnum quiddam invenimus de hoc quod quaerimus: prosequere igitur ut incoepisti. Spero enim quia Deus nos adjuvabit. ANS. Investigandum est [2668 1Kb] nunc quomodo possit fieri Deus homo [2669 1Kb] .



CAPUT VII.

Quod necesse sit eumdem ipsum esse perfectum Deum, et perfectum hominem.

Divina enim natura [2670 1Kb] et humana non possunt in invicem [2671 1Kb] mutari, ut divina fiat humana, vel humana divina; nec ita misceri, ut quaedam tertia sit ex duabus, quae nec divina sit omnino, nec humana. Denique si fieri posset ut altera in alteram converteretur, aut esset tantum Deus, et non homo; aut solum homo et non Deus: aut si miscerentur ita [Col. 0404C] ut ex duabus corruptis fieret quaedam tertia (quemadmodum de duobus individuis animalibus diversarum specierum masculo et femina nascitur tertium, quod nec patris integram, nec matris servat naturam, sed ex utraque tertiam [2672 1Kb] mistam), nec homo esset, nec Deus. Non igitur potest fieri homo Deus, quem quaerimus, ex divina et humana natura, aut conversione alterius in alteram, aut corruptiva commistione utriusque in tertiam, quia haec fieri nequeunt; aut si fieri valerent, nihil ad hoc quod quaerimus valerent. [2673 1Kb] Si autem quolibet modo ita conjungi dicuntur hae duae naturae integrae, ut tamen alius sit homo, alius sit Deus [2674 1Kb] , et non idem sit Deus [2675 1Kb] qui et homo; impossibile est ut ambo faciant quod fieri necesse est. Nam Deus non faciet, [Col. 0404D] quia non debebit; et homo non faciet, quia [Col. 0405A] non poterit: ut ergo [2676 1Kb] hoc faciat Deus homo, necesse est eumdem ipsum esse perfectum Deum, et perfectum hominem, qui hanc satisfactionem facturus est: quoniam eam facere non potest, nisi verus Deus [2677 1Kb] ; nec debet, nisi verus homo. [2678 1Kb] Quoniam ergo, servata integritate utriusque naturae, necesse est inveniri Deum hominem; non minus necesse est has duas naturas integras convenire in unam personam, quemadmodum corpus et anima rationalis conveniunt in unum hominem: quoniam aliter fieri nequit ut idem ipse sit perfectus Deus et perfectus homo. BOS. Totum mihi placet quod dicis.



CAPUT VIII.

Quod ex genere Adae, et de virgine femina Deum [Col. 0405B] oporteat [2679 1Kb] assumere [2680 1Kb] hominem.

ANS. Restat nunc quaerere unde et quomodo assumet Deus humanam naturam. Aut enim assumet eam de Adam [2681 1Kb] , aut faciet novum hominem, quemadmodum fecit Adam de nullo alio homine. Sed si novum hominem facit [2682 1Kb] non ex Adae genere, non pertinebit ad genus humanum, quod natum est de Adam: quare non debebit [2683 1Kb] satisfacere pro eo, quia non erit de eo [2684 1Kb] . Sicut enim rectum est ut pro culpa hominis homo satisfaciat; ita necesse est ut satisfaciens idem sit qui peccator aut ejusdem generis: aliter namque nec Adam, nec genus ejus satisfaceret pro se. [2685 1Kb] Ergo sicut Adam et Eva peccatum in omnes homines propagatum est; ita nullus, nisi vel ipsi, vel qui de illis nascitur, pro [Col. 0405C] peccato hominum satisfacere debet. Quoniam ergo illi nequeunt, necesse est ut de illis sit qui hoc faciet. Amplius: sicut Adam, et totum genus ejus [2686 1Kb] , per se stetisset sine sustentatione alterius creaturae, si non peccasset: ita oportet ut si idem genus resurgit [2687 1Kb] post casum, per se resurgat et relevetur. Nam per quemcunque in statum suum restituatur, per illum, utique stabit, per quem statum suum recuperabit. Deus etiam, quando humanam naturam primitus fecit in solo Adam, nec feminam, ut de utroque sexu multiplicarentur homines, facere voluit nisi de ipso, aperte [2688 1Kb] monstravit se nonnisi de Adam voluisse facere quod de humana natura facturus erat. Quapropter si genus Adae per aliquem relevatur hominem, qui non sit de eodem genere; [Col. 0406A] non in illam dignitatem quam habiturum erat [2689 1Kb] , si non peccasset Adam, et ideo non integre restaurabitur, et Dei propositum deficere videbitur, quae duo inconvenientia sunt: ergo necesse est ut de Adam assumatur homo, per quem restauretur genus Adae. [2690 1Kb] BOS. Si rationem sequimur, sicut proposuimus, hoc inevitabiliter oportet esse. ANS. Investigemus nunc utrum assumenda sit a Deo natura hominis de patre et de matre [2691 1Kb] , sicut alii sunt homines [2692 1Kb] ; aut de viro sine femina, aut de femina sine viro. Nam quocunque modo ex his tribus modis sit, de Adam et Eva erit, de quibus est omnis homo utriusque sexus; nec aliquis modus ex tribus his facilior est Deo quam alii [2693 1Kb] , ut eo modo potius debeat assumi. BOS. Bene procedis. ANS. Verum [Col. 0406B] non est opus multo labore, ut ostendatur quia mundius et honestius procreabitur homo ille de solo viro vel femina, quam de [2694 1Kb] commistione utriusque, sicut omnes alii filii hominum. BOS. Sufficit. ANS. Aut ergo de solo viro, aut de sola femina assumendus est. BOS. Aliunde non potest. ANS. Quatuor modis potest Deus facere hominem; videlicet aut de viro et de femina, sicut assiduus usus monstrat; aut nec de viro nec de femina, sicut creavit Adam; aut de viro sine femina, sicut fecit Evam; aut de femina sine viro, quod nondum fecit. Ut igitur hunc quoque modum probet suae subjacere potestati, et ad hoc ipsum opus dilatum esse; nihil convenientius quam ut de femina sine viro assumat illum hominem quem quaerimus. Utrum [Col. 0406C] autem de virgine, aut de non virgine dignius hoc fiat, non est opus disputare; sed sine omni dubitatione [2695 1Kb] asserendum est quia de virgine Deum hominem [2696 1Kb] nasci oportet. BOS. Secundum placitum cordis mei loqueris. ANS. Estne solidum hoc quod diximus; aut vanum aliquid, sicut nubes: quod dixisti nobis infideles objicere? BOS. Nihil solidius. ANS. Pinge igitur non super fictam vanitatem [2697 1Kb] , sed super solidam veritatem, et dic quia valde convenit ut quemadmodum hominis peccatum et causa nostrae damnationis initium sumpsit [2698 1Kb] a femina; ita medicina peccati, et causa nostrae salvationis [2699 1Kb] nascatur de femina: ac ne mulieres desperent se pertinere ad sortem beatorum, quoniam de femina tantum malum processit, oportet ut ad reformandam [Col. 0407A] spem earum, de muliere tantum bonum procedat. Pinge et hoc [2700 1Kb] : Si virgo erat, quae causa fuit humano generi totius mali; multo magis decet ut virgo sit, quae causa erit totius boni. Hoc quoque pinge: Si mulier, quam fecit Deus de viro sine femina, facta est de virgine; convenit [2701 1Kb] valde ut vir quoque, qui fiet de femina, sine viro fiat de virgine. Sed de picturis [2702 1Kb] , quae possunt pingi super hoc, quia Deus homo de virgine muliere nasci debet, ista nunc sufficiant. BOS. Valde pulchrae et rationabiles sunt istae picturae.



89 CAPUT IX.

Quod necesse sit Verbum solum, et hominem in unam convenire personam.

ANS. Nunc quoque quaerendum est in qua persona [Col. 0407B] Deus, qui est tres personae, hominem assumat. Plures enim personae nequeunt unum eumdemque hominem assumere in unitatem personae [2703 1Kb] . Quare in una persona tantum hoc fieri necesse est. Sed de hac unitate personae Dei et hominis [2704 1Kb] et in qua persona Dei hoc magis fieri oporteat, in [V, al. IV] epistola de Incarnatione Verbi ad dominum papam Urbanum directa, quantum ad praesentem investigationem sufficere puto, locutus sum [2705 1Kb] . BOS. Breviter tamen hic tange [2706 1Kb] cur potius persona Filii debeat incarnari [2707 1Kb] , quam Patris aut Spiritus sancti [2708 1Kb] ? ANS. Si quaelibet alia persona incarnetur [2709 1Kb] , erunt duo filii in Trinitate, Filius scilicet Dei, qui et ante incarnationem Filius est; et ille, qui per incarnationem filius erit Virginis: et erit in personis, [Col. 0407C] quae semper aequales esse debent, inaequalitas secundum dignitatem nativitatum. Digniorem namque nativitatem habebit natus ex Deo, quam natus ex Virgine. Item: si Pater fuerit incarnatus, erunt duo nepotes in Trinitate; quia Pater erit nepos parentum Virginis per hominem assumptum; et Verbum, cum nihil habeat de homine, nepos tamen erit Virginis, quia [2710 1Kb] filii ejus erit filius: quae omnia inconvenientia sunt, nec in incarnatione Verbi contingunt. Est et aliud cur magis conveniat incarnari Filio, quam aliis personis: quia convenientius sonat Filium supplicare Patri, quam aliam personam alii [2711 1Kb] . Item: Homo, pro quo erat oraturus; diabolus, quem erat expugnaturus; ambo falsam similitudinem Dei per propriam voluntatem praesumpserant. [Col. 0407D] Unde quasi specialius adversus personam [Col. 0408A] Filii peccaverunt, qui vera Patris similitudo creditur [2712 1Kb] . Illi itaque, cui specialius fit injuria, convenientius attribuitur culpae vindicta, aut indulgentia. Quapropter, cum ratio nos inevitabilis perduxerit ad hoc, ut necesse sit divinam et humanam naturam in unam convenire personam: nec hoc fieri possit in pluribus personis Dei, et hoc convenientius fieri pateat in persona Verbi, quam in aliis, necesse est Verbum Deum et hominem in unam convenire personam. BOS. Sic est via, qua me ducis, undique munita ratione, ut neque ad dexteram, neque ad sinistram videam me ab illa posse declinare. ANS. Non ego te duco; sed ille, de quo loquimur, sine quo nihil possumus, nos ducit ubicunque viam veritatis tenemus.
[Col. 0408B]


CAPUT X.

Quod idem homo [2713 1Kb] non ex debito moriatur: et quomodo possit vel non possit [2714 1Kb] peccare: et cur ille, vel angelus de sua justitia laudandus sit; cum peccare non possint.

ANS. Utrum autem homo ille sit moriturus ex debito, sicut omnes alii [2715 1Kb] homines ex debito moriuntur, non investigare [2716 1Kb] debemus: sed si Adam moriturus non erat, si non peccasset, multo magis iste mortem pati non debebit, in quo peccatum esse non poterit, quia Deus erit [2717 1Kb] . BOS. In hoc volo te aliquantulum morari; sive enim dicatur posse, sive non posse peccare, in utroque mihi non parva nascitur quaestio. Nam si non posse peccare dicitur, difficile credi debere videtur: ut enim [2718 1Kb] aliquantulum [Col. 0408C] loquar non quasi de illo, qui nunquam fuerit [2719 1Kb] , sicut hactenus fecimus, sed velut de eo, quem et cujus facta novimus, quis neget illum multa potuisse facere, quae peccata dicimus? Quippe, ut alia taceam, quomodo dicemus eum non potuisse mentiri: quod semper peccatum est? Cum enim dicat Judaeis de Patre: Si dixero quia non scio eum, ero similis [2720 1Kb] vobis mendax (Joan. VIII, 55): et inter haec verba dicat: non scio eum: quis eum dicat [2721 1Kb] easdem tres nequivisse proferre dictiones, sive aliis verbis, ut sic diceret, non scio eum [2722 1Kb] ? Quod si faceret, ut ipse ait, esset mendax, quod est esse peccatorem. Quare, quoniam hoc potuit, peccare potuit. ANS. Et hoc dicere potuit; et peccare non potuit. BOS. Hoc ostende [2723 1Kb] . ANS. [Col. 0408D] Omnis potestas sequitur voluntatem. Cum enim [Col. 0409A] dico quia possum loqui vel ambulare, subauditur, si volo. Si enim non subintelligitur voluntas, non est potestas, sed necessitas. Nam cum dico quia nolens possum trahi aut vinci [2724 1Kb] , non est haec mea [2725 1Kb] potestas, sed necessitas, et potestas alterius. Quippe non est aliud, possum trahi vel vinci, quam, alius me trahere vel vincere potest. Possumus itaque dicere de Christo, quia potuit mentiri, si subaudiatur, si vellet: et quoniam mentiri non potuit nolens, nec potuit velle mentiri; non minus [2726 1Kb] dici potest nequivisse mentiri. Sic itaque potuit, et non potuit mentiri. BOS. Nunc redeamus ad investigandum de illo quasi nondum sit, sicut incoepimus. Dico igitur, si peccare non poterit [2727 1Kb] , quia sicut dicis, non poterit velle; ex necessitate [Col. 0409B] servabit justitiam: quare non ex libertate arbitrii justus erit. Quae igitur gratia illi pro justitia sua debebitur? Solemus namque dicere Deum idcirco fecisse angelum et hominem tales qui peccare possent; quatenus cum possent deserere justitiam, et ex libertate arbitrii servarent, gratiam et laudem mererentur, quae illis, si necessitato justi essent, non deberentur. ANS. Nonne angeli, qui modo peccare nequeunt, laudandi sunt. BOS. Sunt utique; quia hoc, quod modo non possunt, meruerunt per hoc quod potuerunt et noluerunt. ANS. Quid dicis de Deo, qui peccare non potest: nec hoc meruit per potestatem peccandi, qua non peccavit: nonne laudandus est pro justitia sua? BOS. Hic volo ut respondeas pro me: nam si dico eum non esse laudandum, scio [Col. 0409C] me mentiri. Si autem dico laudandum, timeo infirmare rationem [2728 1Kb] , quam dixi de angelis. ANS. Angeli non sunt laudandi de justitia sua, quia peccare potuerunt; sed quia per hoc quodammodo a se habent quod peccare nequeunt: in quo aliquatenus similes sunt Deo, qui a se habet quidquid habet. Dicitur enim dare aliquid, qui non aufert [2729 1Kb] quando potest; et facere esse aliquid, qui cum possit idipsum facere non esse, non facit. Sic itaque cum angelus potuit auferre sibi justitiam, et non abstulit; et facere se non esse justum, et non fecit; recte asseritur ipse sibi dedisse justitiam, et seipsum justum fecisse. Hoc igitur modo habet a se justitiam (quia creatura eam aliter a se habere nequit): et idcirco laudandus est de sua justitia, nec necessitate [2730 1Kb] , sed libertate [Col. 0409D] justus est: quia improprie dicitur necessitas, ubi nec coactio ulla est, nec prohibitio. Quapropter quoniam Deus perfecte habet a se quidquid habet; [Col. 0410A] ille maxime laudandus est de bonis quae habet et servat, non ulla necessitate; sed, sicut supra dixi, propria et aeterna immutabilitate. Sic ergo homo ille, qui idem ipse Deus erit, quoniam omne bonum quod ipse habebit, a se habebit, non necessitate, sed libertate [2731 1Kb] , et a seipso justus, et idcirco laudandus erit. Quamvis enim humana natura a divina habeat quod habebit, idem tamen ipse a seipso (quoniam duae naturae una persona erunt) habebit. BOS. Satisfecisti mihi ex hoc; et aperte video quia et peccare non poterit; et tamen laudandus erit de justitia sua. Sed nunc quaerendum aestimo; cum Deus talem posset [2732 1Kb] facere hominem, cur non tales fecit angelos et duos primos homines, ut similiter et peccare non possent, et de justitia sua laudandi [Col. 0410B] essent? ANS. Intelligis quae dicis [2733 1Kb] ? BOS. Videor mihi intelligere, et idcirco quaero cur eos tales non fecit? ANS. Quoniam nec potuit, nec debuit fieri ut 90 unusquisque [2734 1Kb] eorum esset idem ipse qui Deus, sicut de [2735 1Kb] homine isto dicimus: et si quaeris cur non de tot quot [2736 1Kb] sunt personae Dei, vel saltem de uno hoc fecit, respondeo: quia ratio tunc fieri nullatenus hoc exigebat, sed omnino (quia Deus nihil sine ratione facit) prohibebat. BOS. Erubesco quia hoc quaesivi: dic quae [2737 1Kb] dicturus eras. ANS. Dicamus ergo quia mori non debebit, quoniam non erit peccator. BOS. Concedere me oportet.



CAPUT XI.

Quod moriatur ex sua potestate: et quod mortalitas [2738 1Kb] non pertineat ad puram hominis naturam.
[Col. 0410C]

ANS. Nunc autem restat indagare utrum possit mori secundum humanam naturam: nam secundum divinam incorruptibilis semper erit. BOS. De hoc cur [2739 1Kb] dubitare debemus; cum ipse vetus homo futurus sit, et omnis homo naturaliter mortalis sit? ANS. Non puto mortalitatem ad puram, sed ad corruptam hominis naturam pertinere. Quippe si nunquam peccasset homo, et immortalitas ipsius immutabiliter firmata esset [2740 1Kb] ; non tamen minus homo esset verus: et quando mortales in incorruptibilitate resurgent, non minus erunt veri homines: nam si pertineret ad veritatem humanae naturae mortalitas, nequaquam posset esse homo, qui esset immortalis: non ergo pertinet ad sinceritatem humanae naturae corruptibilitas, sive incorruptibilitas: quoniam [Col. 0410D] neutra facit aut destruit hominem; sed altera valet ad ejus miseriam, altera ad beatitudinem. Sed, quoniam nullus homo est, qui non moriatur: idcirco [Col. 0411A] mortale ponitur in hominis diffinitione a philosophis, qui non crediderunt totum hominem aliquando potuisse aut posse esse immortalem. Quare non sufficit, ad demonstrandum illum hominem debere mortalem esse, hoc quia verus homo erit. BOS. Quaere ergo tu aliam rationem, quia ego illam nescio si tu nescis [2741 1Kb] , qua ille probetur posse mori. ANS. Dubium non est quia sicut Deus erit [2742 1Kb] , ita omnipotens erit. BOS. Verum est [2743 1Kb] . ANS. Si ergo volet, poterit animam suam ponere, et iterum sumere. BOS. Si hoc non potest, non videtur quod sit omnipotens. ANS. Poterit igitur nunquam mori, si volet; et poterit mori et resurgere. Sive autem animam suam ponat nullo alio faciente, sive alius hoc faciat ut eam ponat ipso permittente; quantum ad potestatem nihil differt. [Col. 0411B] BOS. Non est dubium. ANS. Si igitur voluerit permittere, poterit occidi: et, si noluerit [2744 1Kb] , non poterit. BOS. Ad hoc nos indeclinabiliter perducit ratio. ANS. Ratio quoque nos docuit quia oportet eum majus aliquid habere, quam quidquid sub Deo est; quod sponte det, et non ex debito [2745 1Kb] , Deo. BOS. Ita est. ANS. Hoc autem nec sub illo, nec [2746 1Kb] extra illum inveniri potest [2747 1Kb] . BOS. Verum est. ANS. In ipso igitur inveniendum est. BOS. Sic sequitur. ANS. Aut igitur seipsum, aut aliquid de se dabit. BOS. Non possum aliter intelligere. ANS. Quaerendum est nunc cujusmodi haec datio debebit esse. Dare namque se non poterit Deo, aut aliquid de se quasi non habenti, ut suus sit: quoniam omnis creatura Dei est. BOS. Sic est. ANS. Sic ergo intelligenda [Col. 0411C] est haec datio: Quia aliquo modo ponet se ad honorem Dei, aut aliquid de se quo modo debitor non erit. BOS. Ita sequitur ex supradictis. ANS. Si dicimus quia dabit seipsum ad obediendum Deo, ut perseveranter servando justitiam subdat se ejus voluntati; non erit hoc dare, quod Deus ab illo non exigat ex debito. Omnis enim rationalis creatura debet hanc obedientiam Deo. BOS. Hoc negari nequit. ANS. Alio itaque modo oportet ut det se ipsum Deo, aut aliquid de se. BOS. Ad hoc nos impellit ratio. ANS. Videamus si forte hoc sit vitam suam dare, sive ponere animam suam, sive tradere seipsum morti ad honorem Dei. Hoc enim ex debito Deus non exiget ab illo: quoniam namque non erit peccatum in illo, non debebit mori [2748 1Kb] , ut diximus. [Col. 0411D] BOS. Aliter nequeo intelligere. ANS. Consideremus adhuc utrum sic rationabiliter conveniat. BOS. Dic tu; et ego libenter audiam. ANS. Si homo per suavitatem peccavit, an non convenit ut per asperitatem [Col. 0412A] satisfaciat? Et si tam facile victus est a diabolo, ut Deum peccando exhonoraret, ut facilius non posset, nonne justum est ut homo satisfaciens Deo pro peccato [2749 1Kb] , tanta difficultate vincat diabolum ad honorem Dei, ut majori non possit? An non est dignum quatenus, qui se sic abstulit Deo peccando, ut se plus auferre non posset, sic se det Deo satisfaciendo, ut magis se non possit dare? BOS. Non est aliquid rationabilius [2750 1Kb] . ANS. Nihil autem asperius aut difficilius potest homo ad honorem [2751 1Kb] Dei sponte et non ex debito pati, quam mortem: et nullatenus seipsum potest homo magis dare Deo, quam cum se morti tradit [2752 1Kb] ad honorem illius. BOS. Vera sunt omnia haec. ANS. Talem ergo oportet eum esse, qui pro peccato hominis satisfacere [Col. 0412B] volet, ut mori possit, si velit. BOS. Video hominem illum plane, quem quaerimus, talem esse oportere, qui nec ex necessitate moriatur, quoniam erit omnipotens [2753 1Kb] ; nec ex debito, quia nunquam peccator erit; et mori possit ex libera voluntate, quia necessarium erit. ANS. Sunt et alia multa, cur eum valde conveniat hominum similitudinem et conversationem absque peccato habere; quae facilius et clarius per se patent in ejus vita et operibus, quam velut ante experimentum sola ratione monstrari possint. Quis enim explicet, quam neccessarie, quam sapienter factum est [2754 1Kb] , ut ille, qui homines erat redempturus, et de via mortis et perditionis ad viam vitae et beatitudinis aeternae docendo reducturus, cum hominibus conversaretur; et in [Col. 0412C] ipsa conversatione [2755 1Kb] , cum eos doceret verbo qualiter vivere deberent, seipsum exemplum praeberet? Exemplum autem seipsum quomodo daret infirmis et mortalibus, ut propter injurias, aut contumelias, aut dolores, aut mortem, a justitia non recederent; si ipsum haec omnia sentire non agnoscerent?



CAPUT XII.

Quod quamvis incommodorum nostrorum particeps sit, miser tamen non sit.

BOS. Omnia haec patenter ostendunt eum mortalem, et incommodorum nostrorum participem esse oportere. Sed haec omnia miseriae nostrae sunt: nunquid ergo miser erit? ANS. Nequaquam: nam sicut ad beatitudinem non pertinet commodum, quod habet quis contra voluntatem; ita non est [Col. 0412D] miseria apprehendere sapienter nulla necessitate aliquod incommodum secundum voluntatem. BOS. Concedendum est.
[Col. 0413A]


CAPUT XIII.

Quod cum aliis infirmitatibus nostris ignorantiam non habeat.

BOS. Verum in hac similitudine, quam habere debet cum hominibus, dic utrum ignorantiam quoque [2756 1Kb] , sicut alias infirmitates nostras, habiturus sit? ANS. Quid dubitas de Deo, utrum sit omnia sciens? BOS. Quia quamvis sit immortalis futurus ex divina natura, mortalis tamen erit ex humana. Nam cur non similiter poterit [2757 1Kb] illis homo esse vere ignorans, sicut vere mortalis erit? ANS. Illa hominis assumptio in unitatem 91 personae [2758 1Kb] Dei non nisi sapienter a summa sapientia fiet; et ideo non assumet in homine quod nullo modo utile, sed valde noxium est ad opus quod idem homo facturus est. [Col. 0413B] Ignorantia namque ad nihilum illi utilis esset, sed ad multa noxia: quomodo enim tot et tanta opera, quae facturus est, faciet sine summa sapientia [2759 1Kb] , aut quomodo illi homines credent, si eum scient nescium [2760 1Kb] ? Si autem nesciunt [2761 1Kb] , ad quid erit ei utilis ignorantia illa? Deinde, si nihil amatur nisi quod cognoscitur: sicut nihil erit boni quod non amet, ita nullum bonum [2762 1Kb] erit quod ignoret. Bonum autem nemo perfecte novit, nisi qui illud a malo scit discernere: hanc quoque discretionem nullus scit facere, qui [2763 1Kb] malum ignorat [2764 1Kb] . Sicut igitur ille, de quo loquimur, omne perfecte sciet bonum: ita nullum ignorabit malum. Omnem igitur habebit scientiam, quamvis eam publice in hominum conversatione non ostendat. BOS. Hoc in majori aetate [Col. 0413C] ita videtur, sicut dicis: sed in infantia, sicut non erit tempus congruum, ut in illo appareat sapientia, ita non erit opus, et ideo nec congruum ut illam habeat. ANS. Nonne dixi quia sapienter fiet illa incarnatio? Sapienter namque assumet Deus mortalitatem; qua sapienter, quia valde utiliter [2765 1Kb] , utetur. Ignorantiam vero non poterit assumere sapienter: quia nunquam est utilis, sed semper noxia: nisi forte cum per eam [2766 1Kb] mala voluntas, quae nunquam in illo erit, ab effectu restringitur [2767 1Kb] . Nam, etsi aliquando ad aliud non nocet, hoc solo tamen [2768 1Kb] nocet, quia scientiae bonum aufert: et ut breviter absolvam quod quaeris: ex quo homo ille erit, plenus Deo semper, ut seipso erit [2769 1Kb] , unde nunquam [Col. 0413D] erit sine ejus potentia, et fortitudine, et sapientia. [Col. 0414A] BOS. Quamvis hoc in Christo semper fuisse non dubitarem [2770 1Kb] , ideo tamen quaesivi ut de hoc quoque rationem audirem. Saepe namque aliquid esse certi sumus; et tamen hoc ratione probare nescimus.



CAPUT XIV.

Quomodo mors ejus praevaleat numero et magnitudini peccatorum omnium.

Nunc rogo ut doceas me quomodo mors ejus praevaleat numero et magnitudini [2771 1Kb] peccatorum omnium; cum unum (quod putamus levissimum) peccatum tam infinitum monstres, ut si numerus obtendatur infinitus [2772 1Kb] mundorum, qui sic pleni sint creaturis, sicut iste est, nec possint servari quin redigantur in nihilum, nisi faciat aliquis aspectum unum contra voluntatem Dei, non tamen fieri debeat. [Col. 0414B] ANS. Si praesens esset homo ille, et quis esset scires, et diceretur tibi: Nisi occideris [2773 1Kb] hominem illum, peribit mundus iste totus, et quidquid Deus non est: faceres hoc pro conservanda omni alia creatura? BOS. Non facerem; etiamsi mihi infinitus numerus mundorum obtenderetur [2774 1Kb] . ANS. Qui, si iterum tibi diceretur: Aut eum occidas [2775 1Kb] , aut omnia peccata mundi venient super te? BOS. Responderem me potius alia omnia [2776 1Kb] peccata velle suscipere, non solum hujus mundi, quae fuerunt et quae futura sunt, sed et quaecunque super haec cogitari possunt, quam istud solum. Quod non solum de occisione ejus, sed et de qualibet parva laesione quae illum tangeret, respondere me existimo debere. ANS. Recte existimas: sed dic mihi cur ita cor tuum judicat, [Col. 0414C] ut plus horreat [2777 1Kb] unum peccatum in laesione hujus hominis, quam alia omnia quae cogitari possunt: cum omnia quaecunque fiunt peccata, contra illum sint? BOS. Quoniam peccatum quod in persona ejus fit, incomparabiliter superat omnia illa, quae extra personam illius cogitari possunt. ANS. Quid dices [2778 1Kb] ad hoc, quia saepe libenter aliquis patitur quasdam in sua persona molestias, ne majores [2779 1Kb] patiatur in rebus suis? BOS. Quia Deus non eget hac patientia [2780 1Kb] , cujus potestati omnia subjacent, sicut tu supra cuidam meae [2781 1Kb] interrogationi respondisti. ANS. Bene respondes; videmus ergo quia violationi vitae corporalis hujus hominis nulla immensitas vel multitudo peccatorum extra personam Dei comparari [Col. 0414D] valet. BOS. Apertissimum est [2782 1Kb] . ANS. Quantum [Col. 0415A] bonum tibi videtur, cujus interemptio tam mala est? BOS. Si esse ejus tam bonum [2783 1Kb] est, quam mala est ejus destructio, plus est bonum incomparabiliter, quam sint ea peccata mala, quae sine aestimatione [2784 1Kb] superat ejus interemptio. ANS. Verum dicis. Cogita etiam quia [2785 1Kb] peccata tantum sunt odibilia, quantum sunt mala: et vita ista tantum amabilis [2786 1Kb] est, quantum est bona. Unde sequitur [2787 1Kb] quia vita ista [2788 1Kb] plus est amabilis quam sint peccata odibilia. BOS. Non possum hoc non intelligere [2789 1Kb] . ANS. Putasne tantum bonum tam amabile posse sufficere ad solvendum quod debetur pro peccatis totius mundi? BOS. Imo plus potest in infinitum [2790 1Kb] . ANS. Vides igitur quomodo vita haec vincat omnia peccata, si pro illis detur. BOS. Aperte. ANS. Si ergo dare vitam, [Col. 0415B] est mortem accipere: sicut datio hujus vitae praevalet omnibus hominum peccatis, ita et acceptio mortis.



CAPUT XV.

Quomodo deleat mors eadem etiam peccata cum perimentium.

BOS. Ita esse de omnibus peccatis, quae personam Dei non tangunt, constat. Sed nunc video aliud quaerendum. Nam si tam malum est eum occidere quam bona est vita ejus, quomodo potest mors ejus superare et delere peccata eorum qui eum occiderunt? Aut si alicujus eorum peccatum delet [2791 1Kb] , quomodo non potest [2792 1Kb] aliorum quoque hominum aliquod delere? [2793 1Kb] Credimus enim quia et multi ex illis salvati sunt, et innumerabiles alii non salvantur [Col. 0415C] [2794 1Kb] . ANS. Hanc quaestionem solvit Apostolus, qui dixit: quia si cognovissent, nunquam Dominum gloriae crucifixissent (I Cor. II, 8). Tantum namque differunt scienter [2795 1Kb] factum peccatum, et quod per ignorantiam fit: ut malum, quod nunquam facere possent pro nimietate sua, si cognosceretur, veniale sit, quia ignoranter factum est. Deum enim occidere nullus homo unquam, scienter saltem, velle posset [2796 1Kb] : et ideo qui illum occiderunt ignoranter, non in illud infinitum peccatum, cui nulla alia comparari possunt peccata, proruerunt. Nam non consideravimus [2797 1Kb] ejus magnitudinem ad videndum quam bona esset vita illa, secundum hoc quod ignoranter [Col. 0416A] factum est; sed quasi scienter fieret [2798 1Kb] quod nec unquam fecit aliquis, nec facere potuit. BOS. Rationabiliter interemptores Christi ad veniam peccati sui pertingere potuisse monstrasti [2799 1Kb] . ANS. Quid jam quaeris amplius? Ecce jam dives [2800 1Kb] quomodo rationabilis necessitas ostendat ex [2801 1Kb] hominibus perficiendam esse supernam civitatem, nec hoc posse fieri nisi per remissionem peccatorum, quam homo nullus habere potest nisi per hominem, qui idem ipse sit Deus, atque sua morte homines peccatores Deo reconciliet [2802 1Kb] . Aperte igitur invenimus Christum, quem Deum et hominem confitemur, esse mortuum [2803 1Kb] propter nos: hoc autem absque omni dubietate [2804 1Kb] cognito; cuncta quae ipse dicit, certa esse, quoniam Deus mentiri nequit, [Col. 0416B] et sapienter esse facta quae fecit, dubitandum non est, quamvis eorum ratio non intelligatur a nobis. BOS. Verum est quod dicis: nec aliquatenus quod dixit, esse verum; aut quod fecit, rationabiliter esse factum, dubito. Sed hoc postulo, ut quod quasi non debere: aut non posse fieri videtur infidelibus; in fide Christiana hoc mihi qua ratione fieri debeat, aut possit, aperias: non ut me in fide confirmes, sed ut confirmatum veritatis ipsius intellectu laetifices.



92 CAPUT XVI.

Qualiter Deus de massa peccatrice assumpsit hominem sine peccato; et de salvatione Adae et Evae.

Quapropter sicut eorum, quae supra dicta sunt, rationem aperuisti: sic peto ut eorum, quae sum [Col. 0416C] adhuc quaesiturus, rationem ostendas. Primum, scilicet, qualiter de massa peccatrice, id est de humano [2805 1Kb] genere, quod totum infectum erat peccato, hominem sine peccato, quasi azymum de sermentato [2806 1Kb] , Deus assumpsit. Nam licet ipsa hominis ejusdem conceptio sit munda, et absque carnalis delectationis peccato; Virgo tamen ipsa, unde assumptus est, est in iniquitatibus concepta, et in peccatis concepit eam mater ejus [2807 1Kb] , et cum originali peccato nata est, quoniam et ipsa in Adam peccavit, in quo omnes peccaverunt. ANS. Postquam constat hominem illum esse Deum [2808 1Kb] , et peccatorum reconciliatorem [2809 1Kb] , dubium non est eum omnino [Col. 0417A] sine peccato [2810 1Kb] esse: hoc autem esse non valet, nisi absque peccato de massa peccatrice sit assumptus. Qua vero ratione [2811 1Kb] sapientia Dei hoc fecit, si non possumus intelligere, non debemus mirari; sed cum veneratione tolerare aliquid esse in secretis tantae rei quod ignoremus. Quippe mirabilius Deus [2812 1Kb] restauravit humanam naturam quam instauravit: aequaliter enim utrumque Deo facile est; sed homo antequam esset non peccavit, ut fieri non deberet. Postquam vero factus est, peccando meruit ut quod et ad quod factus erat perderet: quamvis non perdiderit omnino quod factus erat, ut esset qui puniretur [2813 1Kb] , aut cui Deus misereretur: neutrum enim horum fieri posset, si in nihilum redactus esset. Tanto ergo mirabilius Deus illum restituit quam [Col. 0417B] instituit: quanto hoc de peccatore contra meritum; illud non de peccatore, nec contra meritum fecit. Quantum etiam est Deum et hominem sic in unum convenire, ut, servata integritate utriusque naturae, idem sit homo qui Deus. Quis ergo praesumat vel cogitare quod humanus [2814 1Kb] intellectus valeat penetrare quam sapienter, quam mirabiliter tam inscrutabile opus factus sit? BOS. Assentior quia nullus homo potest in hac vita tantum secretum penitus aperire: nec peto ut facias, quod nullus homo facere potest; sed tantum, quantum potes. Plus enim persuadebis altiores in hac re rationes latere, si aliquam te monstraveris videre, quam si te nullam in ea rationem intelligere, nihil dicendo, probaveris. ANS. Video me ab importunitate tua non posse liberari: [Col. 0417C] sed si aliquatenus potero quod postulas ostendere, gratias agamus Deo. Si vero non potero, sufficiant ea quae supra probata sunt. Cum enim constat Deum hominem fieri oportere, dubium non est sapientiam et potentiam illi non deesse, ut hoc sine peccato fiat. BOS. Sic libenter accipio. ANS. Oportuit utique [2815 1Kb] ut illa redemptio, quam Christus fecit, prodesset non solum illis qui eo tempore fuerunt, sed et aliis. Sit enim rex aliquis, cui totus populus suae cujusdam civitatis sic peccavit, excepto uno solo, qui tamen est de illorum genere; ut nullum eorum facere possit unde mortis damnationem evadat: ille autem, qui solus est innocens, tantam apud regem habeat gratiam, ut possit; et tantam dilectionem erga reos, ut velit omnes, qui credent [Col. 0417D] [2816 1Kb] suo consilio, reconciliare quodam servitio ipsi regi valde placituro, quod facturus est die secundum voluntatem regis statuto. Et quoniam non omnes possunt, qui reconciliandi sunt, ad diem illam convenire, [Col. 0418A] concedit rex, propter magnitudinem servitii illius, ut quicunque vel ante, vel post diem illam, confessi fuerint, se velle per illud opus, quod ea die fiet, veniam impetrare, et ad pactum ibi constitutum accedere, ab omni culpa sint absoluti praeterita: et si contigerit ut post hanc veniam iterum peccent, si digne [2817 1Kb] satisfacere et corrigi deinceps voluerint, per ejusdem pacti efficaciam iterum veniam recipiant: sic tamen, ut nullus palatium ejus ingrediatur; donec factum sit hoc unde culpae [2818 1Kb] relaxentur [2819 1Kb] . Secundum hanc similitudinem, quoniam non potuerunt [2820 1Kb] omnes homines qui salvandi erant, praesentes esse, quando redemptionem illam Christus fecit; tanta fuit vis in ejus morte, ut etiam in absentes vel loco, vel tempore, ejus protendatur [Col. 0418B] effectus. Quo autem non solum praesentibus [2821 1Kb] prodesse debeat, hinc facile cognoscitur; quia non tot praesentes esse ejus morti potuerunt [2822 1Kb] , quot ad supernae civitatis constructionem necessarii sunt; etiamsi omnes, qui ejusdem mortis tempore ubicunque erant, ad illam redemptionem admitterentur. Plures enim sunt daemones, quam, de quibus restaurandus est numerus eorum, ea die viverent homines. Nec credendum est, ex quo factus est homo, ulium tempus fuisse, quo mundus iste cum creaturis quae [2823 1Kb] factae sunt ad usus hominum, sic vacuus fuisset, ut nullus esset in illo ex humano genere ad hoc pertinens, propter quod factus est homo. Videtur enim inconveniens quod Deus vel uno momento permiserit humanum genus, et ea quae fecit propter [Col. 0418C] usum eorum, de quibus superna civitas perficienda est, quasi frustra exstitisse. Nam aliquatenus in vanum esse viderentur, quandiu non ad hoc, propter quod maxime facta essent [2824 1Kb] , viderentur subsistere. BOS. Congruenti ratione, et cui nihil repugnare videtur, monstras nullum unquam tempus fuisse, ex quo factus est homo, absque aliquo, qui ad eam pertineret (sine qua factus esset vane omnis homo) reconciliationem: quod non solum conveniens, sed etiam necessarium esse [2825 1Kb] possumus concludere. Si enim convenientius et rationabilius est hoc, quam aliquando nullum fuisse, de quo intentio Dei, qua hominem fecit, perficeretur; nec est aliquid quod huic obviet rationi: necesse est semper aliquem ad praedictam reconciliationem pertinentem [Col. 0418D] fuisse. Unde Adam et Evam ad illam pertinuisse redemptionem dubitandum non est, quamvis hoc auctoritas divina aperte non pronuntiet. ANS. Incredibile quoque videtur, quando Deus illos fecit, et [Col. 0419A] proposuit immutabiliter facere de illis omnes homines, quos ad coelestem civitatem assumpturus erat; quod illos duos ab hoc excluserit proposito. BOS. Imo illos maxime ad hoc fecisse credi debet, ut essent de illis, propter quos facti sunt. ANS. Bene consideras. Nulla tamen anima ante mortem Christi, paradisum coelestem ingredi potuit; sicut supra dixi de regis palatio. BOS. Sic tenemus. ANS. Virgo autem illa, de qua ille homo assumptus est de quo loquimur, fuit de illis, qui ante nativitatem ejus [2826 1Kb] per eum mundati sunt a peccatis; et in ejus ipsa munditia de illa assumptus est. BOS. Placeret mihi [2827 1Kb] multum quod dicis; nisi cum ipse debeat a seipso habere munditiam a peccato, videtur eam habere a matre, et non per se mundus esse [2828 1Kb] , sed per illam. ANS. [Col. 0419B] Non ita est. Sed quoniam matris munditia, per quam mundus est, non fuit nisi ab illo; ipse quoque per seipsum et a se mundus fuit.



CAPUT XVII [al. XVI].

Quomodo non necessitate mortuus est, qui non potuit esse nisi quia erat moriturus.

BOS. Bene est de hoc. Verum adhuc mihi [2829 1Kb] aliud videtur quaerendum. Diximus enim supra quia non necessitate moriturus erat, et nunc videmus quia mater ejus per ejus mortem futuram munda fuit, quod nisi illa fuisset, ipse de illa esse non potuisset. Quomodo ergo non [2830 1Kb] necessitate mortuus est, qui non nisi quia moriturus erat, potuit esse? Nam si moriturus non esset, Virgo, de qua assumptus est, munda non fuisset: [Col. 0419C] quoniam hoc nequaquam valuit esse, nisi veram ejus 93 mortem credendo; nec ille de illa potuit aliter assumi. Quare, si non mortuus est ex necessitate, postquam assumptus est de Virgine, potuit non esse assumptus de Virgine, postquam est assumptus: quod non est possibile. ANS. Si bene, quae supra dicta sunt, considerasses, sane quaestionem in illis, ut puto [2831 1Kb] , solutam intellexisses. BOS. Non video quomodo. ANS. Nonne, quando quaesivimus utrum ille mentiri potuerit, monstravimus in mentiendo duas esse potestates; unam, videlicet, volendi mentiri, alteram mentiendi: et quoniam, cum mentiendi potestatem haberet, hoc [2832 1Kb] a seipso habuit ut non posset velle mentiri; idcirco de sua justitia, qua veritatem servavit, cum esse laudandum? BOS. Ita est. [Col. 0419D] ANS. Similiter est, in servando vitam, potestas volendi servare, et potestas servandi. Cum ergo [2833 1Kb] [Col. 0420A] quaeritur utrum idem Deus homo [2834 1Kb] potuerit servare vitam suam, ut nunquam moreretur, dubitandum non est quia semper habuerit [2835 1Kb] potestatem servandi, quamvis nequiverit velle servare, ut nunquam moreretur: et quoniam hoc a seipso habuit, ut, scilicet, velle non posset, non necessitate, sed libera potestate animam suam posuit. BOS. Non omnino similes fuerunt in illo istae potestates, mentiendi, scilicet, et servandi vitam. Ibi enim sequitur quia, si vellet, posset mentiri: hic autem videtur quia, si non vellet [2836 1Kb] , non magis hoc posset, quam posset non esse quod erat. Nam ad hoc erat homo ut moreretur; et propter hujus futurae mortis fidem de Virgine potuit assumi, sicut supra dixisti. ANS. Quemadmodum putas illum non potuisse non mori [Col. 0420B] aut necessitate mortuum esse [2837 1Kb] ; quia non potuit non esse quod erat: ita potes asserere illum non potuisse velle non mori, aut necessitate mori voluisse; quoniam quod erat, non esse non potuit: non enim magis ipse factus est homo ad hoc ut moreretur, quam ut vellet mori. Quapropter sicut non debes dicere quia non potuit non velle mori [2838 1Kb] , aut necessitate voluit mori: sic non est dicendum quia non potuit non mori, aut necessitate mortuus est. BOS. imo quoniam eidem subjacent rationi, scilicet, et mori, et velle mori [2839 1Kb] ; utrumque videtur in illo necessitate [2840 1Kb] fuisse. ANS. Quis se sponte voluit hominem facere, ut eadem immutabili voluntate moreretur, et per hujus fidem certitudinis virgo munda fieret, de qua homo ille assumeretur? BOS. [Col. 0420C] Deus Filius Dei. ANS. Nonne monstratum est supra quod Dei voluntas [2841 1Kb] nulla cogitur necessitate; sed ipsa [2842 1Kb] se spontanea sua servat immutabilitate, quando dicitur aliquid necessitate facere? BOS. Vere [2843 1Kb] monstratum est. Sed videmus econtra quia quod Deus immutabiliter vult, non potest non esse, sed necesse est esse. Quapropter, si Deus voluit ut ille homo moreretur, non potuit non mori. ANS. Ex eo quia Filius Dei assumpsit hominem ea voluntate ut moreretur, probas eumdem hominem non potuisse non mori [2844 1Kb] . BOS. Ita intelligo. ANS. An non similiter apparuit ex his quae dicta sunt, Filium Dei et assumptum hominem unam esse personam, ut idem sit Deus et homo, Filius [2845 1Kb] Dei et Virginis filius? BOS. Sic est. ANS. Idem igitur homo sua voluntate [Col. 0420D] non potuit non mori, et mortuus est. BOS. Negare nequeo. ANS. Quoniam ergo [2846 1Kb] voluntas Dei [Col. 0421A] nulla necessitate facit aliquid, sed sua potestate et, voluntas illius fuit voluntas Dei, nulla necessitate mortuus est, sed sola sua potestate. BOS. Argumentationibus tuis obviare nequeo: nam nec propositiones quas praemittis, nec consequentias quas infers, ullatenus infirmare valeo. Sed tamen hoc mihi semper [2847 1Kb] occurrit, quod dixi [2848 1Kb] : quia si vellet non mori, non magis hoc posset, quam non esse quod erat; vere [2849 1Kb] namque moriturus erat: quoniam si vere non fuisset moriturus, non fuisset vera fides futurae mortis ejus, per quam et illa Virgo de qua natus est, et alii multi mundati sunt a peccato. Nam si vera non fuisset, nihil prodesse potuisset. Quapropter si potuit [2850 1Kb] non mori, potuit facere non esse verum quod verum erat. ANS. Quare verum erat, antequam moreretur, quia moriturus [Col. 0421B] erat? BOS. Quoniam hoc [2851 1Kb] ipse sponte voluit et immutabili voluntate. ANS. Si ergo, sicut dicis, idcirco non potuit non mori, quia vere moriturus erat: et ideo vere erat moriturus, quia hoc ipse sponte et immutabiliter voluit: sequitur illum non ob aliud non potuisse non mori, nisi quia immutabili voluntate voluit mori. BOS. Ita est: sed quaecunque fuerit causa, verum est tamen quia non potuit non mori et necesse fuit illum mori. ANS. Nimis haeres in nihilo: et (ut dici solet) quaeris nodum in scirpo. BOS. An es oblitus quid objecerim [2852 1Kb] excusationibus tuis in hujus disputationis nostrae principio: quia, videlicet, quod postulabam, non faceres doctis; sed mihi, et hoc ipsum mecum petentibus? Sustine igitur, ut pro tarditate et hebetudine nostri [Col. 0421C] ingenii quaeram, quatenus mihi et illis etiam in puerilibus quaestionibus, sicut incoepisti, satisfacias.



CAPUT XVIII [al. XVII] [2853 1Kb] .

Quid in Deo non sit necessitas, vel impossibilitas: et quid sit necessitas cogens, et necessitas non cogens.

ANS. Jam diximus quia Deus improprie dicitur aliquid non posse, aut necessitate facere. Omnis quippe necessitas, et impossibilitas, ejus subjacet voluntati; illius autem voluntas nulli subditur necessitati aut impossibilitati. Nihil enim est necessarium aut impossibile, nisi quia ipse ita vult: ipsum vero aut velle aut nolle aliquid propter necessitatem aut impossibilitatem, alienum est a veritate. Quare, quoniam [Col. 0421D] omnia quae vult, et non nisi quae vult, facit: sicut nulla necessitas, sive impossibilitas, praecedit ejus velle aut nolle; ita nec ejus facere aut non facere: quamvis multa velit immutabiliter, et faciat. [Col. 0422A] Et, sicut cum Deus facit aliquid, postquam factum est, jam non potest non esse factum, sed semper verum est factum esse, nec tamen recte dicitur impossibile Deo esse ut faciat quod praeteritum est non esse praeteritum [2854 1Kb] : nihil enim ibi operatur necessitas non faciendi, aut impossibilitas faciendi; sed Dei sola voluntas, qui veritatem [2855 1Kb] semper (quia ipse veritas est) immutabilem, sicut est, esse vult: ita si proponit se aliquid immutabiliter facturum; quamvis quod proponit, antequam fiat, non possit non esse futurum; non tamen ulla est in eo faciendi necessitas, aut non faciendi impossibilitas: quia sola operatur in eo voluntas. Quoties namque dicitur Deus non posse, nulla negatur in eo potestas; sed insuperabilis significatur potentia [2856 1Kb] et fortitudo. Non enim aliud intelligitur, nisi quia nulla [Col. 0422B] res potest efficere ut agat ille quod negatur posse. Nam multum usitata est hujusmodi locutio, ut dicatur res aliqua posse; non quia in illa, sed quoniam in alia re est potestas: et non posse; non quoniam in illa, sed quia in alia re est impotentia. Dicimus namque: Iste homo potest vinci, pro, Aliquis potest eum vincere: et, Ille non potest vinci; pro, Nullus eum vincere potest. Non enim potestas est posse vinci, sed impotentia: nec vinci non posse impotentia est, sed potestas. Nec dicimus Deum necessitate facere aliquid, eo quod in illo sit ulla necessitas; sed quoniam est in alio: sicut dixi de impotentia [2857 1Kb] , quando dicitur non posse. Omnis quippe necessitas est aut coactio, aut prohibitio: quae duae necessitates convertuntur invicem contrarie; sicut [Col. 0422C] necesse, et impossibile. Quidquid namque cogitur esse, prohibetur non esse; et quod cogitur non esse, prohibetur esse: quemadmodum quod necesse est esse, impossibile est non esse? et quod necesse est non esse, 94 impossibile est esse; et conversim. Cum autem dicimus aliquid necesse esse aut non esse in Deo, non intelligitur quod sit in illo necessitas aut cogens aut prohibens: sed significatur quod in omnibus aliis rebus est necessitas prohibens eas facere, et cogens non facere: contra hoc quod de Deo dicitur. Nam, cum dicimus quod necesse est Deum semper verum dicere, et necesse est eum nunquam [2858 1Kb] mentiri, non dicitur aliud, nisi quia tanta est in illo constantia servandi veritatem, ut [Col. 0422D] necesse sit nullam rem facere posse, ut verum non dicat, aut ut mentiatur [al. cap. XVIII] [2859 1Kb] . Quapropter cum dicimus quia homo ille, qui secundum unitatem personae (sicut supra dictum est) idem ipse est qui [Col. 0423A] Filius Dei Deus, non potuit non mori, aut velle non mori, postquam de Virgine natus est: non significatur in illo ulla impotentia servandi, aut volendi servare vitam suam immortalem; sed immutabilitas voluntatis ejus, qua se sponte fecit hominem ad hoc, ut in eadem voluntate perseverans moreretur; et quia nulla res potuit illam voluntatem mutare. Plus enim esset impotentia quam potentia, si posset velle mentiri, aut fallere, aut mutare voluntatem, quam prius immutabilem esse voluit. Et si (quemadmodum supra dixi) cum aliquis sponte se proponit facturum bonum aliquod, et eadem voluntate postea perficit quod [2860 1Kb] proposuit; quamvis cogi possit, si nolit promissum solvere; non tamen dicendus est necessitate facere quod facit; sed ea, [Col. 0423B] qua proposuit, libera voluntate. Non enim necessitate aut impotentia fieri, vel non fieri dici debet aliquid, ubi neque necessitas, neque impotentia quidquam operantur, sed voluntas: si, inquam, ita est in homine, multo magis necessitas, aut impotentia nequaquam nominandae sunt in Deo, qui nihil, nisi quod vult, facit [2861 1Kb] ; et cujus voluntatem nulla vis cogere, aut prohibere valet. Ad hoc enim valuit in Christo diversitas naturarum et unitas personae, ut, quod opus erat fieri ad hominum restaurationem, si humana non posset natura, faceret divina; et si divinae minime conveniret, exhiberet humana; et non alius atque alius, sed idem ipse esset, qui utrumque existens perfecte per humanam solveret, quod illa debebat; et per divinam posset, quod expediebat. [Col. 0423C] Denique Virgo, quae per fidem munda facta est, ut de illa posset assumi, nequaquam credidit illum [2862 1Kb] esse moriturum [2863 1Kb] , nisi quia vellet: quemadmodum per prophetam, qui de illo dixit: Oblatus est, quia ipse voluit (Isa. LIII, 7), didicerat. Quapropter quoniam vera fuit fides ejus, necesse erat ita futurum esse, sicut credidit. Quod si te iterum perturbat, quia dico [2864 1Kb] , necesse erat: memento quia veritas fidei Virginis non fuit causa, ut ille sponte moreretur: sed quia hoc futurum erat, vera fuit fides. Quamobrem si dicitur, necesse erat ut voluntate sola moreretur; quia vera fuit fides, sive prophetia, quae de hoc praecesserant [2865 1Kb] ; non est aliud, quam si dicas necesse fuisse ita futurum esse, quoniam sic futurum erat: hujusmodi autem [Col. 0423D] necessitas non cogit rem esse; sed esse rei facit necessitatem [Col. 0424A] esse. Est namque necessitas praecedens, quae causa est ut sit res: et est necessitas sequens, quam res facit. Praecedens et efficiens necessitas est, cum dicitur coelum volvi; quia necesse est, ut volvatur. Sequens vero, et quae nihil efficit, sed fit, est [2866 1Kb] cum dico te ex necessitate loqui, quia loqueris. Cum enim hoc dico, significo nihil facere posse, ut, dum loqueris non loquaris, non quod alius te [2867 1Kb] cogat ad loquendum. Nam violentia naturalis conditionis cogit coelum volvi; te vero nulla necessitas facit loqui [2868 1Kb] . Sed ubicunque est praecedens necessitas, est et sequens; non autem ubi sequens, ibi statim et praecedens. Possumus namque dicere, necesse est coelum volvi, quia volvitur: sed non similiter est verum, idcirco te loqui, quia necesse est ut [Col. 0424B] loquaris. Ista sequens necessitas currit per omnia tempora, hoc modo: Quidquid fuit, necesse est fuisse. Quidquid est necesse est esse. Quidquid futurum est, necesse est futurum fuisse. Haec est [2869 1Kb] illa necessitas, quae (ubi tractat [2870 1Kb] Aristoteles de propositionibus singularibus et futuris) videtur utrumlibet destruere, et omnia esse ex [2871 1Kb] necessitate astruere. Hac sequenti et nihil efficienti necessitate, quoniam vera fuit fides, vel prophetia [2872 1Kb] de Christo, quia ex voluntate, non ex necessitate moriturus [2873 1Kb] erat, necesse fuit, ut sic esset: hac homo factus est: hac fecit, et passus est, quidquid fecit et passus est: hac voluit, quaecunque voluit. Ideo enim necessitate fuerunt, quia futura erant: et futura erant, quia fuerunt: et fuerunt, quia fuerunt: [Col. 0424C] et si vis omnium, quae fecit et quae passus est, veram scire necessitatem; scito omnia ex necessitate fuisse, quia ipse voluit. Voluntatem vero [2874 1Kb] ejus nulla praecessit necessitas. Quare, si non fuerunt nisi quia ipse voluit; si non voluisset, non fuissent. Sic itaque [2875 1Kb] nemo tulit animam ejus ab illo; sed ipse posuit eam, et iterum sumpsit eam: quia potestatem habuit ponendi animam suam, et iterum sumendi eam, sicut ipse dixit [2876 1Kb] (Joan. X, 18). BOS. Satisfecisti mihi illum non posse probari ulla necessitate mortem subiisse; nec me poenitet, ut hoc faceres, importunum tibi exstitisse. ANS. Ostendimus, ut puto, certam rationem, quomodo Deus assumpserit hominem sine peccato de massa peccatrice; sed nequaquam negandum aestimo aliam [2877 1Kb] [Col. 0424D] esse praeter istam, quam diximus; excepto [2878 1Kb] hoc, [Col. 0425A] quia Deus [2879 1Kb] facere potest quod hominis ratio [2880 1Kb] comprehendere non potest. Verum quoniam et ista [2881 1Kb] mihi videtur posse sufficere; et, si aliam nunc inquirere vellem, necesse esset investigare quid sit originale peccatum, et quomodo a primis parentibus in universum genus humanum, praeter illum, de quo agimus, hominem diffundatur, et incidere in quasdam alias quaestiones, quae suum postulant tractatum: ea, quam diximus [2882 1Kb] , ratione contenti, quae de incoepto restant opere prosequamur [2883 1Kb] . BOS. Ut vis: sed eo pacto, ut tu aliquando, auxiliante Deo, illam aliam rationem, quam nunc inquirere vitas [2884 1Kb] , quasi debitum exsolvas. ANS. Quoniam voluntatem hanc scio me gerere, quod petis non denego: sed quia de futuris incertus sum, promittere [Col. 0425B] non audeo; sed Dei dispositioni [2885 1Kb] committo. Sed dic nunc [2886 1Kb] quid tibi de quaestione, quam in principio proposuisti [2887 1Kb] , propter quam aliae multae se ingesserunt, persolvendum videatur. BOS. Summa quaestionis fuit, cur Deus homo factus sit, ut per mortem suam salvaret hominem; cum hoc alio modo potuisse facere videatur. Ad quam [2888 1Kb] tu multis et necessariis rationibus respondens, ostendisti restaurationem humanae naturae non debuisse remanere; nec potuisse fieri, nisi solveret homo quod pro peccato Deo debebat: quod debitum tantum erat, ut illud eum non deberet solvere, nisi homo; non posset, nisi Deus: ita ut idem esset homo qui et Deus [2889 1Kb] . Unde necesse erat ut Deus assumeret hominem in unitatem personae: quatenus qui in [Col. 0425C] natura solvere debebat, et non poterat; in persona esset, quae posset [2890 1Kb] . Deinque quia de Virgine, et a persona Filii Dei esset assumendus homo ille qui Deus esset: et quomodo sine peccato, de massa peccatrice assumi potuerit, monstrasti. Vitam autem hujus hominis tam sublimem, tam pretiosam, apertissime probasti; ut sufficere possit ad solvendum quod pro peccatis totius mundi debetur, et plus in infinitum [2891 1Kb] . Restat ergo nunc ostendere quomodo illa solvatur Deo pro peccatis hominum.



95 CAPUT XIX [al. XVIII] [2892 1Kb] .

Quomodo vita Christi solvatur Deo pro peccatis hominum: et quomodo Christus debuit et non debuit pati.
[Col. 0425D]

ANS. Si propter justitiam se permisit occidi, nonne [Col. 0426A] ad honorem Dei vitam suam dedit? BOS. Si possum intelligere quod non dubito: quamvis non videam quomodo rationabiliter hoc fecerit; et cum [2893 1Kb] et justitiam indeclinabiliter, et vitam suam aeternaliter servare potuerit; fatebor illum tale quid [2894 1Kb] sponte dedisse Deo ad honorem illius cui quidquid quod Deus non est [2895 1Kb] , comparari non potest, et quod pro omnibus omnium hominum debitis [2896 1Kb] recompensari potest. ANS. An non intelligis quia cum injurias, et contumelias, et mortem crucis cum latronibus sibi (sicut, supra diximus) propter justitiam, quam obedienter servabat, illatas benigna patientia sustinuit; exemplum dedit hominibus, quatenus propter nulla incommoda, quae sentire possunt, a justitia quam Deo debent declinent; quod minime dedisset si secundum [Col. 0426B] potentiam suam mortem pro tali causa [2897 1Kb] illatam declinasset? BOS. Videtur quod ipse nulla hoc exemplum necessitate [2898 1Kb] dederit: quoniam multi ante adventum ejus, et Joannes Baptista post adventum ante mortem ejus, fortiter mortem pro veritate sustinentes, illud sufficienter dedisse noscuntur. ANS. Nullus unquam homo praeter illum moriendo, Deo dedit, quod aliquando necessitate perditurus non erat; aut solvit, quod non debebat. Ille vero sponte Patri obtulit [2899 1Kb] , quod nulla necessitate unquam amissurus erat; et solvit pro peccatoribus, quod pro se non [2900 1Kb] debebat. Quapropter ille multo magis [2901 1Kb] dedit exemplum, ut unusquisque, quod aliquando incunctanter amissurus est, pro seipso reddere Deo, cum ratio postulat, non dubitet: qui cum [2902 1Kb] nullatenus [Col. 0426C] aut pro se indigeret, aut cogeretur pro aliis quibus nihil nisi poenam debebat; tam pretiosam vitam, imo seipsum, tantam scilicet personam, tanta velunt te dedit. BOS. Multum propinquas desiderio meo; sed sustine ut quiddam quaeram [2903 1Kb] , quod quamvis fatuum forsitan putes quaerere non tamen in promptu [2904 1Kb] mihi est quid respondeam, si a me quaeratur. Dicis quia quando mortuus est, dedit quod non debebat. Sed nemo negabit illum melius fecisse quando hoc exemplum [2905 1Kb] taliter dedit; et magis hoc placere Deo, quam si non hoc fecisset: aut dicet [2906 1Kb] eum non debuisse facere, quod melius esse [2907 1Kb] , et quod magis placere Deo intellexit [2908 1Kb] . Quomodo ergo asseremus eum non debuisse Deo [Col. 0426D] quod fecit, id est quod melius esse et magis [2909 1Kb] placere [Col. 0427A] Deo intellexit [2910 1Kb] : praesertim cum creatura debeat Deo totum quod est, et quod scit, et quod potest [2911 1Kb] ? ANS. Quamvis creatura nihil habeat a se; quando tamen illi Deus concedit aliquid licite facere et non facere; dat illi ita suum esse utrumque, ut licet alterum sit melius, neutrum tamen exigatur determinate: sed sive faciat quod melius est, sive alterum, debere facere dicatur quod facit: et si facit quod melius est, praemium habeat quia sponte dat quod suum est. Nam cum virginitas [2912 1Kb] melior sit conjugio, neutrum tamen ab homine determinate exigitur: sed et qui conjugio uti, et qui virginitatem servare mavult; quod [2913 1Kb] facit, debere facere dicitur. Nemo enim virginitatem, sive conjugium, dicit eligi non debere; sed dicimus quia quod mavult [Col. 0427B] homo, antequam aliquid horum statuat, hoc debet facere: et si virginitatem servat, pro spontaneo munere quod offert Deo, praemium exspectat. Cum ergo creaturam dicis, Deo debere quod melius scit et potest; si intelligis ex debito, et non subaudis, si Deus jubet; non est semper verum. Si quidem, ut dixi, non debet homo virginitatem ex debito; sed si mavult, debet uti conjugio. Quod si te movet verbum, quod est, debere; nec potes illud intelligere sine aliquo debito: scito quia sicut contingit posse et non posse, et necessitatem aliquando dici [2914 1Kb] , non quia sunt in rebus ubi dicuntur, sed quoniam sunt in alio; ita et debere. Quippe cum dicimus debere pauperes a divitibus eleemosynam accipere, non est aliud quam divites debere pauperibus eleemosynam [Col. 0427C] impendere: hoc namque debitum non est exigendum a paupere, sed a divite. Deus quoque dicitur omnibus debere praeesse, non quia ille in hoc aliquo modo sit debitor; sed quoniam omnia debent illi subesse: et debere facere [2915 1Kb] quod vult; quoniam quod vult [2916 1Kb] , debet esse. Ita quando vult aliqua creatura facere quod suum est facere et non facere, dicitur debere facere; quia quod ipsa vult, debet esse. Dominus itaque Jesus, cum mortem (sicut diximus) sustinere voluit, quoniam suum erat, et pati et non pati, debuit facere quod fecit, quia quod voluit fieri [2917 1Kb] debuit; et non debuit facere, quia non ex debito. Nempe quoniam ipse idem est Deus et homo; secundum humanam quidem naturam, ex quo fuit [Col. 0427D] homo [2918 1Kb] sic accepit a divina natura, quae alia est [Col. 0428A] ab humana esse suum quidquid habebat [2919 1Kb] ; ut nihil deberet dare, nisi quod volebat: secundum personam vero, sic a seipso habebat quidquid habebat [2920 1Kb] , et sic perfecte sibi sufficiens erat, ut nec alii quidquem retribuere deberet; nec, ut sibi retribueretur, dare indigeret. BOS. Aperte nunc video [2921 1Kb] quia nulla ratione seipsum morti ex debito, sicut ratio mea videbatur monstrare, dedit ad honorem Dei; et tamen facere debuit quod fecit. ANS. Honor utique ille totius est Trinitatis: quare, quoniam idem ipse est Deus Filius Dei, ad honorem suum seipsum sibi, sicut Patri et Spiritui sancto obtulit, id est humanitatem [2922 1Kb] suam Divinitati suae, quae una eadem trium [2923 1Kb] personarum est. Ut tamen in eadem ipsa veritatem manentes apertius loquamur quod volumus, [Col. 0428B] dicamus, sicut usus habet, quia Filius sponte seipsum Patri obtulit: hoc namque modo apertissime dicitur, quia et in una persona [2924 1Kb] totus Deus, cui secundum hominem se obtulit, intelligitur; et per nomen Patris et Filii immensa quaedam in cordibus audientiam, cum Patrem Filius hoc modo postulare pro nobis dicitur, pietas sentitur. BOS. Hoc libentissime accipio.



CAPUT XX [al. pars cap. XIX].

Qua ratione de morte ejus sequatur humana salvatio.

ANS. Intueamur nunc [2925 1Kb] , prout possumus, quanta inde [2926 1Kb] ratione sequatur humana salvatio. BOS. Ad hoc tendit [2927 1Kb] cor meum. Nam quamvis hoc mihi videar intelligere, ipsam tamen rationis contextionem a te volo fieri [2928 1Kb] . ANS. Quantum autem sit [Col. 0428C] quod Filius sponte dedit, non est opus exponere. BOS. Sufficienter patet. ANS. Eum autem, qui tantum donum [2929 1Kb] sponte dat Deo sine retributione debere esse non judicabis. BOS. Imo [2930 1Kb] necesse esse video ut Pater Filio retribuat: alioquin aut injustus esse videtur, si nollet, aut impotens, si non posset, quae aliena sunt a Deo. ANS. Qui retribuit alicui, aut dat, quod ille non habet: aut dimittit, quod ab illo potest exigi. Prius autem quam tantam rem Filius [2931 1Kb] faceret, omnia quae Patris erant, sua erant, nec unquam debuit quod illi dimitti possit. Quid ergo retribuetur nullius rei egenti, et cui non [2932 1Kb] est, quod dari aut dimitti possit? BOS. Ex una parte video retribuendi necessitatem, et ex altera impossibilitatem: [Col. 0428D] quia et necesse est Deum reddere quod [Col. 0429A] debet, et non est cui reddat [2933 1Kb] . ANS. Si tanta et tam debita merces, nec illi, nec alii redditur; in vanum Filius 96 tantam rem fecisse videbitur. BOS. Hoc nefas est aestimare. ANS. Necesse est ergo ut alicui alii reddatur; quia illi non potest. BOS. Inevitabiliter sequitur. ANS. Si voluerit Filius, quod sibi debetur alii dare [2934 1Kb] ; poteritne Pater [2935 1Kb] jure illum [2936 1Kb] prohibere; aut alii cui [2937 1Kb] dabit negare? BOS. Imo et justum et necessarium intelligo, ut cui voluerit dare Filius a Patre reddatur: quia et Filio quod suum est dare licet, et Pater quod debet non nisi alii reddere potest. ANS. Quibus convenientius fructum et retributionem suae mortis attribueret [2938 1Kb] , quam illis, propter quos salvandos (sicut ratio veritatis nos docuit) hominem [2939 1Kb] se fecit, et quibus (ut [Col. 0429B] diximus) moriendo exemplum moriendi propter justitiam dedit: frustra quippe [2940 1Kb] imitatores ejus erunt, si meriti ejus participes non erunt? Aut quos justius faciet haeredes debiti, quo ipse non eget, et exundantiae [2941 1Kb] suae plenitudinis [2942 1Kb] , quam parentes suos et fratres, quos aspicit tot et tantis debitis obligatos egestate tabescere in profundo miseriarum; ut eis dimittatur quod pro peccatis debent, et detur quo propter peccata carent? BOS. Nihil rationabilius, nihil dulcius, nihil desiderabilius mundus audire potest. Ego quippe [2943 1Kb] tantam fiduciam ex hoc concipio, ut jam dicere non possim quanto gaudio exsultet cor meum. Videtur enim mihi quod nullum hominem rejiciat Deus ad se sub [2944 1Kb] hoc nomine accedentem. ANS. Ita est, si accedit sicut oportet. Quemadmodum [Col. 0429C] autem sit ad tantae gratiae participationem accedendum, et quomodo sub illa vivendum, nos ubique sacra Scriptura docet, quae super solidam veritatem, quam adjuvante Deo aliquatenus perspeximus, velut super firmum fundamentum fundata [2945 1Kb] est. BOS. Vere quidquid super fundamentum hoc aedificat, super firmam petram fundatur. ANS. Puto me aliquantulum jam tuae satisfecisse quaestioni, quamvis hoc melius me facere plenius possit; et majores atque plures, quam meum, aut mortale ingenium comprehendere valeat, hujus rei sint rationes [2946 1Kb] . Palam etiam est quia Deus ut hoc faceret, quod diximus, nullatenus indigebat: sed ita veritas immutabilis exigebat: licet enim hoc, quod homo [Col. 0429D] ille fecit Deus dicatur fecisse propter unitatem personae: [Col. 0430A] Deus tamen non egebat ut de coelo descenderet ad vincendum diabolum, neque ut per justitiam ageret contra illum ad liberandum hominem; sed ab homine Deus exigebat, ut diabolum vinceret, et qui per peccatum Deum offenderat, per justitiam satisfaceret. Siquidem diabolo nec Deus aliquid debebat, nisi poenam; nec homo, nisi vicem [2947 1Kb] , ut ab illo victus, illum revinceret: sed quidquid ab illo exigebatur, hoc Deo debebat, non diabolo.



CAPUT XXI.

Quam magna, et quam justa sit misericordia Dei.

Misericordiam vero Dei, quae tibi perire videbatur, cum justitiam Dei et peccatum hominis considerabamus, tam magnam tamque [2948 1Kb] concordem justitiae invenimus; ut nec major, nec justior cogitari [Col. 0430B] possit. Nempe quid misericordius intelligi valet, quam cum peccatori [2949 1Kb] tormentis aeternis damnato [2950 1Kb] , et unde se redimat non habenti, Deus Pater dicit: Accipe Unigenitum meum, et da pro te; et ipse Filius [2951 1Kb] : Tolle me, et redime te? Quasi enim hoc [2952 1Kb] dicunt, quando nos ad Christianam fidem vocant, et trahunt. Quid etiam justius [2953 1Kb] , quam ut ille, cui datur pretium majus omni debito, si debito datur affectu, dimittat omne debitum?



CAPUT XXII.

Quod impossibile sit diabolum reconciliari.

Diaboli vero reconciliationem, de qua quaesivisti, impossibilem intelliges, si diligenter humanam consideres. Sicut enim homo non potuit reconciliari, [Col. 0430C] nisi per hominem Deum, qui mori posset, per cujus justitiam Deo restitueretur [2954 1Kb] quod per peccatum hominis perdiderat: ita angeli damnati non possunt salvari, nisi per Angelum Deum [2955 1Kb] , qui mori possit, et qui per justitiam suam Deo reparet quod aliorum peccata abstulerunt. Et sicut homo per alium hominem, qui non esset ejusdem generis [2956 1Kb] , quamvis ejusdem esset naturae, non debuit relevari, ita nullus angelus per alium angelum salvari debet [2957 1Kb] ; quamvis omnes sint unius naturae: quoniam non sunt ejusdem generis, sicut homines. Non enim sic sunt omnes angeli de uno angelo; quemadmodum omnes homines de uno homine. Hoc quoque removet eorum restaurationem: quia sicut ceciderunt, nullo [Col. 0430D] alio nocente [2958 1Kb] ut caderent; illa nullo alio adjuvante [Col. 0431A] resurgere debent [2959 1Kb] : quod est illis impossibile. Aliter enim in dignitatem quam habituri erant non possunt restitui, quoniam sine alieno [2960 1Kb] auxilio per potestatem suam quam acceperant stetissent in veritate, si non peccassent. Quapropter si quis opinatur Salvatoris nostri redemptionem usque ad illos aliquando debere extendi, rationabiliter convincitur quia rationabiliter decipitur. Quod non dico, quasi pretium mortis ejus omnibus hominum et angelorum peccatis sua magnitudine non praevaleat; sed quoniam perditorum angelorum relevationi immutabilis ratio repugnat.



CAPUT XXIII.

Quod in his quae dicta sunt, veritas Veteris et Novi Testamenti probata sit.
[Col. 0431B]

BOS. Rationabilia [2961 1Kb] , et quibus nihil contradici possit, quae dicis omnia mihi videntur; et per unius [Col. 0432A] quaestionis, quam proposuimus, solutionem, quidquid in Novo Veterique Testamento continetur, probatum intelligo. Cum enim sic probes Deum fieri [2962 1Kb] hominem ex necessitate; ut etiam si removeantur pauca, quae de nostris libris posuisti (ut quod de tribus personis Dei, et de Adam tetigisti) non solum Judaeis, sed etiam paganis [2963 1Kb] sola ratione satisfacias: et ipse idem Deus homo Novum condat Testamentum, et Vetus approbet, sicut ipsum veracem esse necesse est confiteri, ita nihil quod in illis continetur verum esse potest aliquis diffiteri. ANS. Si quid diximus quod corrigendum sit; non renuo correctionem, si rationabiliter fit. Si autem testimonio veritatis roboratur quod nos rationabiliter invenisse existimamus; Deo, non nobis attribuere debemus, [Col. 0432B] qui est benedictus in saecula. Amen. [2964 1Kb]




[Col. 0431B]
SANCTI ANSELMI LIBER DE CONCEPTU VIRGINALI ET ORIGINALI PECCATO.



97 PROLOGUS [2965 2Kb] .

Cum in omnibus religiosae tuae voluntati velim, si possim, obsequi, et frater [2966 1Kb] et fili charissime Boso, tunc utique maxime debitorem me judico, cum eam a me in te excitari intelligo. Certus autem sum cum in libro: Cur Deus Homo (quem ut ederem tu maxime inter alios me impulisti, in quo te mecum disputantem assumpsi) legis aliam prae illam quam ibi posui, posse videri rationem, quomodo Deus accepit hominem de massa peccatrice humani generis sine [Col. 0432C] peccato: quia studiosa mens tua ad quaerendum quaenam sit illa non parum provocatur. Quapropter injustus tibi videri [2967 1Kb] timeo; si quid inde mihi videtur, dilectioni tuae abscondo. Dicam igitur sic breviter de hoc quod sentio, ut nullius de eadem re fidelem improbem sententiam: nec meam (si veritati repugnare rationabiliter poterit ostendi [2968 1Kb] ) pervicaciter [2969 1Kb] defendam. Illam tamen ejusdem rei rationem, quam in eodem opusculo posui, omnino ratam et sufficientem [2970 1Kb] (si bene consideretur) existimo: [Col. 0433A] nihil enim prohibet ejusdem rei rationes plures esse, quarum unaquaeque sola potest sufficere.



CAPUT PRIMUM. Quae sit originalis, et quae personalis justitia [2971 1Kb] vel injustitia.

Ad videndum igitur qualiter Deus hominem assumpsit de generis humani massa peccatrice sine peccato, primum de originali peccato necesse est investigare, quia de hoc solo nascitur haec [2972 1Kb] quaestio. Nam si videtur quomodo Christus huic subjacere non potuit [2973 1Kb] , et qualiter assumptio [2974 1Kb] sive conceptio illius hominis ab omni peccato libera fuit, palam erit. Originale quidem ab [2975 1Kb] origine denominari dubium non est. Si ergo originale peccatum [Col. 0433B] non est nisi in homine, videtur dici aut ab originale [2976 1Kb] humanae naturae, quod est ab ejus initio originale, eo quod ab ipsa humanae naturae origine trahatur; aut ab origine, hoc est, ab initio uniuscujusque personae, quoniam in ipsa ejus trahitur [2977 1Kb] origine. Sed quod ab initio humanae naturae descendat, non videtur; quoniam origo [2978 1Kb] illius justa fuit, quando primi parentes justi facti sunt sine omni peccato [2979 1Kb] . Videtur itaque dici originale ab ipsa origine uniuscujusque personae humanae: quamvis si quis dicat peccatum vocari originale, eo quod ab illis descendat in singulos, a quibus habent [2980 1Kb] originem naturae, non contradicam: si tamen [2981 1Kb] non negetur originale peccatum cum ipsa uniuscujusque personae trahi origine. Licet enim [2982 1Kb] [Col. 0433C] in uno quoque homine simul sint et natura [2983 1Kb] , qua est homo sicut omnes [2984 1Kb] alii, et persona, qua discernitur ab aliis; ut cum dicitur ille, vel iste: sive proprio [2985 1Kb] nomine [2986 1Kb] , ut Adam et Abel; et uniuscujusque peccatum sit in natura et persona: fuit enim peccatum Adae in homine, quod est in natura; et in illo qui vocatus est Adam, quod est in persona. Est tamen peccatum, quod quisque trahit cum natura [2987 1Kb] in ipsa sui origine: et est peccatum quod non trahit cum ipsa [2988 1Kb] natura: sed ipse facit illud, post quam jam est persona discreta ab aliis personis. [Col. 0434A] Illud quidem quod trahitur in [2989 1Kb] ipsa origine, vocatur originale; quod potest etiam dici naturale, non quod [2990 1Kb] sit ex essentia naturae, sed quoniam propter ejus corruptionem cum illa assumitur. Peccatum autem quod quisque facit, postquam persona est, personale potest nominari, quia vitio personae fit. Simili ratione potest dici originalis, et personalis justitia. Siquidem Adam et Eva originaliter, hoc est, in ipso sui initio, mox ut homines exstiterunt, sine intervallo justi simul fuerunt. Personalis autem dici potest justitia, cum injustus accipit justitiam, quam ab origine [2991 1Kb] non habuit.



CAPUT II [al. I].

Qualiter humana natura corrupta est.

Ergo Adam [2992 1Kb] et Eva si justitiam servassent originalem, [Col. 0434B] qui de illis nascerentur originaliter, sicut illi, justi essent. Quoniam autem [2993 1Kb] personaliter peccaverunt, cum originaliter fortes et incorrupti haberent potestatem semper servandi sine difficultate justitiam; totum, quod erant, infirmatum et corruptum est. Corpus quidem, quia tale post peccatum 98 fuit, qualia sunt brutorum animalium corruptioni et carnalibus appetitibus subjacentia: anima vero, quia ex corruptione corporis et eisdem appetitibus [2994 1Kb] , atque ex indigentia bonorum quae perdidit, carnalibus affectibus infecta [2995 1Kb] est; et quia tota natura humana in illis erat, et extra illos de illa nihil [2996 1Kb] erat, tota infirmata et corrupta est. Remansit igitur in ea debitum justitiae integrae sine omni injustitia [2997 1Kb] , quam accepit; et debitum satisfaciendi, [Col. 0434C] quia eam deseruit; cum ipsa corruptione, quam propter peccatum incurrit. Sicut itaque, si non peccasset, qualis facta est a Deo, talis propagaretur: ita post peccatum, qualem se fecit peccando, talis propagatur. Quoniam igitur per se nec satisfacere pro peccato, nec justitiam derelictam recuperare valet, et corpus, quod corrumpitur, aggravat animam (Sap. IX, 15): et tunc maxime, quando infirmius est [2998 1Kb] ; ut in infantia, et in utero matris, ut nec intelligere justitiam possit: videtur esse necesse [Col. 0434D] eam in infantibus [2999 1Kb] nasci cum debito satisfaciendi [Col. 0435A] pro primo peccato, quod semper cavere [3000 1Kb] potuit [3001 1Kb] , et cum debito habendi originalem justitiam, quam semper servare valuit [3002 1Kb] . Nec impotentia excusat eam in ipsis infantibus, quia in illis non solvit quod debet, quoniam ipsa sibi [3003 1Kb] facit eam, deserendo justitiam in primis parentibus [3004 1Kb] , in quibus tota erat: et semper debitrix est habere potestatem, quam ad servandam semper justitiam accipit: hoc esse videri potest in infantibus originale peccatum. Addamus etiam peccata proximorum parentum, quae redduntur in tertiam et quartam generationem. Quamvis enim quaeri possit [3005 1Kb] utrum haec omnia intelligenda sint in originali peccato, an non: tamen, ne propter hoc quod quaero videar levigare illud, ponam istud esse tale, ut a nullo [Col. 0435B] gravius ostendi possit.



CAPUT III. Quod non sit peccatum nisi in voluntate rationali.

Verum sive hoc totum sit originale peccatum, sive aliquid minus [3006 1Kb] : puto nullatenus illud posse asseri esse in infante antequam habeat animam rationalem; sicut nec in Adam fuisse justitiam, priusquam fieret homo rationalis. Nam si Adam et Eva generassent sine [3007 1Kb] praecedenti peccato, non tamen esset in semine justitia, nec esse posset priusquam formarentur in viventem hominem. Si ergo semen hominis non est susceptibile justitiae, priusquam fiat homo, non potest suscipere originale peccatum antequam homo sit [3008 1Kb] . Nempe originale peccatum esse injustitiam dubitari non debet. Nam si omne peccatum [Col. 0435C] est injustitia, et originale peccatum est peccatum; utique est et injustitia. Sed si dicit aliquis: Non est omne peccatum injustitia, dicat posse simul in aliquo et esse aliquod peccatum [3009 1Kb] , et nullam esse injustitiam: quod videtur incredibile. Si vero dicitur originale peccatum non esse absolute dicendum peccatum, sed cum additamento, originale peccatum; sicut pictus homo non vere est homo [3010 1Kb] , sed vere est homo pictus [3011 1Kb] ; profecto sequitur quia infans, qui nullum habet peccatum nisi originale, mundus est a peccato: nec fuit solus inter homines filius Virginis in utero matris, et nascens de matre, sine peccato: et aut non damnatur infans qui moritur sine baptismo, nullum habens peccatum praeter originale; aut sine peccato damnatur. Sed nihil horum [Col. 0435D] accipimus. Quare omne [3012 1Kb] peccatum est injustitia, [Col. 0436A] et originale peccatum est absolute peccatum: unde sequitur quia est injustitia [3013 1Kb] . Item si Deus non damnat nisi [3014 1Kb] propter injustitiam, damnat autem aliquem propter originale peccatum: ergo non est aliud originale peccatum quam injustitia. Quod si ita est, et injustitia non est aliud quam absentia debitae justitiae [3015 1Kb] : non enim videtur esse injustitia, nisi in natura, quae, cum debet habere, justitiam non habet; utique originale peccatum clauditur sub eadem definitione injustitiae. At si justitia est rectitudo voluntatis propter se servata, nec ista rectitudo potest esse nisi in rationali natura: ergo non est nulla natura debitrix justitiae, nisi rationalis; sicut ulla natura susceptibilis est justitiae, praeter rationalem [3016 1Kb] . Quare quoniam injustitia [Col. 0436B] non potest esse nisi ubi justitia debet esse, originale peccatum, quod est injustitia, non est nisi in natura rationali. Rationalis autem natura non est nisi Deus, et angelus, et anima hominis per quam homo dicitur rationalis, et sine qua non est homo. Quoniam ergo non est originale peccatum nec in Deo nec in angelo, non est nisi in hominis anima rationali. Sciendum quoque est quia justitia non potest esse nisi in voluntate, si justitia est rectitudo voluntatis propter se servata: quare nec injustitia. Non enim vocatur [3017 1Kb] absentia justitiae, injustitia; nisi ubi debet esse justitia. Nihil itaque praeter ipsam justitiam vel injustitiam dicitur justum vel injustum, nisi voluntas, aut propter voluntatem justam vel injustam. Per hanc dicimus justum vel injustum [Col. 0436C] hominem, vel angelum; justam vel injustam animam, sive actionem.



CAPUT IV [3018 1Kb] . Quod nihil per se sit justum aut injustum, nisi ipsa justitia, vel injustitia [3019 1Kb] , et quod nihil puniatur nisi voluntas.

Nihil enim, sive substantia, sive actio, sive aliquid aliud per se consideratum, est justum, nisi justitia; aut injustum, vel peccatum, nisi injustititia; nec ipsa voluntas, in qua est justitia, sive injustitia. Aliud enim est vis illa animae qua ipsa anima vult aliquid [3020 1Kb] : quae vis, instrumentum volendi potest dici (sicut visus instrumentum videndi) quam voluntatem nominamus: et aliud est justitia: quam habendo, justa voluntas; et qua carendo, injusta vocatur: [Col. 0436D] dicuntur etiam [3021 1Kb] voluntates ejusdem instrumenti, [Col. 0437A] affectiones et usus [3022 1Kb] : quod hic longum est inserere. Nec ipsi appetitus, quos Apostolus carnem vocat, quae concupiscit adversus spiritum (Rom. VIII); et legem peccati, quae est in membris, repugnantem legi mentis (Galat. V) justi vel injusti sunt, per se considerati [3023 1Kb] . Non enim hominem justum [3024 1Kb] faciunt, vel injustum, sentientem; sed injustum, tantum voluntate, cum non debet, consentientem. Dicit enim Apostolus [3025 1Kb] , nihil damnationis esse his qui sunt in Christo Jesu, qui non secundum carnem ambulant (Rom. VIII), id est [3026 1Kb] , qui non carnis voluntate [3027 1Kb] consentiunt. Nam si sentientem sine consensu, injustum facerent, sequeretur [3028 1Kb] damnatio. Quare non eos sentire, sed eis consentire, peccatum est. Si enim per se injusti essent [3029 1Kb] , quoties [Col. 0437B] illis consentiretur, injustum facerent. Sed quando bruta animalia illis consentiunt, non dicuntur injusta. Item: si peccata essent, auferrentur in baptismo, cum omne peccatum abstergitur: quod nequaquam fieri palam est. Quare non est in eorum essentia ulla injustitia; sed in voluntate rationali illos inordinate sequente. Cum enim illis resistit voluntas, condelectando legi Dei secundum interiorem hominem; tunc est justa voluntas. Justitiam enim, quam lex jubet, et legem Dei dicit, quia a Deo est; et legem mentis, quia per mentem intelligitur: sicut lex vetus lex Dei dicitur, quia a Deo est; et lex Moysi, quia per Moysen ministrata est. Quod quidem dixi nullam actionem per se injustam dici, sed propter injustam voluntatem; in illis planum est, quae non [Col. 0437C] injuste possunt fieri aliquando: ut est, hominem [3030 1Kb] occidere, sicut fecit Phinees (Num. 25): et utriusque sexus commistio, ut in conjugio: sive in brutis [3031 1Kb] animalibus. In illis vero quae nunquam nisi injuste possunt esse, ut est perjurium, et quaedam alia, quae nec sunt nominanda, non ita facile intelligitur. Sed si aliqua actio, qua fit aliquid [3032 1Kb] : quae non est, nisi dum fit aliquid [3033 1Kb] et peracto eo transit, ut 99 jam non sit; aut opus, quod sit et remanet (verbi gratia: cum in scribendo quod scribi non debet, transit scriptio, qua fiunt scripturae [3034 1Kb] quae remanet) esset peccatum transeunte actione, ut jam non sit; transiret similiter peccatum, nec jam esset; aut quandiu remaneret quod fit, nunquam deleretur peccatum: sed videmus peccata [Col. 0437D] saepe et non [3035 1Kb] deleri, actione delata; et deleri [Col. 0438A] opere non deleto. Quare nec actio [3036 1Kb] , quae transit; nec opus, quod remanet, est aliquando peccatum. Denique si de actionibus voluntariis quae injuste fiunt, arguuentur membra et sensus quibus fiunt; respondere possunt: Deus nos, et potestatem quae in nobis est, subjecit voluntati; ut ad imperium ejus non possimus non movere nos [3037 1Kb] , et facere quod vult; imo illa movet nos, velut instrumenta sua, et facit opera quae videmur facere; nec nos possumus illi per nos resistere; nec opera, quae facit, possunt non fieri; dominae, quam [3038 1Kb] Deus nobis dedit, nec possumus, nec debemus non obedire; quando illi obedimus, Deo qui hanc legem nobis dedit, obedimus. Ergo quid peccant membra, vel sensus, vel opera, quae Deus sic subjecit voluntatis, si servant [Col. 0438B] quod Deus illis ordinavit? Quidquid igitur faciunt, totum imputandum est voluntati. Quod cum ita sit, miratur forsitan quis cur pro culpa voluntatis membra puniantur et [3039 1Kb] sensus. Verum non ita est, non enim punitur nisi voluntas. Nam nihil est alicui poena, nisi quod est contra voluntatem; et nulla res poenam sentit, nisi quae habet voluntatem: membra autem et sensus per se nihil volunt. Sicut igitur [3040 1Kb] voluntas in membris et sensibus operatur; ita in illis ipsa torquetur aut delectatur. Quod si quis non accipit; sciat in sensibus et membris non nisi animam, in qua est voluntas, sentire et operari; et ideo in illis torqueri aut delectari: habet tamen usus ut actiones, quas facit [3041 1Kb] injusta voluntas, vocemus peccata; quia in voluntate, qua [Col. 0438C] fiunt, est peccatum. Dantur etiam quibusdam nomina, quibus significatur eas injuste fieri, ut fornicatio, mendacium. Sed aliud intelligitur [3042 1Kb] , cum ipsa actio [3043 1Kb] , vel prolatio; aliud, cum utrum, juste vel injuste fiat, consideratur.



CAPUT V. Quod malum, quod est peccatum sive injustitia, nihil sit.

Denique omnis essentia est a Deo, a quo nihil est injustum [3044 1Kb] . Quare nulla essentia est injusta per se. Injustitia autem omnino nihil est, sicut caecitas. Non enim aliud est caecitas, quam absentia visus ubi debet esse; quae non magis [3045 1Kb] est aliquid in oculo [3046 1Kb] ubi debet esse visus, quam in ligno ubi non debet esse. Non enim est injustitia talis res qua inficiatur [Col. 0438D] [3047 1Kb] et corrumpatur anima, velut corpus veneno; et [Col. 0439A] quae faciat aliquid [3048 1Kb] , sicut videtur quando malitiosus homo mala facit opera. Nam quemadmodum cum indomita fera ruptis vinculis discurrendo saevit: et cum navis, si gubernator dimisso gubernaculo dimittat eam [3049 1Kb] , ventis et montibus maris vagatur, et invehitur in quaelibet pericula; dicimus quia hoc facit absentia catenae, vel gubernaculi: non quod absentia eorum aliquid sit, aut quidquam faciat; sed quoniam si adessent, facerent ne saeviret fera, aut periret navis: ita cum malus homo saevit, et in quaelibet animae suae pericula, quae sunt mala opera, impellitur; clamamus quia haec operatur injustitia [3050 1Kb] : non quod ipsa ulla essentia sit, aut faciat aliquid; sed quoniam voluntas (cui subditi sunt omnes voluntarii motus totius hominis) absente [Col. 0439B] justitia diversis appetitibus impulsa, se et omnia sibi subdita in multimoda mala levis et effrenata et sine rectore praecipitat: quod totum [3051 1Kb] justitia, si adesset, prohibet ne fieret. Ex his ergo facile [3052 1Kb] cognoscitur quia injustitia nullam habet essentiam; quamvis injustae voluntatis affectus et actus, qui per se considerati aliquid sunt, usus injustitiam vocet. Hac ipsa ratione intelligimus malam nihil esse. Sicut enim injustitia non est aliud quam absentia debitae justitiae, ita malum non est aliud quam absentia debiti boni. Nulla autem essentia (quamvis mala dicatur) est nihil, nec malam esse, est [3053 1Kb] ulli esse [3054 1Kb] aliquid. Nulli enim essentiae est aliud malam esse, quam [3055 1Kb] deesse illi bonum quod debet habere, deesse vero bonum quod debet adesse, non est aliquid [Col. 0439C] esse. Quare malam esse [3056 1Kb] , non est ulli essentiae aliquid esse. Haec breviter de malo, quod semper est nihil, indubitanter quod est injustitia [3057 1Kb] , dixi. Incommoditas enim est malum [3058 1Kb] (unde incommoda, mala dicuntur) quae aliquando nihil est [3059 1Kb] ut surditas et caecitas; aliquando videtur esse [3060 1Kb] aliquid; ut dolor, et tristitia. Quod autem justitia sit rectitudo voluntatis propter se servata: et injustitia non sit aliud quam absentia debitae justitiae, et nullam habeat [3061 1Kb] essentiam: quod etiam omnis essentia sit a Deo, et nihil sit a Deo nisi bonum, sufficienter me puto ostendisse in eo tractatu (cap. 1, 15, 16) quem fecit De casu diaboli. Sed de justitia plenius [Col. 0439D] in illo quem edidi de veritate (cap. 13).
[Col. 0440A]


CAPUT VI. Quod cum punit Deus pro peccato, non puniat pro nihilo.

Quidam cum audiunt peccatum nihil esse, solent dicere: Si peccatum nihil est, cur punit Deus hominem pro peccato, cum pro nihilo puniri nemo debeat? Quibus, quamvis humilis sit quaestio, tamen quia quod quaerunt ignorant, aliquid breviter respondendum est. Licet pariter nihil sit absentia justitiae, et ubi debet esse justitia, et ubi non debet esse; punit tamen Deus recte peccatores non pro nihilo, sed propter aliquid, quia (ut in praefato libro dixi) et debitum [3062 1Kb] sibi honorem, quem sponte reddere noluerunt, ab invitis [3063 1Kb] exigit; et ne quid inordinatum sit in regno ejus, eos separatim a justis ordine competenti [Col. 0440B] disponit. Creaturas autem in quibus justitia non debet esse, non punit pro absentia justitiae hoc est pro nihilo: quia non est aliquid, quod ab illis exigat; nec ordo congruus universitatis rerum hoc postulat [3064 1Kb] . Sic itaque cum punit Deus pro peccato, quod est absentia debitae justitiae, quae nihil est; non omnino punit pro nihilo: et verum est quia nisi sit aliquid, propter quod punire debeat, omnino non punit pro nihilo [3065 1Kb] . Jam peccatum et injustitiam nihil esse: et haec non esse nisi [3066 1Kb] in rationali voluntate, nec ullam essentiam proprie dici injustam nisi voluntatem: ex his quae dicta sunt, apertum esse existimo.



CAPUT VII. Quomodo semen [3067 1Kb] hominis dicatur immundum, et [Col. 0440C] concipit in peccatis, quamvis in eo non sit peccatum.

Videtur itaque sequi quod aut infans statim ab ipsa conceptione animam habet rationalem [3068 1Kb] , sine qua voluntatem rationalem nequit habere; aut in eo non est originale peccatum, mox cum conceptus est. Quod autem mox ab ipsa conceptione rationalem animam habeat, nullus humanus suscipit sensus. Sequitur enim ut quoties susceptum semen humanum, etiam ab ipso momento susceptionis perit antequam [3069 1Kb] perveniat ad humanam figuram; toties damnetur in illo anima humana; quoniam non reconciliatur per Christum: quod est nimis absurdum. Haec igitur pars hujus divisionis penitus relinquenda est, sed si non statim infans ab ipsa [Col. 0440D] conceptione habet peccatum; quid est, quod dicit [3070 1Kb] [Col. 0441A] Job Deo: Quis potest facere mundum, de immundo conceptum semine: nonne tu qui [3071 1Kb] solus 100 es? (Job XIV, 4.) Et quomodo verum est, quod dicit David: In iniquitatibus conceptus sum, et in peccatis concepit me mater mea (Psal. L, 7). Quaeram igitur, si possum, quomodo, quamvis non statim ab ipsa conceptione sit in infantibus peccatum, immundo tamen semine in iniquitatibus et in peccatis concipi [3072 1Kb] dicantur. Saepe utique divina Scriptura asserit aliquid esse, quod modo non est [3073 1Kb] , idcirco quia tamen est futurum esse. Sic quippe Deus Adae de ligno vetito dicit: In quacunque die comederis ex eo, morte morieris (Gen. II, 7); non quod ea die mortuus sit corpore, sed quoniam die illa necessitatem accepit aliquando moriendi. Et Paulus similiter [Col. 0441B] ob necessitatem moriendi aliquando, ait: Si autem Christus in vobis est [3074 1Kb] , corpus quidem mortuum est propter peccatum, spiritus vero vivit propter justificationem (Rom. VIII, 10). Non enim corpora eorum, quibus loquebatur, mortua erant; sed moritura propter peccatum: quia per unum hominem peccatum in hunc mundum intravit, et per peccatum mors (Rom. V, 12). Sicut in Adam omnes [3075 1Kb] peccavimus, quando ille peccavit: non quia tunc peccavimus ipsi qui nondum eramus, sed quia de illo futuri eramus: et tunc facta est illa [3076 1Kb] necessitas ut cum essemus peccaremus: quoniam per unius inobedientiam peccatores constituti sunt multi (Ibid. V. 19). Simili modo de immundo semine in iniquitatibus et in peccatis concipi potest homo intelligi; non quod in semine sit [Col. 0441C] immunditia peccati, aut peccatum sive iniquitas; sed quia ab ipso semine et ipsa conceptione, ex qua incipit homo esse, accipit necessitatem [3077 1Kb] ut, cum habebit animam rationalem, habeat peccati immunditiam, quae non est aliud quam peccatum et iniquitas. Nam etsi vitiosa [3078 1Kb] concupiscentia generetur infans; non tamen magis est in semine culpa, quam est in sputo vel in sanguine, si quis mala voluntate exspuit, aut de sanguine suo aliquid emittit: non enim sputum [3079 1Kb] aut sanguis, sed mala voluntas arguitur. Patet igitur quomodo et in infantibus non statim ab ipsa conceptione sit peccatum; et vera sint quae [3080 1Kb] de divina Scriptura opposui. Quippe non est illis peccatum, quia non habent (sine qua non inest peccatum [3081 1Kb] ) voluntatem: et tamen dicitur [Col. 0441D] inesse, quoniam in semine trahunt peccandi, [Col. 0442A] (cum homines jam erunt [3082 1Kb] ) necessitatem. Si ergo haec, ut puto, vera sunt; quod assumitur de parente ad prolem, quia nullam habet voluntatem, nullum est in eo peccatum.



CAPUT VIII. Quod in semine sumpto de Virgine non sit peccatum neque necessitas futuri peccati.

Itaque perspicuum est quoniam in eo [3083 1Kb] quod Filius Dei in personam suam assumpsit de Virgine, nulla potuit esse peccati macula. Sed dictum est quia semen a pareatibus trahitur cum necessitate peccati futuri, cum fuerit animatum anima rationali: hoc utique [3084 1Kb] non est propter aliud, nisi quia humana natura nascitur in infantibus (ut dixi) cum debito [3085 1Kb] satisfaciendi pro peccato Adae, et, secundum [Col. 0442B] quod posui, proximorum parentum (quod nequaquam facere potest: et quandiu non facit, peccat); et quia sola per se non valet justitiam habere quam deseruit [3086 1Kb] ; et anima, quae aggravatur [3087 1Kb] corpore quod corrumpitur, nequit eam saltem intelligere, quae nec servari potest nec haberi non intellecta. Quapropter si ab his necessitatibus semen assumptum de Virgine liberum ostendi poterit, palam erit quia nullam peccati necessitatem traxit. Quod illa quidem [3088 1Kb] necessitas, qua humana natura sola per se justitiam recuperare nequit, et illa qua corpus quod corrumpitur aggravat animam, ut eamdem justitiam nec acceptam in aetate perfecta sine auxilio gratiae servare, nec in infantibus saltem [3089 1Kb] intelligere queat, ab illo semine sint alienae facile monstrari [Col. 0442C] valet per unitatem personalem assumentis et assumptae naturae: si prius necessitas illa repellitur, qua ad satisfactionem pro peccatis primorum et proximorum parentum astringi videtur. Sed quod illud nullum [3090 1Kb] sequatur a proximis parentibus debitum, dubium non erit; si a debito primorum parentum liberum intelligi [3091 1Kb] poterit. Hoc igitur, adjuvante Deo, conabor primum quomodo cognosci possit, investigare: quatenus hoc demonstrato, in aliis non sit necesse multum laborare.



CAPUT IX. Cur peccatum quo damnatur humanum genus, magis imputetur [3092 1Kb] Adae quam Evae; cum ille post et per illam peccaverit.

Ad quod mihi videtur quaerendum in primis, cur saepius et specialius peccatum, quo damnatum est [Col. 0442D] humanum genus, magis imputetur Adae quam Evae: [Col. 0443A] cum illa prior [3093 1Kb] peccaverit, et Adam [3094 1Kb] post et per illam. Dicit enim Apostolus: Sed regnavit mors ab Adam usque ad Moysen, etiam in eos qui non peccaverunt in similitudinem praevaricationis Adae (Rom. V, 14). Multa quoque alia leguntur, quae magis Adam quam Evam criminari videntur. Quod ideo fieri existimo quia illa duorum copula tota intelligitur in nomine principalis partis; sicut saepe per partem totum solet significari: aut quoniam Adam cum costa sua, quamvis in mulierem aedificata, dici poterat Adam, sicut legitur: quia Deus Masculum et feminam fecit eos, et benedixit eis (Gen. I, 17). Et vocavit nomen eorum Adam in die quo creati sunt: aut idcirco, quia si non Adam, sed sola Eva peccasset; non necesse erat totum humanum genus [3095 1Kb] [Col. 0443B] perire, sed solam Evam. Poterat namque Deus de Adam, in quo semen omnium hominum creaverat [3096 1Kb] , aliam facere mulierem, per quam de Adam propositum Dei perficeretur. Eisdem rationibus significabo [3097 1Kb] per nomen Adae eos ambos, nisi cum necesse erit eos discernere.



CAPUT X. Cur graventur peccato Adae, qui ejus conscii non fuerunt.

Est quidem unusquisque filius Adae et homo per [3098 1Kb] creationem, et Adam per propagationem, et persona per individuitatem [3099 1Kb] , qua discernitur ab aliis. Non enim habet esse homo ab Adam [3100 1Kb] , sed per Adam. Nam sicut Adam non se fecit hominem; ita non fecit in se naturam propagandi: sed Deus qui [Col. 0443C] eum creavit hominem, fecit in eo hanc naturam [3101 1Kb] ; ut de illo propagarentur homines. Dubium autem non est, unde unusquisque alligetur debito, de quo agitur: non enim unde, quia homo est, nec quia persona est. Nam si idcirco unusquisque hujus debiti reus est, quia est homo, aut persona; necesse erat Adam, priusquam peccasset, hoc debito [3102 1Kb] astrictum esse, quia erat homo et persona: quod est absurdissimum. Restat igitur ut per hoc tantum sit debitor, quia est Adam; sed non simpliciter, quia est Adam; sed quia est peccator Adam. Nempe sequeretur quia si nunquam peccasset Adam; tamen qui de illo propagarentur, cum hoc debito nascerentur: quod impium est. Non incongruum est [3103 1Kb] hic repetere [3104 1Kb] , [Col. 0444A] quod jam supra dictum est: cur, scilicet, unusquisque peccato vel debito Adae gravetur, idcirco quia de illo propagatur; cum ejusdem peccati conscius non fuerit. Cum fecit Deus Adam [3105 1Kb] fecit in eo naturam propagandi: quam subjecit ejus potestati, ut ea uteretur pro sua voluntate, quandiu ipse vellet subditus esse Deo: nam non illa uteretur bestiali [3106 1Kb] et irrationali [3107 1Kb] voluptate, sed humana et rationali voluntate. Sicut enim est bestiarum nihil velle cum ratione; ita hominum esset [3108 1Kb] nihil velle sine ratione: quod semper debent, quia potestatem hanc accepit Adam et eam semper servare potuit. Dedit etiam illi 101 Deus hanc gratiam [3109 1Kb] , ut sicut quando illum condidit nulla propagandi operante natura, aut voluntate creaturae, [Col. 0444B] simul fecit eum et rationalem et justum: ita simul cum rationalem haberent animam, justi essent, quos generaret operante natura et voluntate, si non peccaret. Eadem quippe ratione, qua monstratur rationalem naturam justam esse creatam, quod in saepe fato fecit opusculo (lib. II, c. 1), probatur etiam quod qui ex humana natura propagarentur non praecedente peccato, ex necessitate justitiam pariter haberent cum rationalitate. Siquidem qui creavit primum hominem sine parentum generatione, creat etiam eos qui [3110 1Kb] per creatam [3111 1Kb] ab illo fiunt propagandi naturam. Omnis igitur homo, si peccatum non praecessisset, simul esset sicut Adam, et justus et rationalis. Quoniam vero Adam subditus noluit esse Dei voluntati; ipsa natura propagandi quamvis remaneret, [Col. 0444C] non fuit subdita ejus voluntati, sicut esset, si non peccasset: et gratiam, quam de se propagandis [3112 1Kb] servare poterat, perdidit: atque omnes, qui operante natura quam acceperat, propagantur, ejus astricti debito nascuntur. Quamobrem quoniam humana natura (quae sic erat in Adam tota, ut nihil de illa extra illum esset,) peccando sine omni necessitate, Deum exhonoravit, unde per se [3113 1Kb] satisfacere non potuit; gratiam, quam acceptam propagandis de se [3114 1Kb] semper potuit servare, perdidit: et peccatum, secum comitante poena peccati, quantumcunque per datam propagandi naturam propagetur, trahit.
[Col. 0445A]


CAPUT XI. Quod propagatio de Virgine non subjaceat legi et meritis naturalis propagationis; et quod tres sint [3115 1Kb] cursus rerum.

Nunc [3116 1Kb] diligenter considerandum est utrum haec quasi haereditas peccati, et poenae peccati [3117 1Kb] ad hominem per virginem [3118 1Kb] de Adam propagatum [3119 1Kb] juste pertranseat [3120 1Kb] . Certum quidem est quod Adam non accepit naturam propagandi, nisi per virum simul et mulierem. Siquidem humana natura non habet, et impossibile cognoscitur, ut solus vir, aut sola mulier hominem generaret [3121 1Kb] , natura tantum et voluntate [3122 1Kb] propria operante. Sicut namque limus terrae non acceperat [3123 1Kb] naturam aut voluntatem, qua operante vir primus de illo [Col. 0445B] fieret; quamvis esset de quo a Deo fieri posset: sic non est facta mulier de costa viri, aut vir de sola muliere, operante natura aut voluntate hominis. Sed Deus propria voluntate et potestate fecit virum de limo unum, et alterum de sola femina, et feminam de solo viro: licet enim nihil fiat, nisi voluntate Dei faciente aut permittente; quaedam tamen sola potestas et voluntas ejus facit; quaedam, creata natura; quaedam, voluntas creaturae [3124 1Kb] . Sed sicut creata natura nihil per se facere potest, nisi quod a voluntate Dei accepit [3125 1Kb] : ita voluntas creaturae nequit [3126 1Kb] per se quidquam operari, nisi quod natura adjuvat aut concedit. Sola Dei voluntas fecit in principio rerum naturas, dans quibusdam competentes singulis voluntates; ut naturae et voluntates [Col. 0445C] secundum ordinem sibi traditum, suum opus in rerum cursu persolverent: et adhuc multa facit, cum de eisdem naturis et voluntatibus operatur, quod illae secundum suum usum et propositum nequaquam facerent [3127 1Kb] . Solius quippe voluntatis Dei est opus, cum mare [3128 1Kb] siccum iter intra se populo praebet; cum mortui resurgunt; cum aqua subito in vinum convertitur; cum et Spiritu sancto corda hominum ea quae nec per se, nec per aliam creaturam sciunt, docentur; cum noxiae voluntates a suo impetu, sola gratia regente, ad hoc quod prodest convertuntur; cum alia multa fiunt [3129 1Kb] , quae nec creatura, nec ejus voluntas per usitatum cursum [Col. 0445D] suum operaretur [3130 1Kb] . Natura levia sursum, gravia [Col. 0446A] deorsum trahit: terram, aliquando prius voluntate colente et seminante, aliquanto nullo voluntatis opere praecedente, herbas et arbores innumeras producere et eas fructificare facit; et alia multa, quae facilius usu [3131 1Kb] quam doctrina agnoscimus. Voluntati imputantur illa, quae sunt hujusmodi [3132 1Kb] , iter facere [3133 1Kb] , aedificare, scribere, loqui, et similia quae non nisi voluntas facit. Cum igitur omnia quae fiunt, si diligenter considerentur, fiant aut sola voluntate Dei, aut natura secundum vim a Deo illi inditam, aut voluntate creaturae: et ea quae nec natura creata, nec voluntas creaturae, sed solus Deus facit, semper miranda sint; apparet quia tres sunt cursus rerum, scilicet, mirabilis, naturalis, voluntarius: et mirabilis quidem aliis aut eorum [Col. 0446B] legi [3134 1Kb] nullatenus subditus est; sed libere dominatur: neque illis facit injuriam, quando eis obviare videtur; quia nihil habent, nisi quod ab illo acceperunt, nec ille dedit eis aliquid [3135 1Kb] nisi sub se. Quoniam ergo propagatio viri [3136 1Kb] de sola virgine, ita non est naturalis, aut voluntaria; sed mirabilis, sicut illa quae mulierem protulit de solo viro, et sicut creatio viri de limo; palam est quia nequaquam subjacet legibus et [3137 1Kb] meritis illius propagationis, quam et voluntas [3138 1Kb] et natura, quamvis discrete, operantur [3139 1Kb] ; aliud enim ibi facit [3140 1Kb] voluntas, aliud natura: pariter tamen verus est homo et Adam de non homine, et Jesu de sola muliere, et Eva de solo viro; sicut est verus homo, quilibet vir aut mulier de viro et muliere. Omnis autem [Col. 0446C] homo aut Adam est, aut de Adam [3141 1Kb] : sed Eva de solo Adam est, et omnes alii de Adam et Eva. Quoniam namque [3142 1Kb] Maria, de qua sola est Jesu, de Adam et Eva est; non potest ipse de eisdem non esse. Sic namque expediebat ut qui redempturus erat genus humanum, esset et nasceretur de patre et matre omnium.



CAPUT XII. Quod mala Adae nulla rectitudine ad illum hominem transeant.

Quomodo autem filius Virginis non subjaceat [3143 1Kb] peccato, aut debito Adae, sic quoque difficile non est intelligere. Si quidem Adam factus est justus [3144 1Kb] et [Col. 0446D] liber a peccato et debito saepefato, et a poena peccati, [Col. 0447A] et beatus pote s servare semper acceptam justitiam; et per justitiam eam, quam dixi, libertatem et beatitudinem. Quoniam ergo Adam, cum [3145 1Kb] haec bona sine omni difficultate posset semper servare [3146 1Kb] sibi, non servavit; ea sibi ipse abstulit, et horum se contrariis subjecit. Factus est itaque servus peccati, sive injustitiae, et debiti, quod reddere nequit [3147 1Kb] , et miseriae, de qua est [3148 1Kb] impotentia bona perdita recuperandi [3149 1Kb] . Sicut igitur aliter nequivit sibi auferre bona quae habebat, et attrahere mala quae non habebat, quam non servando sibi bona, cum potuit [3150 1Kb] : ita nulli alii valuit eadem bona auferre, atque mala inferre, nisi non servando bona cui servare [3151 1Kb] quivit. Servare autem nulli potuit ea bona, nisi illis quorum generationis potestatem [Col. 0447B] voluntati subditam accepit. Nulli ergo personae quamvis de se propagatae [3152 1Kb] transmittere mala praedicta potuit in cujus generatione nec natura illi data est [3153 1Kb] propagandi, nec voluntas ejus quidquam operata est, aut operari valuit. [3154 1Kb] Quare Adae mala praedicta nulla ratione aut rectitudine ad hominem conceptum de Virgine pertranseunt.



102 CAPUT XIII. Quod etsi non [3155 1Kb] esset Deus, sed purus homo, necesse tamen esset illum talem esse, qualis primus homo factus est.

Item: si diligenter [3156 1Kb] puro rationis intuitu sapientem Dei speculamur justitiam; nimis absurdum intelligitur ut per illud semen, non creata natura, nec voluntas creaturae, non ulli data potestas [3157 1Kb] [Col. 0447C] producit aut seminat; sed solus Dei voluntas propria ad procreandum hominem, nova virtute mundum a peccato de Virgine segregat, alieni peccati seu debiti sive poenae ad eumdem hominem necessitas ulla pertranseat; etiamsi non assumatur in personam [3158 1Kb] Dei, sed ut purus homo fiat. Nam eadem ipsa ratione, qua non debuit Deus Adam facere nisi justum, nec aliquo debito sive incommodo gravatum, aperte mens rationalis cognoscit eum, quem similiter propria voluntate et virtute procreat [3159 1Kb] , alicui malo subditum fieri non debere: quoniam nimis inconveniens est omnipotenti et [Col. 0447D] sapienti Dei bonitati, talem facere rationalem naturam [Col. 0448A] sola propria voluntate de materia, in qua nullum est peccatum. Quod qui non intelligit, non cognoscit quid Deo non conveniat [3160 1Kb] . Quapropter etiam si purum hominem sic faceret Deus, ut dictum est; necesse esset eum non minori praeditum esse justitia et beatitudine, quam fuit Adam, cum primum factus fuit.



CAPUT XIV. Quod propositae rationi non refragetur quod scriptum est: hominem de immundo semine et in iniquitatibus conceptum; etiamsi de aliquibus proprie dictum sit.

Nam si alicujus mens non capit quod de semine hominis dixi, scilicet, non esse in illo peccatum ante animam rationalem, sed immundum dici peccato [Col. 0448B] et iniquitate, propter futuram immunditiam, cum jam erit homo: atque putat illum [3161 1Kb] immundum esse in ipsa conceptione propterea quia [3162 1Kb] , sicut ipse mihi opposui, legitur: Quis potest facere mundum de immundo conceptum semine? (Job XIV.) Et: In iniquitatibus conceptus sum [3163 1Kb] , et in peccatis concepit me mater mea (Psal. L): non hic laboro [3164 1Kb] , quia non indigeo, ut quod non potest capere, capiat; sed peto ut quod breviter dicam, attendat. Illi utique qui haec dixerunt [3165 1Kb] , aut voluerunt [3166 1Kb] ea intelligi de omni hominis semine; aut tantum de illo quod cum sensu [3167 1Kb] seminatur voluptatis, quae non esset [3168 1Kb] nisi brutorum animalium, si homo non peccasset. At si de omni hoc senserunt; ergo semen de sola Virgine sumptum immundum [Col. 0448C] tanti viri asseruerunt [3169 1Kb] : quod impium est credere. Non itaque hoc de illo scripserunt. Sed si de aliquo hominis semine hoc juxta hunc sensum protulerunt [3170 1Kb] , non nisi de illo, quod cum praedicta voluptate concipitur, intelligi voluerunt. Hoc autem nullatenus refragatur nostrae rationi, quae semen de Virgine sumptum asserit esse mundum, quamvis sit de massa [3171 1Kb] peccatrice.



CAPUT XV. Quomodo massa peccatrix non sit tota peccatrix.

Nam quemadmodum caecitas non est in aliqua [3172 1Kb] parte hominis, quamvis homo dicatur caecus, [Col. 0448D] nisi in oculo ubi debet esse visus; non enim est in [Col. 0449A] manu, vel in pede: nec surditas est nisi [3173 1Kb] in aure, cum homo dicitur surdus; ita licet massa generis humani peccatrix nominetur, non tamen in ulla parte ejus est peccatum [3174 1Kb] , nisi, ut dixi, in voluntate [3175 1Kb] , quam in nulla [3176 1Kb] hominis conceptione semen habere cognoscitur. Quamobrem nulla ratione vera aut verisimili contradicente, si considerentur quae supra dicta sunt, jam libere possumus concludere quia nulla ratio, nulla veritas, nullus intellectus permittit ad hominem ex sola Virgine [3177 1Kb] conceptum de peccato massae peccatricis, quamvis de illa sit assumptus, aliquid potuisse aut debuisse accedere, etiamsi non esset Deus.



CAPUT XVI. Cur Joannes, et alii qui similiter concepti sunt per miraculum, non sint per se liberi [3178 1Kb] a peccato.
[Col. 0449B]

Quod si objiciuntar mihi Joannes Baptista et alii qui de sterilibus, et in quibus, prae senectute, natura generandi jam erat emortua, propagati sunt, et quasi per similem rationem putantur debuisse nasci sine peccato et poena peccati, quia per miraculum concepti sunt; valde utique intelligenda est ab istis aliena, ratio illa quae virginalem conceptionem liberam ab omni peccati monstrat necessitate. Aliud est enim aliquid inauditum [3179 1Kb] et inopinabile atque naturae incognitum facere: et aliud naturam aut aetate aut aliquo vitio debilitatam sanare, et ad suum opus revocare. Nam si Adam non peccasset, sicut ipse nulla senectute, nulla causa infirmaretur [3180 1Kb] : sic natura propagandi creata in illo et ad [Col. 0449C] utendum, ut jam dictum est, ejus potestati subdita, nullo casu a suo cursu impediretur. Non ergo in Joanne, et similibus, est aliquid novum naturae Adae, sicut est in filio Virginis, datum; sed quod suis causis infirmatum erat, cognoscitur esse reparatum. Quare quoniam illi per propagationem naturalem datam Adae sunt generati, nequaquam possunt aut debent ei de quo agimus, in conceptionis assimilari miraculo, ut ab originalis [3181 1Kb] vinculo peccati absoluti possint ostendi [3182 1Kb] .



CAPUT XVII. Cur Deus incarnatus, cum de Adam posset facere homines non deos sine peccato tot, quot sufficerent.
[Col. 0449D]

Forsitan dicet aliquis: Si purus homo, qui Deus [Col. 0450A] non esset, potuit fieri de Adam sine omni peccati contagione, sicut dicis, cur necesse fuit Deum incarnari; cum aut per unum talem, qui esset sine omni peccato, posset peccatores [3183 1Kb] Deus redimere: aut tot, quot necessarii erant ad perficiendam supernam civitatem, homines simili miraculo facere? Ad quod breviter respondeo [3184 1Kb] . Ideo Deus factus est homo, quia non sufficeret ad redimendos alios, sicut in saepefato opusculo [3185 1Kb] monstratum est, homo non Deus. Idcirco etiam non fecit tot homines tales, quot necessarii erant: ne si nullus de propagatione naturali salvaretur, frustra naturam illam in Adam condidisse, et quasi [3186 1Kb] non fecisset, correxisse videretur: quod summae sapientiae non convenit de aliqua natura facere. Non longe supra [Col. 0450B] [3187 1Kb] investigare proposui, quomodo semen sumptum de Virgine, in quo monstratum erat nullum esse peccatum, liberum a necessitatibus praedictis, in quibus omnes alios homines concipi posueram, posset intelligi: et de illa quidem necessitate, qua recuperare justitiam, quam deseruit humana natura, per se nequit; et de illa, qua corpus [3188 1Kb] , quod corrumpitur, aggravat animam, et maxime in infantibus, illud liberari [3189 1Kb] posse, quia homo ille Deus esset, confidebam; si prius ab illo necessitas peccati et debiti Adae et proximorum [3190 1Kb] parentum rationabiliter alienaretur. Incoepi itaque (lib. I) quaerere quomodo valeret hoc intelligi de necessitate peccati et debiti Adae; ut de aliis postea [3191 1Kb] facilius quod quaerebam inveniretur: et abundante gratia [Col. 0450C] illius de cujus conceptionis agitur (lib. I, cap. 16), munditia factum est, ut non [3192 1Kb] modo ab omni peccato, et debito, et necessitatibus 103 praefatis liberum cognosceretur; sed insuper hominem ita conceptum esse debere praeditum non minori [3193 1Kb] justitia, vel beatitudine, quam in qua factus est Adam, intelligibili ratione, etiam si non Deus sed purus homo esset, probaretur [3194 1Kb] . Siquidem pariter irrationabile [3195 1Kb] videbatur [3195 1Kb] , et peccatum aut poenam peccati ab ullis [3196 1Kb] parentibus ad illum per talem propagationem descendere; et Deum sponte rationabilem naturam injustam, aut, nulla ejus promevente [Col. 0450D] injustitia, miseram facere.
[Col. 0451A]


CAPUT XVIII. Quod de Virgine justa Deus conceptus sit, non necessitate [3197 1Kb] , quasi de peccatrice nasci non posset [3198 1Kb] , sed quia sic decebat.

Quamvis ergo de mundissima Virgine Filius Dei verissime conceptus sit, non tamen hoc ea necessitate factum est, quasi de peccatrice parente justa proles rationabiliter generari per hujusmodi propagationem nequiret: sed quia decebat ut illius hominis conceptio de matre purissima fieret. Nempe decens erat, ut ea puritate, qua major sub Deo nequit intelligi, Virgo illa niteret, cui Deus Pater unicum Filium suum [3199 1Kb] , quem de corde [3200 1Kb] suo aequalem sibi genitum, tanquam seipsum [3201 1Kb] diligebat, ita dare disponebat, ut naturaliter esset unus idemque communis Dei Patris et Virginis Filius: et [Col. 0451B] quam ipse Filius substantialiter facere sibi matrem eligebat; et de qua Spiritus sanctus volebat, et operaturus erat, ut conciperetur et nasceretur ille de quo ipse procedebat [3202 1Kb] . Qualiter autem [3203 1Kb] Virgo eadem per fidem ante ipsam conceptionem mundata sit, dixi (lib. II, cap. 16, 17); ubi aliam rationem de hoc ipso, unde agitur hic, reddidi.



CAPUT XIX. Quomodo ista ratio, et altera alibi data concordent et differant.

Quae duae rationes [3204 1Kb] intellectui meo videntur ad quaestionem unaquaeque per se sufficere; sed ambae simul animo vim rationis et decorem actionis quaerenti copiose satisfacere. Et quamvis ad idem tendant, in hoc tamen differunt, quod ista quidem, [Col. 0451C] quam [3205 1Kb] hic protuli, monstrat Deum etiam de peccatricis Virginis substantia, quoniam nusquam est in hominis natura praeter voluntatem peccatum, prolem debere justam, imo non nisi justam, nulla ratione repugnante, tali propagatione producere. Illa vero probat quod etiam si in tota Virginis essentia peccatum esset, tamen ad hujusmodi conceptionis munditiam, per fidem munda fieri posset [3206 1Kb] . Atque in ista omnis mortis necessitas, et cujuslibet corruptionis sive laboris ab illo homine [3207 1Kb] aperte excluditur: in illa autem [3208 1Kb] quaestio oriri de hoc [Col. 0451D] ipso videtur; sed sufficienti ratione, si diligenter [Col. 0452A] perspecta fuerit, dissolvitur [3209 1Kb] . Quapropter ex utraque palam est quia nihil nisi pia voluntate Dominus noster et redemptor sustinuit in omnibus, quae passus est.



CAPUT XX [3210 1Kb] . Quod natus de Virgine, pro originali peccato habuerit originalem justitiam.

Ut mihi videtur, de peccato quidem originali, sicut proposui, sufficienter ostensum est quomodo ad hominem de Virgine conceptum nulla ratione descendere a parentibus potuit; sed potius justus, et beatus [3211 1Kb] fieri, ratione exigente, debuit. Quamobrem, quoniam [3212 1Kb] de justo Patre secundum divinam, et de justa matre secundum humanam naturam, justus ab ipsa origine, ut ita dictum sit, natus est; non incongrue pro originali injustitia, quam [Col. 0452B] omnes alii filii Adae [3213 1Kb] habent, a sua origine justitiam originalem habere dicendus est.



CAPUT XXI [al. XX]. Quare non potuit habere personalem injustitiam.

At de personali [3214 1Kb] injustitia superfluum est disputare, quod ad illum [3215 1Kb] non attigerit; quoniam humana natura nunquam in illo sine divina fuit, nec illius anima unquam aggravata contra voluntatem, aut ullo modo impedita est corpore corruptibili. Quae anima, quoniam ipsa, imo totus ille homo et Verbum Dei Deus, una persona semper exstitit [3216 1Kb] , nunquam sine perfecta justitia, et sapientia, et potestate fuit, quam semper a seipso ille secundum personam, sicut Deus, habuit; licet in naturis humana a divina, quod [3217 1Kb] habuit; acceperit [3218 1Kb] : [Col. 0452C] altiorem autem aliam rationem, quomodo Deus assumpsit hominem de massa peccatrice sine peccato, velut azymum de fermentato [3219 1Kb] , praeter istam, quam hic; et illam quam alibi posui (lib. II, cap. 16) esse non nego: quam, si mihi ostensa fuerit, libenter accipio; et meas, si (quod non arbitror) contra veritatem esse potuerint [3220 1Kb] ostendi, non teneo.



CAPUT XXII [al. XXI] [3221 1Kb] . De quantitate originalis peccati.

Porro peccatum originale nec majus potest esse [Col. 0452D] quam dixi, nec minus: quia [3222 1Kb] cum infans jam rationalis [Col. 0453A] est, humana natura non habet in illo justitiam quam accepit in Adam, et quam semper debet [3223 1Kb] habere: neque eam excusat impotentia quia non habet, ut supra jam dictum est (cap. 2). Illud tamen non per omnia tam grave, sicut supra posui, existimo. Nam quoniam [3224 1Kb] ad hominem de Virgine conceptum ostendere volebam illud non pertinere; tale illud [3225 1Kb] constitui, cui aliquid non posset [3226 1Kb] addi: ne, sicut [3227 1Kb] dixi, propter hoc quod investigabam, viderer pondus ejus minorare. De quo quid mihi videatur, breviter nunc aperiam [3228 1Kb] . Peccatum Adae [3229 1Kb] ita in infantes [3230 1Kb] descendere, ut sic puniri pro eo debeant, ac si ipsi singuli illud fecissent personaliter, sicut Adam, non puto, quamvis propter illud factum sit, ut eorum nullus possit [Col. 0453B] nasci sine peccato, quod sequitur damnatio. Cum enim dicit Apostolus quia mors regnavit ab Adam usque ad Moysen, etiam in eos, qui non peccaverunt in similitudinem praevaricationis Adae (Rom. V, 14): aperte videtur significare quod non illis personaliter imputetur ipsa Adae praevaricatio, aut aliquid tam [3231 1Kb] magnum; quamvis omnes filios Adae excepto Virginis filio, peccatores et filios irae in scriptis suis pronuntiet. Nam cum ait, etiam in eos, qui non peccaverunt in similitudinem praevaricationis Adae: potest sic intelligi, ac si dicat, et iam in eos, qui non tantum peccaverunt, quantum Adam peccavit praevaricando. Et cum ait: lex autem subintravit, ut abundaret delictum (ibid. v, 20), aut intelligimus peccatum [3232 1Kb] ante legem in illis, qui non peccaverunt in similitudinem [Col. 0453C] praevaricationis Adae, minus quam Adae peccatum: aut si minus non erat [3233 1Kb] ; abundavit in eis peccatum post legem ultra peccatum Adae: quod intelligere nequeo, cum illud considero, de cujus pondere et satisfactione [3234 1Kb] in Cur Deus [3235 1Kb] homo, quod mihi visum est, sicut jam legisti, exposui (lib. I, cap. 19, 20). Verum est tamen quod nullus ad hoc [3236 1Kb] ad quod homo factus est, et propagatio illi data est, restituitur; nec a malis, in quae incidit [3237 1Kb] humana natura, eruitur; nisi per satisfactionem illius peccati, per quod in eadem mala ipsa se [3238 1Kb] praecipitavit. Dicet aliquis [3239 1Kb] : Si non habent singuli [Col. 0453D] peccatum Adae, quomodo asseris nullum salvari sine [Col. 0454A] satisfactione peccati Adae? Nam qualiter justus Deus exigit ab illis satisfactionem 104 peccati, quod non habent? Ad quod dico: Deus non [3240 1Kb] exigit ab ullo peccatore plus quam debet. Sed quoniam nullus potest reddere quantum debet; solus Christus reddit [3241 1Kb] pro omnibus qui salvantur plusquam debent [3242 1Kb] : sicut jam in praefato opusculo dixi.



CAPUT XXIII [al. XXI]. Cur et quomodo peccatum descendat in infantes.

Adhuc alio [3243 1Kb] quoque modo videndum est qua ratione peccatum minus sit in infantibus, quam in Adam; cum ab illo in omnes descendat. Per unum enim hominem, quod est per Adam, peccatum intravit in hunc mundum; et per peccatum, mors. Cur autem minus sit, non cognoscitur; si cur, [Col. 0454B] et quomodo insit, non intelligatur. [3244 1Kb] Quod quamvis supradictum sit, quantum opus erat ad hoc quod quaerebatur; tamen non erit superfluum, si hic breviter [3245 1Kb] repetitur. Equidem [3246 1Kb] negari nequit infantes in Adam fuisse, cum peccavit: sed in illo causaliter, sive materialiter [3247 1Kb] , velut in semine fuerunt; in seipsis personaliter sunt, quia in illo fuerunt ipsum semen, in se singuli sunt diversae personae, in illo non alii ab illo, in se alii quam ille. In illo fuerunt ille, in se sunt ipsi: fuerunt igitur in illo, sed non ipsi; quoniam nondum erant ipsi. Forsitan dicet aliquis [3248 1Kb] : istud esse quo [3249 1Kb] alii homines in Adam fuisse dicuntur, quasi nihil et inane quoddam est, nec est nominandum esse. Dicat ergo [3250 1Kb] illud esse, fuisse nihil aut falsum [Col. 0454C] sive vanum, quo fuit Christus secundum semen in Abraham, in David et in aliis Patribus; et quo omnia; quae sunt ex semine, fuerunt in seminibus ipsis; et nihil fecisse Deum, cum omnia quae procreantur ex semine, ipsi fecit prius in seminibus; et dicat nihil, vel vanum aliquid esse hoc, quod si vere non esset, haec quae videmus esse non essent. Si enim verum non est ea, quae natura procreat ex seminibus, in illis prius aliquid fuisse, nullo modo ex ipsis essent. Quod si hoc [3251 1Kb] dicere stultissimum est; non falsum [3252 1Kb] vel vanum, sed verum et solidum esse fuit, quo fuerunt omnes alii homines in [Col. 0454D] Adam: nec fecit Deus inane aliquid, cum eos in illo [Col. 0455A] fecit esse; sed sicut dictum est, in illo fuerunt non alii ab illo, et ideo longe aliter, quam sunt in seipsis. Verum quamvis constet eos omnes in illo [3253 1Kb] fuisse; solus tamen Filius Virginis valde diverso modo ab aliis in illo fuit. Omnes quippe alii sic fuerunt in illo, ut per naturam propagandi, quae potestati et voluntati ejus subdita erat, de illo essent: solus vero iste non sic in eo fuit, ut per naturam aut voluntatem ejus de illo fieret (id est quantum ad alios), de aliis enim acceperat [3254 1Kb] . Adam, quando peccavit, ut esset hoc de quo illi futuri erant, et ut de illo essent [3255 1Kb] (id est quantum ad istum): de isto vero, ut esset hoc, unde futurus erat; non autem ut de illo esset [3256 1Kb] , quia non erat in ejus [3257 1Kb] potestate, ut de illo propagaretur. Sed nec in potestate [Col. 0455B] ejus erat ut de alia essentia, aut de nihilo fieret. Quare non erat in eo, ut hic aliquo modo esset. Nam nec in potestate naturae, nec in potestate voluntatis ejus erat, ut esset quoquo modo. Erat tamen in eo natura, de qua propagandus erat, non ejus, sed Dei potestate. Nam etsi usque ad Virginem matrem in parentibus et voluntas seminavit, et natura germinavit, ut ipsa Virgo partim naturali, partim voluntario cursu ad suum esse ab Adam produceretur [3258 1Kb] , sicut omnes alii, in illa tamen nec voluntas creaturae prolem seminavit, ne natura germinavit; sed Spiritus sanctus et virtus Altissimi de Virgine muliere virum mirabiliter procreavit [3259 1Kb] . De aliis ergo erat in Adam, id est in ejus potestate, [Col. 0455C] ut de illo essent; de isto vero non erat in illo, ut aliquo modo esset: sicut non erat in limo, unde vir primus [3260 1Kb] factus est, ut de illo esset mirabiliter; neque in viro, ut Eva de illo, quemadmodum facta est, esset. Sed nec in aliquo eorum, in quibus fuit ab Adam usque ad Mariam, erat, ut esset; fuit tamen in illis, quia erat in eis, unde ipse assumendus erat; quemadmodum erat in limo, unde primus homo factus est, et in eo unde Eva facta est, non voluntate creaturae [3261 1Kb] aut potestate, sed sola divina virtute: sed iste tanto mirabilius et majori gratia; quanto illi puri homines, hic homo Deus factus est. Valde itaque diverso modo iste erat in Adam, quando peccavit; quam erant illi, qui voluntario [Col. 0455D] et naturali cursu procreantur. Illos ergo quodammodo [Col. 0456A] facit Adam [3262 1Kb] , quos per acceptam potestatem humana voluntas seminando, et natura germinando procreant [3263 1Kb] . Istum vero nonnisi [3264 1Kb] Deus fecit, quamvis de Adam: quia non per Adam, sed per se, velut de suo. Quid ergo convenientius ad ostendendum magnitudinem bonitatis Dei, et ad plenitudinem [3265 1Kb] gratiae quam Adae [3266 1Kb] concedebat; quam ut quorum [3267 1Kb] esse in illius potestate sic erat, ut quod ille naturaliter erat, hoc illi per illum essent: ita quoque in ejus esset arbitrii libertate, ut qualis erat ipse justitia [3268 1Kb] et felicitate, tales eos propagaret? Hoc igitur illi datum est. Quoniam itaque in tantae gratiae celsitudine positus bona, quae sibi et [3269 1Kb] illis servanda acceperat, sponte deseruit: idcirco filii perdiderunt quod pater illis [3270 1Kb] cum [Col. 0456B] servando dare posset, non servando abstulit. Haec mihi sufficere videtur [3271 1Kb] ratio, cur ad infantes peccatum et mala descendant Adae; si diligenter, remota nostra voluntate, quae saepe et multum impedit mentem ab intellectu rectitudinis, ipsa plura justitia consideretur. Qualiter autem peccatum idem mihi videatur ad eos descendere, paucis expediam. Est peccatum a natura, ut dixi (cap. 1): et est peccatum a persona. Itaque quod est a persona, potest dici personale; quod autem a natura, naturale, quod dicitur originale: et sicut personale transit ad naturam; ita naturale ad personam hoc modo. Quod Adam [3272 1Kb] comedebat, hoc natura exigebat; quia ut hoc ex geret, sic [3273 1Kb] creata erat. Quod vero de [Col. 0456C] ligno vetito comedit, non hoc voluntas [3274 1Kb] naturalis sed personalis, hoc est propria [3275 1Kb] fecit: quod tamen egit persona, non fecit sine natura. Persona enim erat, quod dicebatur Adam; natura, quod homo: fecit igitur persona peccatricem naturam, quia cum Adam [3276 1Kb] peccavit, homo peccavit. Siquidem non quia homo erat, ut vetitum praesumeret impulsus est: sed propria voluntate, quam non exigit [3277 1Kb] natura, sed persona concepit, attractus est. Similiter fit in infantibus econverso. Nempe, quod in illis non est justitia, quam debent habere, non hoc fecit illorum voluntas personalis, sicut in Adam; sed egestas naturalis, quam ipsa natura accepit ab Adam. In Adam namque, extra quem de [Col. 0456D] illa nihil erat, est nudata justitia quam habebat: et [Col. 0457A] ea semper nisi adjuta caret [3278 1Kb] hac ratione, quia natura subsistit in personis et personae non sunt sine natura, facit [3279 1Kb] natura personas infantium peccatrices. Sic spoliavit persona naturam bono justitiae in Adam: et natura egens facta omnes personas, quas ipsa de se procreat, eadem egestate peccatrices et injustas facit. Hoc modo transit peccatum Adae personale in omnes [3280 1Kb] qui de illo naturaliter propagantur, et est in illis originale sive naturale. Unde patet [3281 1Kb] magnam esse distantiam inter peccatum Adae et peccatum eorum, quia ille peccavit propria voluntate; illi naturali peccant necessitate, quam propria et personalis meruit illius voluntas. Sed cum nemo dubitet [3282 1Kb] quia par poena non sequatur [3283 1Kb] imparia peccata, in hoc tamen similis est et [Col. 0457B] personalis et originalis peccati damnatio, quia nullus admittitur ad regnum Dei, ad quod factus est homo, nisi per mortem Christi, sine qua [3284 1Kb] non redditur quod pro Adae peccato debetur, quamvis non omnes pariter in inferno torqueri mereantur. Nam post diem judicii nullus erit angelus aut homo, nisi aut in regno Dei, aut in inferno. Ita igitur et peccatum 105 infantium minus est quam peccatum Adae; et nullus tamen sine illa universali satisfactione salvatur, per quam et magnum [3285 1Kb] et parvum dimittitur peccatum. Cur autem non sit sine illa [3286 1Kb] morte, et quomodo per illam sit salus hominum, in praefato libro, sicut Deus mihi dedit, quaesivi et dixi.



CAPUT XXIV [al., XXIII] [3287 1Kb] . Quod peccata parentum post Adam non computentur [Col. 0457C] in originali peccato filiorum.

Parentum vero proximorum peccata ad originale peccatum non aestimo pertinere: quippe si Adam nequivisset ad eos, quos generaturus erat, justitiam suam perducere [3288 1Kb] , nequaquam posset eis suam injustitiam transmittere. Quare, quoniam nullus post Adam filiis suis quivit justitiam suam servare, nullam video rationem cur proximorum parentum peccata filiorum debeant animabus imputari. Denique nulli dubium est quod infantes nullam servant rectitudinem voluntatis propter ipsam rectitudinem. In hoc ergo sunt omnes pariter injusti, quia nullam habent, quam omnis homo habere debet, justitiam. Haec nuditas justitiae descendit ad omnes ab Adam, in quo humana natura se spoliavit eadem justitia. [Col. 0458A] Nam et si in Adam (hoc est naturae humanae) illi remansit aliqua justitia, ut in rebus aliquibus rectam servaret voluntatem: sic tamen privata est illo [3289 1Kb] dono quo sibi justitiam custodire poterat in posteros; ut in nullo eorum ipsa cum aliqua justitia se propagare queat. Plus itaque [3290 1Kb] in infantibus auferre sibi non valuit, quam omnem justitiam et beatitudinem, quae nulli datur aliqua [3291 1Kb] carenti debita justitia. Quod autem proximorum parentum injustitia possit hanc augere justitiae nuditatem, qua non valet in infantes ab Adae peccator major descendere, non videtur possibile. Nam ubi nulla est justitia, nulla potest auferri justitia. Unde autem nulla potest absentari justitia, ibi addi nulla valet injustitia. Nullam ergo infantibus suis addere queunt injusti [Col. 0458B] parentes injustitiam, super praedictam nuditatem justitiae. At ubi nulla est justitia [3292 1Kb] , nihil prohibet aliquam poni justitiam [3293 1Kb] . Verisimilius igitur et possibilius videtur, si parentes injusti aliquam suis infantibus addere dicuntur injustitiam [3294 1Kb] , quod justi suis aliquam dare possint [3295 1Kb] justitiam. Quod si fit, habent infantes justorum aliquam justitiam. Si vero hoc est, levius damnatur, quam infantes justorum [3296 1Kb] , si moriuntur sine baptismo; aut si salventur, cum aliquo suo [3297 1Kb] praecedenti merito eliguntur. Quod Paulus apostolus negat (Rom. V), ubi per Jacob et Esau probat nullum, nisi omnium merita preveniente gratia [3298 1Kb] , salvari. Quoniam itaque nullam dant justi parentes ante baptismum infantibus suis justitiam, nullam utique addunt [Col. 0458C] injusti suis injustitiam. Quod si dicitur Non addunt injusti parentes suis infantibus aliquam injustitiam, quibus auferre nequeunt ullam justitiam; sed originalem, quam habent ab Adam, faciunt in eis graviorem, ergo et justi in suis reddunt eam leviorem. Quare si minus sunt injusti infantes justorum quam injustorum, minus debent reprobari quam illi. Quod dicat, qui audet et ostendere potest. Ego vero non audeo, cum mistim videam et justorum et injustorum infantes [3299 1Kb] ad baptismi gratiam eligi et ab illa reprobari. Sed et hoc si quis dicit, non valet ostendere. Quippe sicut, hoc modo, non est justo justior, nisi qui voluntate magis aut appetit, aut vitat quod debet; ita non est injusto injustior, nisi qui plus amat aut contemnit quod non debet. Si igitur infantes [Col. 0459A] nequeant ostendi, mox ut animam habent, alius alio magis vel minus [3300 1Kb] velle quod debent, aut quod non debent [3301 1Kb] ; nemo potest probare quod in infantibus alius alio nascatur justior vel injustior. Pariter ergo nec justi sua justitia reddere videntur in suis infantibus originalem injustitiam leviorem, nec injusti in suis sua injustitia graviorem. Quapropter si parentes injusti nec numero, nec magnitudine queant originale peccatum suis infantibus suo peccato augere, videtur mihi peccata parentum, post Adam, in infantum merita bona parentum, filiis multa et magna beneficia corporis et animae impendi, et propter peccata parentum filios et nepotes usque in tertiam et quartam generationem, et forsitan ultra, diversis tribulationibus in hac vita flagellari, [Col. 0459B] et ea perdere bona etiam in anima, quae forsitan per illos consequerentur, si justi essent; quorum exempla nimis longum est hic inserere. Sed dico peccatum originale in omnibus infantibus conceptis naturaliter aequale esse: sicut peccatum Adae, quod est causa cur nascantur in illo, ad omnes pertinet aequaliter.



CAPUT XXV [al., XXIV]. Quomodo peccata [3302 1Kb] parentum noceant animabus filiorum.

Si autem peccata parentum aliquando nocent animabus filiorum, hoc modo potius fieri existimo, non quod ea illis Deus imputet, aut quod eos in aliqua delicta propter parentes inducat, sed quoniam sicut saepe [3303 1Kb] meritis parentum, filios justorum a peccatis [Col. 0459C] eruit, ita filios justorum eorum meritis, in suis aliquando derelinquit. Quoniam enim nemo liber est a peccato, nisi Deo liberante, cum non liberat, dicitur inducere, et cum non emollit, indurare. Namque satis videtur susceptibilius [3304 1Kb] , quod Deus animam [3305 1Kb] peccatricem, cui nihil praeter poenam debet, propter parentum peccata in suis dimittat peccatis, ut pro ipsis puniatur, quam quod eam alienis oneret, ut pro eis torqueatur. Ita igitur sine repugnantia et originale peccatum est idem in omnibus, et filius non portabit iniquitatem patris, et unusquisque onus suum portabit et recipiet, prout gessit in corpore sive bonum, sive malum, et reddit Deus peccata parentum filiis in tertiam et quartam generationem, etiam si hoc sit in anima; et quidquid [Col. 0459D] aliud legitur, quod animabus filiorum peccata parentum [Col. 0460A] nocere significare [3306 1Kb] videtur. Quippe non moritur [3307 1Kb] anima filii peccato patris, sed suo; nec portat quis iniquitatem patris, cum in sua relinquitur, sed suam; nec onus alienum, sed suum; nec recipit prout pater, sed prout ipse gessit in corpore. Sed quoniam, propter peccata parentum, a suis malis non est liberatus, ea quae portat eisdem peccatis parentum imputantur.



CAPUT XXVI [al., XXV] [3308 1Kb] . Quomodo tamen nullus portet peccatum patris, sed suum.

At si objicitur quia omnes qui non salvantur per fidem, quae est in Christum [3309 1Kb] , portant iniquitatem et onus Adae, ut per hoc velit probare infantes, aut aliorum quoque parentum iniquitates similiter debere [Col. 0460B] portare, aut illius non debere, consideret diligenter quia non portant infantes peccatum [3310 1Kb] Adae, sed suum. Nam aliud fuit peccatum Adae, aliud est peccatum infantum [3311 1Kb] ; quia differunt, ut dictum est: illud enim fuit causa, istud est effectus; Adam caruit debita justitia, non quia alius, sed quia ipse [3312 1Kb] deseruit. Infantes carent ea, non quoniam ipsi, sed quoniam alius [3313 1Kb] dereliquit. Non est ergo idem peccatum Adae et infantum. Et cum dicit apostolus quod supra posui: Quia mors regnavit ab Adam usque ad Moysen, etiam in eos qui non peccaverunt in similitudinem praevaricationis Adae (Rom. V, 14), sicut significat infantium minus esse quam Adae peccatum: ita aperte monstrat [3314 1Kb] aliud esse. Quapropter cum damnatur infans pro peccato originali, [Col. 0460C] damnatur 106 non pro peccato Adae, sed pro suo. Nam si ipse non haberet suum peccatum, non damnaretur. Ita ergo non portat iniquitatem Adae, sed suam, quamvis ideo dicatur portare, quia iniquitas illius peccati, istius causa fuit. Haec autem causa, quae fuit in Adam, ut infantes in peccato nascantur, non est in aliis parentibus, quia non habet in eis humana natura potestatem, quemadmodum dixi, ut filii justi propagentur. Quare non ita sequitur ut pro peccato illorum sit in infantibus peccatum, sicut pro peccato Adae.



CAPUT XXVII [al., XXVI] [3315 1Kb] . Quid sit originale peccatum, et quod in omnibus sit aequale.

Originale igitur peccatum non aliud intelligo, [Col. 0460D] quam quod est in infante, mox ut animam habet [Col. 0461A] rationalem; quidquid prius in corpore nondum sic animato factum sit (ut aliqua membrorum corruptio) vel post [3316 1Kb] sive in anima, sive in corpore, futurum sit. Quod propter praedictas [3317 1Kb] aestimo rationes in omnibus infantibus naturaliter propagatis esse aequale [3318 1Kb] , et omnes qui in illo solo moriuntur aequaliter damnari. Siquidem quidquid peccati super illud additur in homine, personale [3319 1Kb] est: et sicut persona, propter naturam, peccatrix nascitur, ita natura per personam [3320 1Kb] magis peccatrix redditur, quia cum peccat persona quaelibet, peccat homo. Hoc peccatum, quod originale dico, aliud intelligere nequeo in eisdem infantibus, nisi ipsam quam [3321 1Kb] supra posui, factam per inobedientiam Adae justitiae debitae nuditatem, per quam omnes filii sunt irae, [Col. 0461B] quoniam et naturam accusat spontanea, quam fecit in Adam, justitiae desertio; nec personas excusat, ut dictum est (cap. 2), recuperandi impotentia, quam comitatur beatitudinis quoque nuditas, ut sicut sunt sine omni justitia, ita sint absque omni beatitudine: per quas duas nuditates in hujus vitae exsilio expositi sunt [3322 1Kb] , et patentes [3323 1Kb] peccatis et miseriis incessanter ubique occurrentibus, et undique irruentibus, nisi quantum divina defenduntur dispositione.



CAPUT XXVIII [al., XXVII] [3324 1Kb] . Contra illos qui non putant infantes debere damnari.

Sunt quorum animus infantes debere damnari, qui sine baptismo moriuntur, ob solam injustitiam quam dixi, non vult accipere [3325 1Kb] : quoniam nullus homo judicat eos reprehendendos de peccato alienae personae, [Col. 0461C] et quia nondum sunt justi et intelligentes in tali aetate, nec putant Deum districtius innocentes debere judicare, quam judicent homines. Quibus dicendum est quod aliter Deus [3326 1Kb] erga infantes exigit quid debeant agere, aliter homo. Nam homo non debet exigere a natura quod ipse non dedit, et quod sibi non debetur. Nec juste redarguit homo hominem cum culpa nasci, sine qua ipse non nascitur, et de qua non nisi per alium sanatur. Deus vero recte exigit a natura quod dedit ei, et quod sibi juste debetur. Sed et hoc judicium, quo infantes damnantur, non est alienum multum, si consideretur, ab hominum judicio. Si quis enim vir et uxor ejus, ad magnam quamdam dignitatem et [Col. 0462A] possessionem nullo suo merito, sed gratia sola provecti, simul crimen grave inexcusabiliter committunt, et pro eo juste dejiciuntur, et in servitutem rediguntur, quis dicet filios, quos post damnationem generant, eidem non debere subjacere servituti, sed potius ad bona quae parentes juste perdiderunt, gratis oportere restitui? Tales sunt primi parentes, et filii eorum, quos juste pro culpa sua de beatitudine in miseriam damnati, in eodem generant exsilio. De similibus itaque simile debet esse judicium, sed de illis tanto districtius quanto delictum [3327 1Kb] eorum probari potest improbabilius [3328 1Kb] . Denique omnis homo, aut salvatur, aut damnatur: omnis autem homo qui salvatur, ad regnum coelorum admittitur, et omnis qui damnatur, ab eo excluditur. Qui vero admittitur, provehitur ad similitudinem [Col. 0462B] angelorum, in quibus nullum unquam fuit aut erit peccatum, quod fieri nequit, quandiu est in eo aliqua macula peccati. Impossibile itaque est aliquem hominem cum aliquo, quamvis parvo, peccato [3329 1Kb] , salvari. Quare si, quod dixi [3330 1Kb] , originale peccatum est aliquod peccatum, necesse est omnem hominem in eo natum, illo [3331 1Kb] non dimisso, damnari.



CAPUT XXIX [al., XXVIII] [3332 1Kb] . Quomodo impotentia habendi justitiam excuset eos post baptismum.

Dixi impotentiam habendi justitiam non excusare injustitiam infantium. Quaeret ergo [3333 1Kb] aliquis forsitan dicens: si in infante [3334 1Kb] peccatum, id est injustitia, est ante baptismum; nec excusatur impotentia [Col. 0462C] habendi justitiam, sicut dicis, et in baptismo non remittitur peccatum, nisi quod prius erat: cum post baptismum sit sine justitia, quandiu infans est, nec intelligere potest justitiam quam servet (siquidem justitia est rectitudo voluntatis propter se servata); quomodo non est injustus, etiam postquam baptizatus est? Si ergo baptizatus moritur in infantia, non statim post baptisma, cum poenitere nondum scit, quoniam non habet debitam justitiam nec excusatur impotentia, injustus transit de hac vita, sicut faceret ante baptismum, nec ad regnum admittitur: quod catholica non tenet Ecclesia. Quod si in baptismo peccatum in infantia futurum remittitur infantibus, cur non et illa quae in sequenti fiunt aetate? Ad [Col. 0463A] quod respondeo quod in baptismo peccata penitus quae ante baptismum erant deleantur. Quapropter originalis impotentia justitiam habendi, jam baptizatis non imputatur ad peccatum, sicut prius. Quemadmodum igitur impotentia habendi justitiam prius excusare non [3335 1Kb] poterat absentiam justitiae, quoniam ipsa [3336 1Kb] erat in culpa: sic post baptismum illum omnino excusat [3337 1Kb] , quia remanet sine omni culpa. Unde fit ut justitia quae ante baptismum debebatur ab infantibus sine omni excusatione post baptismum ab illis non exigatur [3338 1Kb] , quasi ex debito. Quandiu ergo sola originali impotentia non habent [Col. 0464A] justitiam, non sunt injusti, quoniam non est in eis absentia debitae justitiae. Non enim est debitum quod sine omni culpa est impossibile. Quare si sic moriuntur [3339 1Kb] qui non sunt injusti, non damnantur, sed et justitia Christi qui se dedit pro illis, et justitia fidei matris Ecclesiae quae pro illis credit, quasi justi salvantur. Haec breviter de originali peccato, pro capacitate intellectus mei, non tamen affirmando quam conjectando dixi, donec mihi Deus melius aliquo modo revelet [3340 1Kb] . Si cui vero aliter visum fuerit, nullius respuo sententiam, si vera probari poterit [3341 1Kb] .




[Col. 0463A]
107 DECLARATIO CUJUSDAM IN EUMDEM LIBRUM.
[Col. 0463B]

Quidam quod hic dicitur (supra, cap. 7), scilicet in semine quo concipitur homo, non magis esse culpam aliquam, vel originalem, vel actualem, quam est in sputo vel sanguine, si quis mala voluntate expuat, aut de sanguine suo aliquid emittat, reprehendunt; falsum esse ex hoc astruentes, quod in ipso semine sit quidam fomes peccati et corruptionis naturae humanae, et inde origo peccati originalis. Sed si ab eis quaeratur quid appellent fomitem peccati qui [al., quod] in illo sit, et corruptionem naturae; non video quid respondere possint de ratione: nulla enim res ratione carens, vel ad peccatum incitare potest, vel ad virtutem, ut ait Ambrosius de sacram., serm. primo. Judaeus urceos baptizat et calices, quasi insensibilia vel culpam possint habere, vel gratiam. Quod igitur nec culpam potest habere nec laudem, non potest fomes esse peccati, vel virtutis. Tale est semen quo concipitur homo, cum sit insensibile; ergo insensibile semen illud, cum in eo non sit nec esse culpa possit, nec est, nec esse potest fomes [Col. 0463C] peccati. Quod autem in eo ipso sit causa corruptionis humanae naturae, non videtur; si vocant corruptionem eam quae de peccato processit, et cum peccato inest. Est enim quaedam naturae nostrae corruptio, quae de peccato quidem processit; sed cum peccato inest aliquando, aliquando cum peccato non inest corruptio illa, quae tantummodo poena est, et non peccatum, ut, morbi corporum nostrorum, et aliae incommoditates, et mors ipsa: quae corruptio sine peccato fuit in corpore Christi, et sine peccato mortali est in sanctis hominibus in hac vita, eadem cum peccato inest peccatoribus. Haec corruptio non habet causam in semine, nec ex semine, licet pertranseat in omnes qui gignuntur paterno semine. Sed cum sit poena peccati, habet causam in peccato primi parentis, propter quod inflicta est non semini insensibili, sed eis qui sentire et sustinere debent molestiam afflictionis. De hac autem corruptione oritur quaedam alia corruptio, quae in semine quidem [Col. 0463D] est, non autem a semine causam habet, ut cum de morbidis parentibus semen morbidum formatur in morbidam prolem, de qua medici considerant: sed in hac nec culpa est originalis nec actualis. Et de hac non puto eos dicere. Si autem vocant corruptionem ipsum peccatum, quomodo quaedam potest dici corruptio virtutis; ea longe [al., alia est] [Col. 0464B] est a praedicto semine: ut praemissa Ambrosii docet auctoritas. Quid ergo appellant fomitem peccati, vel corruptionem naturae, quae est in semine? Forte dicere volent quod haec auctoritas vera sit, sed de seminibus ex quibus homines sint, sic vera esse non possit: sicut etiam ab Ambrosio de illis dictum non fuerit. Nam quod in tali semine sit peccatum ostendit Augustinus in secundo libro (cap. 8) de nuptiis et concupiscentia. Natura seminis [al., hominis], inquit, habet auctorem Deum, in qua ex vitio inobedientiae trahitur originale peccatum. Nam si semen ipsum nullum habet vitium, quid est quod scriptum est in libro Sapientiae? Non ignorans quoniam nequam est eorum natio, et naturalis malitia ipsorum, et quoniam non poterat mutari cogitatio illorum in perpetuum (Sap. XII, 10). Semen enim erat maledictum ab initio. Nempe de quibuscunque dicat ista, de hominibus dicit. Quomodo est ergo cujuslibet hominis malitia naturalis, et semen maledictum ab initio? nisi ad illud respiciatur: [Col. 0464C] quod per unum hominem peccatum in mundum, et per peccatum mors (Rom. V): et ita in omnes homines pertransiit, in quo omnes peccaverunt. Cujus autem hominis cogitatio non potest mutari in perpetuum? nisi quia per seipsam non potest, nisi gratia divina subveniat: qua non subveniente quid sunt homines, nisi quod ait Petrus apostolus (cap. II, 12), velut muta animalia procreata naturaliter in captivitatem, in interitum? Haec Augustinus. Ecce, aiunt, habetis in hac auctoritate, culpam esse in semine. Eis ergo, qui haec praetendunt, respondemus: Primo, dicant unde ostendere possint Augustinum sensisse hoc [al., his] de ipso semine, quo homo seminatur. Semen enim aequivoce dicitur, et de eo quod est causa, et de eo quod est ex causa, ut illud: Semen Abrahae sumus (Joan. VIII, 33). Juxta quem modum, semen maledictum est, id est illi sunt maledicti, qui sunt de semine vel generatione in malitia perseverantium, si ipsi sunt in [Col. 0464D] eodem perseverantes. Non ita est, aiunt. Dicit enim hoc manifeste Augustinus quaerens quomodo est cujuslibet hominis malitia naturalis, et semen maledictum ab initio. Cujuslibet, inquit, hominis malitia naturalis, et semen maledictum ab initio. Sicut enim cujuslibet hominis malitia est naturalis: ita cujuslibet hominis semen maledictum. Dicimus quia [Col. 0465A] non valet hoc zeugma, id est repetitio, a superiori; nec ipse Augustinus eam repetitionem fecit. Quare non cogimur consentire eam facientibus, sed sic dicimus: cujuslibet hominis malitia est naturalis, et ipse est semen maledictum; non cjus semen maledictum, quia in eo non est peccatum. Vel possumus figurative dicere ipsum semen maledictum esse pro eo, quod ex eo erunt qui maledicti erunt; juxta illud: Maledicta terra in operibus tuis (Gen. III, 17), id est opera tua in terra. Non enim terra maledicta est, cum ipsa alibi dicatur sancta, licet eam peccatores operentur; ut, locus in quo stas terra sancta est (Exod. III, 5), alioquin eadem et maledicta, et sancta esset. Sic semen maledictum, quia maledicti qui ex semine. Juxta quem modum Anselmus noster optime et vere exponit illam auctoritatem Job de immundo semine, quod tamen in se neque immundum est, neque maledictum. Imo, inquiunt, de semine, quod est materia carnis humanae, videtur dicere [Col. 0465B] Augustinus, dum sic incipit: Nam si semen ipsum nullum habet vitium: ad quid enim fieret relatio per ipsum. Non enim praecessit [al., processit sermo de] sermo nisi de semine? Sed saepe fit per hoc pronomen non relatio, sed proprietatis quaedam expressio ejus rei, quae in causa dicti est? ut etiam Palladius de rusticatione incipit: Pars prima est prudentiae, ipsam, cui praecepturus est, aestimare personam. Nulla igitur per ipsam fit relatio, sed proprietatis ejus quae in persona est expressio; ac si dicat ipsam personam, id est virtutem, vel scientiam, vel dignitatem, vel artem, vel professionem personae, vel tale quid ejus. Sic et hic accipitur, ipsum, cum de semine agitur, quasi dicat: Ipsum semen, id est ratio seminis ea est ut non sine vitio sit. Nam si non in vitio est, si nullum habet vitium, quid est quod scriptum est? etc. Adhuc [al., Ad hoc] respondemus: Quidquid sit de relatione, vel de proprietatis expressione per hoc pronomen, ipsum, in semine nullum esse peccatum [Col. 0465C] probat Augustinus, aliam quaestionem faciens Hieron. de origine animae dicenti quod quotidie Deus creat novas animas. Quod Augustinus recipiens, nec improbans, quaerens autem quid Hieronymus respondeat objectis, quaestionem talem facit ei in epistola de origine animae. Si anima hujus infantuli recens nati infundendo creata est, et creando infusa, quando vel quomodo peccavit in Adam? Haec quaestio nunquam posset esse illius, qui diceret in semine, quo concipitur homo, esse peccatum originale. Diceret enim ei: Quid quaeris hoc [al, hic], quod tu ipse indubitanter fateris, in semine peccatum et vitium, quod trajicitur de primo homine in omnes posteros? frustra quaeris quomodo peccavit, qui seminaliter de Adam processit: semen autem culpam secum trahit. Hoc, inquam, diceretur ei. Quare, si haec Augustinus sentiret, nunquam Hieronymus eam quaestionem faceret; huic autem quaestioni nihil est a Hieron. responsum; nec eam ipse August. solvit, qui [Col. 0465D] de origine animae nullam certam sententiam protulit. Videant [al., Vide autem] moderni praeceptores quomodo eam solvant. In tantum per ipsum Augustinum obtinuimus, in auctoritate ejus supraposita, non eum intellexisse de semine, quod sperma est, hoc quod dixit in semine esse vitium. Rata est ergo sententia 108 Ambrosii et nostri Anselmi, generaliterque [al., generaliter quae] intelligenda est quod in re sensibili nec gratia sit, nec culpa. Attamen adhuc opponunt de auctoritate Joannis Damasceni, qui dicit quod post conceptum sive consensum beatae Virginis Spiritus sanctus superveniens omne peccatum in ea purgaverit, et omnem fomitem peccati. Et inde, credo, volunt habere auctoritatem, quod oportet aliquatenns semen illud virginale, licet non esset ex viri commistione, tamen mundatum esse a peccati fomite, Spiritus sancti operatione. Ad hoc respondemus nihil nos Joanni Damasceno in dictis suis praejudicare, utpote quod ejus scripta nulla legerimus, nisi quatenus ea, ab aliis in testimonium [Col. 0466A] introducta, multis in locis cognovimus. At nobis promptum est Hieronymi nostri sanctissimi et doctissimi testimonium ferre in contrarium dicentis in sermone de Assumptione ejusdem Dominae et Reginae nostrae: Beata, inquit, et gloriosa Virgo Maria, quamvis dum incomparabilis esset universis quae sub coelo sunt, virginibus, ut decenter posset in se suscipere Divinitatis admistionem, salva utraque natura, tamen cum gratia repletur, cum Spiritu sancto perfunditur, cum Spiritu sancto obumbratur, fit pretiosior meritis, celsis sublimior fastigiis, pulchrior sanctitate, gloriosior suorum meritis et praerogativis meritorum, ita ut nullis jam usibus sit ipsa eadem mancipanda, nisi divinis. Rogo te, Joannes Damascene, vel quicunque se in tali sententia, quod putes [al., in sententia qui putas] beatam Dei matrem post annuntiationem sancti Angeli, tunc primum in superventione Spiritus sancti amisisse vel peccatum, vel fomitem peccati. Rogo, inquam, te [Col. 0466B] per eamdem beatam , desiste, noli aemulari in malignantibus, cessa sincerissimum vas incrustare, solve calceamenta pedum tuorum, quae impediunt progressum rectae intentionis tuae. Siquidem zelum Dei habes in hac parte, sed forte non secundum scientiam. Forsitan enim putas in hoc errore, Deo te obsequium exhibere: quod si nolueris cessare, scito quod terra haec quam calcas devorat habitatores suos, ultionem faciens in omnes filios diffidentiae. Adhuc audi quid dicat inde nostrorum temporum Spiritus sancti organum beatus Bernardus abbas Clarevallensis. Spiritus sanctus superveniet in te, et virtus Altissimi obumbrabit tibi (Luc. I, 35). Superius dicta est gratia plena, et nunc quomodo dicitur: Spiritus sanctus superveniet in te: etc. Nunquid potuit repleri gratia, et necdum habere Spiritum sanctum, cum ipse sit dator gratiarum? Si autem jam Spiritus erat in ea, quomodo adhuc, tanquam non venit, superventurus repromittitur? An forte ideo non dicit simpliciter: veniet in [Col. 0466C] te, sed addit superveniet: quia et prius quidem fuit in ea per multam gratiam, sed supervenire nuntiatur, propter abundantioris gratiae plenitudinem, quam effusurus est super illam? At vero cum plena sit, illud amplius quomodo capere poterit? Si autem aliquid [al., aliud] plus capere potest, quomodo ante [al., autem] plena fuisse intelligenda est? An prior quidem gratia ejus tantum repleverat mentem; sequens vero et ventura perfundere debet, quatenus scilicet plenitudo Divinitatis, quae ante in illa, sicut et in multis sanctorum, spiritualiter habitat; etiam, sicut in nullo sanctorum, corporaliter in ipsa habitare incipiat? Quid est, virtus Altissimi obumbrabit tibi? Qui potest capere, capiat: et forte propter hoc maxime dictum sit, obumbrabit tibi: quia res nimirum in sacramento erat, et quod sola per se Trinitas in sola [al., in solo], et cum sola Virgine voluit operari, soli datum est nosse, cui soli datum est experiri. Haec nos quidem breviter introduximus contra [Col. 0466D] hoc quod opponunt de Joanne Damasceno cui nos dare determinationem praesumptuosum esset, quia quo sensu dixerit penitus ignoramus. At si ille Hieronymo et nostris contraria hic dixit; libet in hoc eodem potius adhaerere non ei, sed Hieronymo et nostris. Opponitur adhuc Anselmo nostro, quod in hoc libro dixerit, quod nulla veritas, nullus intellectus permittit ad hominem de sola Virgine conceptum, et de peccata massa peccatricis aliquid [al., aliud] potuisse vel debuisse accedere [al., accidere], etiamsi non esset Deus, quamvis de illa massa esset assumptus. Dicunt enim Christum non potuisse, nec voluisse peccare, non quia filius Virginis, sed quia Deus fuit. Christus, aiunt, nec voluit, nec peccare potuit: ergo Deus fuit. Quid ergo dicemus de sanctis angelis, qui ex gratia confirmationis non volunt, nec possunt peccare? Vel si Adam, antequam peccasset, aliquos qui ante ipsum in justitia confirmarentur genuisset; de illis quid dicemus? Utique [Col. 0467A] si illi, cum nec vellent nec possent peccare, non ideo Deus vel dii essent: sic [al., sicut] et in Christo videndum utrum quod peccare non potuit, nec voluit, sola Divinitas ejus homini unita in causa fuerit. Nam quod ipsa plurimum et maxime adjuverit [al., adinvenerit], omni constat fideli. Sed aliud est causam simpliciter esse; aliud causa supplementum conferre. Dicunt [al., dicent] forte quia post peccatum Adae nulla caro mortalis non unita Deitati absque peccato esse praevaluit, vel praevalere potuit, quocunque modo Deus aliquem, vel aliquam absque semine viri creasset, dummodo de Adam esset. Sed cum hoc dicunt, causam peccati, ut supra, in semine ponunt: quod utique Deus sicut facit esse ex mare et femina, sic facere potest ex femina sola. Ipsi igitur solvant quae supra diximus, et ex auctoritate et ex ratione: et libenter audiemus. Quod si non potuerint, constabit nobis sicut constat ex Anselmi ratione irrefragabili, quicunque gignitur alio modo quam Adam generavit, quod non teneantur praejudicio peccati [Col. 0467B] originalis, quod per traducem ex Adam descendit; licet ille Deus non sit ut Christus fuit: et ita si voluerit non peccare, poterit et non velle peccare, cum [Col. 0468A] posse non peccare valebit; donec ei confirmans gratia non posse velle, et non posse peccare superauxit. Consentit nobis Augustinus in tertio contra Julianum (cap. 5): Frustra, inquit, putas ideo in parvulis non esse delictum, quia sine voluntate quae in eis nulla est, esse non potest. Hoc enim recte dicitur propter proprium cujusque peccatum; non propter primi [al., parentis] peccati originale contagium [al., delictum]: quod si nullum esset profecto nulli malo parvuli obstricti, nihil mali vel in corpore, vel in anima, sub tanta justi Dei potestate parentur. Vide in his verbis, prudens lector, hanc maximam incurrere: a quocunque removetur poena peccati, ab eodem et peccatum removetur, et non convertitur. A quibus ergo parvulis removet in corpore et anima peccati poenam Augustinus, prius ab eis removeri docet peccatum omne et contagium peccati. Illi ergo non essent nec Deus, nec dii; et tamen possent, si vellent, non peccare, et confirmati non possent peccare. Recte ergo et verissime Anselmus, quia cum eo est [Col. 0468B] veritas, et filius veritatis Augustinus senserunt [al., omit. senserunt].




[Col. 0467B]
SANCTI ANSELMI DIALOGUS DE VERITATE [3342 1Kb]



109 PROLOGUS.

Tres tractatus pertinentes ad studium sacrae Scripturae quondam feci diversis temporibus, consimiles in hoc quia facti sunt per interrogationem et responsionem; et persona interrogantis nomine notatur discipuli [3343 1Kb] , respondentis vero nomine magistri. Quartum enim, quem simili modo edidi, non inutilem, ut puto, introducendis ad dialecticam, cujus initium est: De grammatico, quoniam ad diversum ab his tribus studium pertinet, istis nolo connumerare. Unus horum trium est De veritate: quid, scilicet, sit veritas, et in quibus rebus soleat dici; et quid sit justitia. Alius vero De libertate arbitrii, quid sit, et utrum eam semper habeat homo; et quot sint ejus diversitates in habendo, vel non habendo rectitudinem [Col. 0467C] voluntatis, ad quam servandam est data creaturae rationali; in quo naturalem tantum fortitudinem voluntatis ad servandam acceptam rectitudinem; non quomodo necessarium ad hoc ipsum illi sit, ut [3344 1Kb] gratia subsequatur, ostendi. Tertius autem est De quaestione qua quaeritur quid peccavit diabolus, quia non stetit in veritate: cum Deus non dederit ei perseverantiam quam nisi eo dante habere non potuit: quoniam si Deus dedisset, ille habuisset, sicut boni angeli habuerunt illam, quia illis dedit Deus. Quem tractatum, quamvis ibi de confirmatione bonorum angelorum dixerim, de casu diaboli titulavi: quoniam illud contingens fuit, quod dixi de bonis angelis; quod autem scripsi de malis, ex proposito fuit quaestionis. Qui videlicet tractatus, quamvis nulla continuatione dictaminis cohaereant, materia tamen eorum, et similitudo disputationis [3345 1Kb] exigit, ut simul eo, quo illos commemoravi, ordine conscribantur. Licet itaque a quibusdam festinantibus alio ordine sint conscripti [3346 1Kb] , antequam perfecti essent, sic tamen eos, ut hic posui, volo ordinari [3347 1Kb] .
[Col. 0468C]


CAPUT PRIMUM. Quod veritas non habeat principium, vel finem.

DISC. Quoniam Deum, veritatem esse credimus, et veritatem in multis aliis esse dicimus, vellem scire an ubicunque veritas dicitur, Deum eam esse fateri debeamus. Nam tu quoque in Monologio tuo (cap. 18, al. 17) per veritatem orationis probas summam veritatem non habere principium vel finem, dicens: »Cogitet qui potest, quando incoepit, aut quando [Col. 0469A] non fuit hoc verum, scilicet, quia futurum erat aliquid: aut quando desinet, et non erit hoc verum, scilicet, quia praeteritum erit aliquid. Quod si neutrum istorum cogitari potest, et utrumque hoc [3348 1Kb] verum sine veritate esse non potest, impossibile est vel cogitare quod veritas principium, aut finem habeat. Denique si veritas habuit principium, aut habebit finem, antequam ipsa inciperet, verum erat tunc quia non erat veritas; et postquam finita [3349 1Kb] erit, verum erit quia non erit veritas. Atqui verum [3350 1Kb] non potest esse sine veritate: erat igitur veritas, antequam esset veritas; et erit veritas, postquam finita erit veritas: quod inconvenientissimum est. Sive igitur dicatur veritas habere, sive intelligatur non habere principium vel finem, nullo [Col. 0469B] claudi potest veritas principio vel fine.« Haec tu in Monologio tuo. Quapropter veritatis diffinitionem a te audire [3351 1Kb] exspecto. MAG. Non memini me invenisse diffinitionem veritatis: sed si vis, quaeramus per rerum diversitates, in quibus veritatem dicimus esse, quid sit veritas. DISC. Si aliud non potero, vel audiendo juvabo.



CAPUT II. De veritate significationis, et de duabus veritatibus enuntiationis.

MAG. Quaeramus ergo primum quid sit veritas in enuntiatione: quoniam hanc saepius dicimus veram, vel falsam. DISC. Quaere tu; et quidquid inveneris, ego observabo. MAG. Quando est enuntiatio vera? DISC. Quando est quod enuntiat, sive affirmando, [Col. 0469C] sive negando: dico enim esse quod enuntiat, etiam quando [3352 1Kb] negat esse quod non est; quia sic enuntiat, 110 quemadmodum res est. MAG. An ergo tibi videtur quod res enuntiata sit veritas enuntiationis? DISC. Non. MAG. Quare? DISC. Quia nihil est verum, nisi participando veritatem: et ideo veri veritas [3353 1Kb] in ipso vero est; res vero enuntiata non est in enuntiatione vera, unde non ejus veritas, sed causa veritatis ejus dicenda est [3354 1Kb] . Quapropter non nisi in ipsa oratione quaerenda mihi videtur ejus veritas. MAG. Vide ergo an ipsa oratio, aut ejus significatio, aut aliquid eorum, quae sunt in diffinitione enuntiationis, sit quod quaeris? DISC. Non puto. MAG. Quare. DISC. Quia si hoc esset, semper esset [Col. 0469D] vera [3355 1Kb] ; quoniam eadem manent omnia, quae sunt in enuntiationis diffinitione; et cum est, quod enuntiat, et cum non est: eadem est enim oratio, et eadem significatio, et caetera similiter. MAG. Quid igitur tibi videtur ibi veritas? DISC. Nihil aliud scio, nisi [Col. 0470A] quia cum significat [3356 1Kb] esse, quod est, tunc est in ea veritas, et est vera. MAG. Ad quid facta est affirmatio? DISC. Ad significandum esse, quod est. MAG. Hoc ergo debet? DISC. Certum est. MAG. Cum ergo significat esse, quod est, significat quod debet. DISC. Palam est. MAG. At cum significat quod debet, recte significat. Disc. Ita est. MAG. Cum autem significat recte, recta est significatio? DISC. Non est dubium. MAG. Cum ergo significat esse quod est, reeta est significatio? DISC. Ita sequitur. MAG. Item cum significat esse quod est, vera est significatio? DISC. Vere et recta et vera est, cum significat esse quod est. MAG. Idem igitur est illi, et rectam, et veram esse, id est, significare [3357 1Kb] esse quod est? DISC. Vere idem. MAG. Ergo non est illi aliud veritas, quam rectitudo. DISC. Aperte nunc video veritatem [Col. 0470B] hanc esse rectitudinem. MAG. Similiter est, cum [3358 1Kb] enuntiatio significat non esse quod non est. DISC. Video quod dicis: sed doce me quid respondere possim, si quis dicat quod etiam cum ratio significat esse quod non est, significat quod debet: pariter namque accepit significare esse et quod est, et quod non est. Nam si non accepisset significare esse, etiam quod non est, non id significaret. Quare etiam cum significat esse quod non est, significat quod debet. At si quod debet significando, recta et vera est sicut ostendisti; vera est oratio, etiam cum enuntiat esse quod non est. MAG. Vera quidem non solet dici, cum significat esse quod non est; veritatem tamen et rectitudinem habet, quia facit quod [Col. 0470C] debet. Sed cum significat esse quod est, dupliciter facit quod debet: quoniam significat et quod accepit significare, et quod facta est. Sed secundum hanc rectitudinem et veritatem, qua significat esse, quod est usu recta et vera dicitur enuntiatio, non secundum illam, qua significat esse, etiam quod non est. Plus enim debet propter quod accepit significationem, quam propter quod non accepit. Non enim accepit significare rem esse, cum non est, vel non esse, cum est; nisi quia non potuit illi dari tunc [3359 1Kb] solummodo significare esse, quando est, vel non esse, quando non est. Alia igitur est rectitudo et veritas enuntiationis, quia significat ad quod [3360 1Kb] significandum facta est: alia vero quia significat quod accepit significare. Quippe ista immutabilis [Col. 0470D] est ipsi orationi; illa vero, mutabilis: hanc namque semper habet; illam vero non semper: istam enim naturaliter habet; illam vero, accidentaliter et secundum usum. Nam cum dico: Dies est, ad significandum [Col. 0471A] esse quod est, recte utor hujus orationis significatione: quia ad hoc facta est, et ideo tunc recte dicitur significare. Cum vero eadem oratione significo esse quod non est, non ea recte utor: quia non ad hoc facta est; et idcirco tunc non recta ejus significatio dicitur: quamvis in quibusdam enuntiationibus inseparabiles sint istae duae rectitudines, seu veritates: ut, cum dicimus: Homo animal est, aut, Homo lapis non est. Semper enim haec affirmatio significat esse quod est; et haec negatio, non esse quod non est: nec illa possumus uti ad significandum esse quod non est; semper enim homo animal est; nec ista ad significandum non esse, quod est, quia homo nunquam lapis est. De illa igitur veritate, quam habet oratio, secundum quod aliquis ea [Col. 0471B] recte utitur, incoepimus quaerere: quoniam secundum hanc, veram eam esse judicat usus communis locutionis. De illa autem veritate quam non habere non potest, postea dicemus. DISC. Redi igitur ad id quod incoepisti: quoniam sufficienter mihi inter duas veritates orationis discrevisti; si tamen aliquam eam veritatem ostenderis habere, cum mentitur, sicut tu dicis. MAG. De veritate significationis, de qua incoepimus, interim ista sufficiant. Eadem enim ratio veritatis, quam in propositione vocis perspeximus, consideranda est in omnibus signis, quae fiunt ad significandum aliquid esse, vel non esse, ut sunt scripturae, vel digitorum loquela. DISC. Ergo transi ad alia.



CAPUT III. [Col. 0471C] De veritate opinionis.

MAG. Cogitationem quoque dicimus veram, cum est quod aut ratione aut aliquo modo putamus esse, et falsam, cum [3361 1Kb] non est. DISC. Ita usus habet. MAG. Quid ergo tibi videtur veritas in cogitatione? DISC. Secundum rationem, quam de propositione [3362 1Kb] vidimus, nihil rectius dicitur veritas cogitationis, quam rectitudo ejus. Ad hoc namque nobis datum est posse cogitare esse, vel non esse aliquid: ut cogitemus esse, quod est, et non esse, quod non est. Quapropter qui putat esse, quod est, putat quod debet, atque ideo recta est cogitatio. Si ergo vera et recta est cogitatio, non ob aliud, quam quia putamus esse quod est; aut non esse, quod non est: non est [Col. 0471D] aliud ejus veritas, quam rectitudo.



CAPUT IV. De veritate voluntatis.

MAG. Recte consideras. Sed et in voluntate dicit ipsa Veritas veritatem esse, cum dicit diabolum non stetisse in veritate (Joan. VIII, 44). Non enim erat in veritate, neque deseruit veritatem, nisi in voluntate [3363 1Kb] . DISC. Ita credo. Si enim semper voluisset, [Col. 0472A] quod debuit; nunquam peccasset, qui non, nisi peccando, veritatem deseruit. MAG. Dic ergo quid ibi intelligas veritatem [3364 1Kb] ? DISC. Non nisi rectitudinem. Nam si quandiu voluit quod debuit, ad quod se licet voluntatem acceperat, in rectitudine et veritate fuit: et cum voluit quod non debuit, rectitudinem et veritatem deseruit: non aliud potest ibi intelligi veritas, quam rectitudo; quoniam sive veritas, sive rectitudo, non aliud in ejus voluntate fuit, quam velle quod debuit.



CAPUT V. De actionis naturalis et non naturalis veritate.

MAG. Bene intelligis. Verum in actione quoque nihilominus veritas credenda est, sicut Dominus dixit. [Col. 0472B] Quia Qui male agit, odit lucem; et: Qui facit veritatem, venit ad lucem (Joan. III, 20, 21). DISC. Video quod dicis. MAG. Considera igitur quid ibi sit veritas, si potes. DISC. Nisi fallor, eadem ratione qua supra veritatem in aliis cognovimus, in actione quoque contemplanda est. MAG. Ita est. Nam si male agere, et veritatem facere opposita sunt, sicut ostendit Dominus cum dicit: Qui male agit odit lucem; et: Qui facit veritatem, venit ad lucem; idem est, veritatem facere, quod est, 111 bene facere. Bene namque facere [3365 1Kb] , ad male facere contrarium est. Quapropter si veritatem facere, et bene facere idem sunt in oppositione, non sunt diversa in significatione: sed sententia est omnium quia qui facit quod debet, bene facit, et rectitudinem facit. Unde sequitur quod rectitudinem facere [Col. 0472C] [3366 1Kb] , est facere veritatem. Constat namque facere veritatem, esse bene facere; et bene facere, esse rectitudinem facere. Quare nihil apertius quam veritatem actionis, esse rectitudinem. DISC. In nullo video titubare considerationem [3367 1Kb] tuam. MAG. Inspice an omnis actio, quae facit quod debet, veritatem facere convenienter dicatur. Est quippe actio rationalis, ut dare eleemosynam; et est irrationalis actio, ut actio ignis, qui [3368 1Kb] calefacit. Vide ergo an convenienter dicamus ignem facere veritatem? DISC. Si ignis ab eo, a quo habet esse, accepit calefacere, cum calefacit, facit quod debet. Igitur non video quae inconvenientia sit ignem facere veritatem et rectitudinem, cum facit quod debet. MAG. Mihi quoque [Col. 0472D] aliter non videtur. Unde animadverti potest rectitudinem seu veritatem actionis, aliam esse necessariam, aliam non necessariam. Ex necessitate namque ignis facit veritatem et rectitudinem, cum calefacit; et non ex necessitate facit homo rectitudinem et veritatem, cum bene facit: facere autem non solum pro eo quod proprie dicitur facere, sed pro omni verbo Dominus voluit intelligere, cum [Col. 0473A] dixit quoniam [3369 1Kb] qui facit veritatem venit ad lucem (Joan. III, 21). Non enim separat illum ab hac veritate sive luce [3370 1Kb] ; qui patitur persecutionem propter justitiam; aut qui est, quando, et ubi debet esse; aut qui stat, vel sedet, quando debet, et similia. Nullus namque dicit tales non bene facere. Et cum dicit Apostolus quia recipiet unusquisque prout gessit (II Cor. V, 10), intelligendum ibi est quidquid solemus dicere bene facere [3371 1Kb] , vel male facere. DISC. Usus quoque communis locutionis hoc habet, ut et pati, et multa alia dicat facere, quae non sunt facere. Quare rectam quoque voluntatem, de cujus veritate, ante veritatem actionis, supra contemplati sumus, inter rectas actiones, nisi fallor, computare possumus. MAG. Non falleris. Nam qui vult quod debet, [Col. 0473B] recte et bene facere dicitur, nec ab his qui veritatem faciunt excluditur. Sed quoniam de veritate investigando, illam loquimur, et Dominus de illa veritate quae in voluntate est, specialiter videtur dicere, cum dicit de diabolo quia in veritate non stetit (Joan. VIII, 44): ideo separatim quid in voluntate veritas esset, considerare volui. DISC. Placet mihi ita factum esse. MAG. Cum ergo constet actionis veritatem aliam naturalem esse, aliam non naturalem, sub naturali ponenda est illa veritas erationis, quam supra vidimus (cap. 2) ab illa non posse separari. Sicut enim ignis, cum calefacit, veritatem facit, quia ab eo accepit a quo habet esse: ita et haec oratio, scilicet, dies est, veritatem facit, cum significat diem esse, sive dies sit, sive dies non sit, [Col. 0473C] quoniam hoc naturaliter accepit facere. DISC. Nunc primum video in falsa oratione veritatem.



CAPUT VI. De sensuum veritate [3372 1Kb] , et quod falsitas, quae putatur esse in sensu, sit in opinione.

MAG. Putasne nos praeter summam veritatem, omnes sedes invenisse veritatis? DISC. Reminiscor nunc cujusdam veritatis, quam in his, de quibus tractasti, non invenio. MAG. Quae est illa? DISC. Est quidem in sensibus corporis veritas, sed non semper: nam fallunt nos aliquando. Nam cum video aliquando per medium vitrum aliquid, fallit me visus: quia aliquando renuntiat mihi corpus, quod video ultra vitrum, ejusdem esse coloris cujus est et vitrum, cum alterius sit coloris: aliquando vero [Col. 0473D] facit me putare vitrum habere colorem rei, quam ultra video, cum non habeat. Multa sunt alia, in quibus visus, et alii sensus fallunt. MAG. Non mihi videtur haec veritas, vel falsitas in sensibus esse, sed in opinione. Ipse namque sensus interior se [Col. 0474A] fallit, non illi mentitur exterior. Quod aliquando facile cognoscitur, aliquando difficile. Cum enim puer timet sculptum draconem aperto ore, facile cognoscitur quia hoc non facit visus, qui nihil aliud puero renuntiat, quam senibus, sed puerilis sensus interior, qui nondum bene scit discernere inter rem et rei similitudinem. Tale est cum [3373 1Kb] videntes hominem alicui similem, putamus illum esse cui similis; aut cum audiens quis non hominis vocem, putat esse vocem hominis. Nam et hoc facit sensus interior. Quod autem dicis de vitro, ideo est, quia cum visus transit per corpus aliquod aerei coloris, non aliter impeditur assumere similitudinem coloris, quem ultra videt [3374 1Kb] , quam cum transit per aera: nisi inquantum illud corpus, quod transit, spissius, [Col. 0474B] aut obscurius est aere: ut, cum transit per vitrum sui coloris, id est cui nullus alius admistus est color; aut per purissimam aquam, aut per crystallum, aut per aliquid similem habens colorem. Cum vero transit idem visus per alium colorem, ut per vitrum non sui eoloris, sed cui alius color est additus, ipsum colorem qui prius occurrit accipit. Quapropter, quoniam post unum acceptum colorem, secundum quod illo affectus est, alium quicunque occurrat, aut nullatenus, aut minus integre suscipit [3375 1Kb] : ideo illum quem prius cepit, aut solum, aut cum eo qui post occurrit, renuntiat. Si enim visus, quantum capax est coloris, tantum afficitur priore colore, non potest alium sentire simul colorem: si autem minus quam colorem sentire possit, priori afficitur, potest [Col. 0474C] alium sentire: ut, si transit per aliquod corpus velut per vitrum, quod ita perfecte sit rubicundum, ut omnino ipse visus afficiatur ejus rubore, nequit diverso simul affici colore: si autem non tam perfectum invenit ruborem qui prior occurrit, quantum coloris capax est, quasi nondum plenus, adhuc alium valet assumere colorem, inquantum ejus capacitas priori colore non est satiata. Qui ergo hoc nescit, putat visum renuntiare quia [3376 1Kb] omnia quae post prius assumptum colorem sentit, aut omnino, aut aliquatenus ejusdem sint coloris. Unde contingit ut sensus interior culpam suam imputet sensui exteriori. Similiter cum fustis integer, cujus pars est intra aquam, et pars extra, putatur fractus: aut cum putamus quod visus noster vultus nostros inveniat [Col. 0474D] in speculo, et cum multa alia nobis aliter videntur visus et alii sensus nuntiare quam sint, non culpa sensuum est, qui renuntiant quod possunt, quoniam ita posse acceperunt; sed judicio animae imputandum est, quod non bene discernit quid possint [Col. 0475A] illi, aut quid debeant [3377 1Kb] . Quod ostendere quoniam laboriosum magis est quam fructuosum ad hoc quod intendimus, in hoc modo tempus insumendum [3378 1Kb] non arbitror. Hoc tantum sufficiat dicere: quia sensus quidquid renuntiare videantur, sive ex sui natura hoc faciant, sive ex aliqua alia causa, faciunt quod debent; et ideo [3379 1Kb] rectitudinem et veritatem faciunt: et continetur haec veritas sub illa veritate, quae est in actione. DISC. Satisfecisti mihi tua responsione, et nolo te amplius morari in hac de sensibus quaestione.



CAPUT VII. De veritate essentiae rerum [3380 1Kb] .

MAG. Jam considera an praeter summam veritatem, in aliqua re veritas sit intelligenda, exceptis his quae [Col. 0475B] supra conspecta sunt. DISC. Quid illud esse potest? MAG. An putas aliquid esse aliquando, aut alicubi, quod 112 non sit in summa veritate, et quod inde non acceperit quod est, inquantum est: aut quod possit aliud esse, quam quod ibi est? DISC. Non est putandum. MAG. Quidquid igitur est vere est, inquantum hoc est quod ibi est. DISC. Absolute concludere potes quia omne quod est vere est, quoniam non est aliud quam quod ibi est. MAG. Est igitur veritas in omnium quae sunt essentia, quia hoc sunt quod in summa veritate sunt. DISC. Video ita ibi esse veritatem, ut nulla ibi possit esse [3381 1Kb] falsitas, quoniam quod falso est non est. MAG. Bene dicis. Sed dic an aliquid aliud debeat esse, quam quod est in summa veritate? DISC. Non. MAG. Si ergo omnia [3382 1Kb] hoc [Col. 0475C] sunt quod ibi sunt sine dubio hoc sunt [3383 1Kb] quod debent. DISC. Vere hoc sunt [3384 1Kb] quod debent. MAG. Quidquid vero est quod debet esse, recte est [3385 1Kb] . DISC. Aliter esse non potest. MAG. Igitur omne quod est recte est. DISC. Nihil consequentius [3386 1Kb] MAG. Si ergo veritas et rectitudo idcirco sunt in rerum essentia, quia hoc sunt quod sunt in summa veritate, certum est veritatem rerum esse rectitudinem.



CAPUT VIII. De diversis intellectibus, debere, et non debere; posse, et non posse.

DISC. Nihil planius, quantum ad consequentiam argumentationis. Sed secundum rei [3387 1Kb] veritatem, quomodo possumus dicere quia quidquid est [3388 1Kb] debet esse, cum sint multa opera mala quae certum [Col. 0475D] est esse non debere [3389 1Kb] ? MAG. Quid mirum, si eadem res debet esse et non esse? DISC. Quomodo potest hoc esse? MAG. Scio te non dubitare quia nihil omnino est, nisi Deo aut faciente, aut permittente. [Col. 0476A] DISC. Nihil mihi certius. MAG. An audebis dicere quia Deus aliquid faciat aut permittat non sapienter, aut non bene? DISC. Imo assero quia nihil nisi bene et sapienter. MAG. An judicabis non debere esse quod tanta bonitas et tanta sapientia facit, aut permittit? DISC. Quis intelligens audeat hoc cogitare? MAG. Debet igitur esse pariter, et quod faciente, et quod permittente Deo fit. DISC. Patet quod dicis. MAG. Dic etiam: an putas esse debere malae voluntatis affectum? DISC. Idem est ac si dicas an debeat esse opus malum: quod nullus sensatus concedet. MAG. Permittit tamen Deus aliquos male facere, quod male volunt. DISC. Utinam non tam saepe permitteret. MAG. Idem igitur debet esse, et non esse: debet enim esse, quia bene et sapienter ab eo, quo [Col. 0476B] non permittente fieri non posset, permittitur; et non debet esse, quantum ad illum, cujus iniqua voluntate concipitur. Hoc igitur modo Dominus Jesus, quia solus [3390 1Kb] innocens erat, non debuit mortem pati, nec ullus eam illi debuit inferre; et tamen eam debuit pati, quia ipse sapienter, et benigne, et utiliter voluit eam sufferre [3391 1Kb] . Multis enim modis eadem res suscipit diversis considerationibus contraria: quod in actione saepe contingit, ut in percussione. Percussio namque et agentis est et patientis: unde et actio dici, et passio potest, quamvis, secundum ipsum nomen, actio vel percussio, et quae similiter dicta a passivis in activa significatione dicuntur magis videantur esse patienter quam agentis. Quippe secundum id quod agit, magis proprie [Col. 0476C] videntur dici [3392 1Kb] agentia vel percutientia; et secundum id quod patitur, actio vel percussio. Nam agentia et percutientia, ab agente et percutiente dicuntur (sicut providentia a providente, et continentia a continente) quae scilicet agens et percutiens, providens et continens, activa sunt; actio vero et percussio, ab acto et percusso, quae passiva sunt, derivantur. Sed quoniam (ut in uno dicam quod in caeteris intelligas) sicut percutiens non est sine percussione, nec percussus absque percutiente, ita percutientia et percussio sine invicem esse nequeunt; imo una et eadem res est diversis nominibus secundum diversas partes significata: idcirco percussio, et percutientis, et percussi esse dicitur. Quapropter secundum quod agens vel patiens eidem subjacent [Col. 0476D] judicio, vel contrariis, ipsa quoque actio ex utraque parte similiter judicabitur, aut contrarie. Cum ergo et qui percutit recte percutit, et qui percutitur recte percutitur: ut, cum peccans, ab eo ad quem [Col. 0477A] pertinet corrigitur, ex utraque parte recta est, quia ex utraque parte debet esse percussio. E contrario, quando ab iniquo justus percutitur, quia nec iste percuti, nec ille percutere debet, ex utraque parte non recta est, quia ex neutra parte debet esse, percussio. Cum vero peccans ab eo ad quem non pertinet percutitur, quoniam et iste debet percuti, et ille non debet percutere, debet et non debet esse percussio: et ideo recta, et non recta negari non potest. Quod si ad supernae sapientiae bonitatisque consideres judicium, sive ex altera tantum, sive ex utraque parte, agentis scilicet et patientis, non debeat esse percussio: quis audebit negare debere esse, quod tanta bonitate et sapientia permittur? DISC. Neget qui audet, ego vero non audeo. MAG. [Col. 0477B] Quid etiam, si secundum naturam rerum consideres, ut cum clavi ferrei impressi sunt in corpus Domini: an dices fragilem carnem non debuisse penetrari, aut acuto ferro penetratam non debuisse dolere? DISC. Contra naturam dicerem. MAG. Potest igitur contingere ut debeat esse secundum naturam actio, vel passio, quae secundum agentem vel patientem esse non debet, quoniam nec ille agere, nec iste debet pati. DISC. Nihil horum negare possum. MAG. Vides igitur saepissime posse contingere ut eadem actio debeat esse et non debeat esse, diversis considerationibus. DISC. Ita aperte hoc ostendis, ut non possim non videre. MAG. Verum inter haec [3393 1Kb] te scire volo quia debere et non debere, aliquando dicitur improprie [3394 1Kb] ; ut, cum dico quia [Col. 0477C] debeo amari a te. Si enim vere debeo, debitor [3395 1Kb] sum reddere quod debeo; et in culpa sum, si non amor a te. DISC. Ita sequitur. MAG. Sed cum debeo amari a te, non est a me exigendum, sed a te. DISC. Fateri me ita esse oportet [3396 1Kb] . MAG. Cum ergo dico quia [3397 1Kb] debeo amari a te, non ita dicitur, quasi ego aliquid debeam [3398 1Kb] , sed quia tu debes amare me. Similiter cum dico quia non debeo amari a te, non aliud intelligitur, quam quia tu non debes amare me. Qui modus loquendi est etiam in potentia et in impotentia, ut cum dicitur: Hector potuit vinci ab Achille, et Achilles non potuit vinci ab Hectore. Non enim fuit potentia in illo qui potuit vinci, sed in illo qui vincere potuit: nec impotentia [Col. 0477D] in illo qui vinci non potuit, sed in illo qui vincere non potuit. DISC. Placet mihi quod dicis: quippe utile puto hoc cognoscere.



CAPUT IX [al., X] [3399 1Kb] . Quod omnis actio significet aut verum aut falsum.

MAG. Recte putas: sed redeamus ad veritatem [Col. 0478A] significationis, a qua ideo incepi, ut te a notioribus ad ignotiora perducerem. Omnes enim de veritate significationis loquuntur: veritatem vero, quae est in rerum essentia, pauci considerant. DISC. Profuit mihi quia hoc ordine me duxisti. MAG. Videamus ergo quam lata sit veritas significationis. Namque non solum in his quae signa solemus dicere, sed et in aliis omnibus quae diximus est significatio vera vel falsa. Quoniam namque non est ab aliquo faciendum, nisi quod quis debet facere; eo ipso quod aliquis aliquid facit, dicit et significat hoc se debere facere: quod si 113 debet facere quod facit, verum dicit, si autem non debet, mentitur. DISC. Quamvis videar mihi intelligere, tamen quia inauditum [3400 1Kb] hactenus fuit, apertius ostende quod dicis. [Col. 0478B] MAG. Si esses in loco ubi scires esse salubres herbas et mortiferas, sed nescires eas discernere et esset ibi aliquis, de quo non dubitares quin illas [3401 1Kb] discernere sciret, tibique interroganti quae salubres essent et quae mortiferae, alias verbo salubres [3402 1Kb] diceret esse, et alias comederet; cui magis crederes, verbo an actioni ejus? DISC. Non tantum crederem verbo quantum operi. MAG. Plus ergo tibi diceret quae salubres essent opere quam verbo. DISC. Ita est. MAG. Sic itaque, si nescires non esse mentiendum, et mentiretur aliquis coram te, etiamsi diceret tibi ipse se non debere mentiri, plus ipse tibi diceret opere se mentiri debere, quam verbo non debere. Similiter dum cogitat aliquis, aut [Col. 0478C] vult [3403 1Kb] aliquid, si nescires an deberet id velle, sive cogitare, si voluntatem ejus et cogitationem videres, significaret tibi ipso opere quia hoc deberet cogitare [3404 1Kb] et velle. Quod si ita deberet, verum diceret; sin autem, mentiretur. In rerum quoque existentia est similiter vera vel falsa significatio; quoniam eo ipso quia est, dicit se debere esse. DISC. Video nunc aperte quod hactenus non animadverti.



CAPUT X [al., XI] [3405 1Kb] . De summa veritate.

MAG. Progrediamur ad ea quae restant. DISC. Praecede, et sequar. MAG. Summam autem veritatem non negabis esse rectitudinem? DISC. Imo nihil aliud illam possum fateri. MAG. Considera quia cum omnes [Col. 0478D] supradictae [3406 1Kb] rectitudines ideo sint rectitudines, quia illa in quibus sunt, aut sunt aut faciunt quod debent; summa veritas non ideo est rectitudo, quia debet aliquid. Omnia enim illi debent: ipsa [3407 1Kb] vero nulli quidquam debet, nec ulla ratione est quod est, nisi quia est. DISC. Intelligo. MAG. Vides etiam [Col. 0479A] quomodo ista [3408 1Kb] rectitudo causa sit omnium aliarum veritatum et rectitudinum, et nihil sit causa illius? DISC. Video et animadverto in aliis quasdam esse tantum effecta; quasdam vero esse causas, et effecta: ut, cum veritas, quae est in rerum existentia, sit effectum summae veritatis, ipsa quoque causa est veritatis quae cogitationis est, et ejus quae est in propositione: et istae duae veritates nullius sunt causa veritatis. MAG. Bene consideras: unde jam intelligere potes quomodo summam veritatem in meo Monologio (cap. 18) probavi non habere principium vel finem, per veritatem orationis. Cum enim dixi, quando non fuit verum quia futurum erat aliquid, non ita dixi ac si absque principio ista oratio fuisset, quae assereret futurum aliquid esse, [Col. 0479B] aut ista veritas esset Deus: sed quoniam [3409 1Kb] non potest intelligi quando, si oratio [3410 1Kb] ista esset, veritas illi deesset, ut per hoc quia non intelligitur quando ista veritas esse non potuerit, si esset oratio in qua esse posset, intelligatur illa veritas sine principio fuisse, quae prima causa est hujus veritatis. Quippe veritas orationis non semper posset esse, si ejus causa non semper esset. Etenim non est vera oratio, quae dicit futurum esse aliquid [3411 1Kb] , nisi reipsa sit aliquid futurum; neque aliquid est futurum, si non sit in summa veritate. Similiter de illa intelligendum est oratione [3412 1Kb] , quae dicit quia praeteritum est aliquid. Nam si nullo intellectu veritas orationi huic, si facta fuerit, deesse poterit, necesse est ut ejus veritatis, quae summa causa est [Col. 0479C] istius, nullus finis intelligi possit. Idcirco namque vere dicitur praeteritum [3413 1Kb] esse aliquid, quia ita est in re: et ideo est aliquid praeteritum, quia sic est in veritate summa. Quapropter si nunquam potuit non esse verum, futurum esse aliquid, et nunquam poterit non esse verum, praeteritum aliquid esse, impossibile est principium summae veritatis fuisse, aut finem futurum esse. DISC. Nihil tuae rationi objici posse video.



CAPUT XI [al., XII]. De veritatis diffinitione.

MAG. Redeamus [3414 1Kb] ad indagationem veritatis quam incoepimus. DISC. Totum hoc pertinet ad indagandam veritatem; verumtamen redi ad quod vis. MAG. Dic ergo mihi an tibi videatur esse aliqua [Col. 0479D] rectitudo alia, praeter has quas contemplati sumus. DISC. Non alia praeter has, nisi illa quae est in rebus corporeis, quae multum est aliena ab istis, ut rectitudo virgae. MAG. In quo tibi illa videtur differre ab istis. DISC. Quia illa visu corporeo cognosci potest; istas rationis capit contemplatio. MAG. [Col. 0480A] Nonne rectitudo illa corporum ratione intelligitur, praeter subjectum, et cognoscitur? Aut si alicujus corporis absentis linea dubitetur an recta sit, et monstrari potest quia in nullam partem flectitur, nonne ratione colligitur quia rectam eam necesse est esse? DISC. Etiam. Sed eadem quae sic ratione intelligitur, visu sentitur, in subjecto; illae vero nonnisi sola mente percipi possunt. MAG. Possumus igitur, nisi fallor, diffinire quia veritas est rectitudo sola mente perceptibilis. DISC. Nullo modo hoc dicentem falli video. Nempe nec plus, nec minus continet ista diffinitio veritatis quam expediat, quoniam nomen rectitudinis dividit eam ab omni re, quae rectitudo non vocatur. Quod vero sola mente percipi dicitur, separat eam a rectitudine visibili.
[Col. 0480B]


CAPUT XII [al., XIII] [3415 1Kb] De justitiae diffinitione.

Sed quoniam docuisti me omnem veritatem esse rectitudinem, et rectitudo idem videtur mihi esse quod justitia, justitiam quoque doce me, quid esse intelligam. Videtur namque quia omne quod rectum est esse, justum etiam est esse: et conversim, quia quod justum est esse, rectum est esse. Justum enim et rectum videtur, ignem calidum esse; et unumquemque hominem, diligentem se diligere. Nam si quidquid debet esse, recte et juste est; nec aliud recte [3416 1Kb] et juste est, nisi quod debet esse: sicut puto, non potest aliud esse justitia quam rectitudo. In summa namque et simplici natura, quamvis non ideo sit recta et justa, quia debeat aliquid, dubium [Col. 0480C] tamen non est, idem esse rectitudinem et justitiam. MAG. Habes igitur diffinitionem justitiae, si justitia non est aliud quam rectitudo. Et quoniam de rectitudine sola mente perceptibili loquimur, invicem sese diffiniunt veritas, et rectitudo, et justitia: ut qui unam earum noverit, et alias nescierit, per notam ad ignotarum scientiam pertingere possit; imo qui noverit unam, alias nescire non possit. DISC. Quid ergo? An dicemus lapidem justum, cum a superioribus inferiora petit; quia hoc facit, quod debet, quemadmodum dicimus hominem justum, qui quod debet facit [3417 1Kb] ? MAG. Non solemus hujusmodi justitia [3418 1Kb] justum dicere. DISC. Cur ergo magis homo quam lapis [3419 1Kb] justus est, si uterque juste facit? MAG. Tu ipse an non putas facere hominis, [Col. 0480D] a facere lapidis aliquo modo differre? DISC. Scio quia homo sponte, lapis naturaliter et non sponte facit. MAG. Idcirco lapis non dicitur justus, quia non est justus qui facit quod debet, si non vult quod facit. DISC. Dicemus ergo justum esse equum, cum vult pascere, quia volens facit quod debet? MAG. [Col. 0481A] Non 114 dixi justum esse eum, qui facit volens quod debet; sed dixi non esse justum, qui non facit volens quod debet. DISC. Dic ergo quis sit justus [3420 1Kb] ? MAG. Quaeris, ut video, diffinitionem justitiae, cui laus debetur; sicut contrario ejus, scilicet injustitiae debetur vituperatio. DISC. Illam quaero. MAC. Constat quia illa justitia non est in ulla natura, quae rectitudinem non agnoscit. Quidquid enim non vult rectitudinem, etiamsi eam tenet, non meretur laudem, quia tenet rectitudinem; velle autem illam non valet, qui nescit eam. DISC. verum est. MAG. Rectitudo igitur, quae tenenti se laudem acquirit, non est nisi in rationali natura, quae sola rectitudinem, de qua loquimur, percipit. DISC. Ita sequitur MAG. ergo quoniam omnis justitia est rectitudo, [Col. 0481B] nullatenus est justitia, quae servantem se facit laudabilem, nisi in rationalibus. DISC. Non potest aliter esse. MAG. Ubi igitur tibi videtur ista justitia in homine, quia rationalis est? DISC. Non est nisi aut in voluntate, aut in scientia, aut in opere. MAG. Quid, si quis recte intelligit, aut recte operatur, non autem recte velit; laudabit eum quisquam de justitia? DISC. Non. MAG. Ergo non est ista justitia scientiae rectitudo, aut rectitudo actionis; sed rectitudo voluntatis. DISC. Aut hoc erit, aut nihil. MAG. Videtur tibi sufficienter esse diffinita justitia quam quaerimus? DISC. Tu vide. MAG. Quicunque vult quod debet, putas eum recte velle et habere rectitudinem voluntatis? DISC. Si quis nesciens vult quod debet: ut cum vult ostium claudere contra illum qui, ipso [Col. 0481C] nesciente, vult in domo alium occidere; sive iste habeat, sive non habeat aliquam voluntatis rectitudinem, non habet illam quam quaerimus. MAG. Quid dicis de illo qui scit se debere velle quod vult? DISC. Potest contingere ut intelligens velit quod debet, et nolit se debere. Nam cum latro cogitur ablatam reddere pecuniam, palam est quia non vult se debere; quoniam ideo [3421 1Kb] cogitur velle reddere, quia debet: sed hic nullatenus laudandus est hac rectitudine. MAG. Qui cibat esurientem pauperem propter inanem gloriam, vult se debere velle quod vult: idcirco namque laudatur, quia vult facere quod debet: quid itaque de isto judicas? DISC. Non est hujus rectitudo laudanda; et ideo non sufficit ad justitiam quam quaerimus. Sed ostende jam quae sufficiat [3422 1Kb] . [Col. 0481D] MAG. Omnis voluntas sicut vult aliquid, ita vult propter aliquid. Nam quemadmodum considerandum est quid velit, ita videndum est cur velit. Quippe non magis recta debet esse volendo quod debet, quam volendo propter quod debet. Quapropter omnis voluntas habet quid, et cur: omnino namque nihil volumus nisi sit cur velimus. DISC. Omnes hoc [Col. 0482A] in nobis cognoscimus. MAG. Cur autem tibi videtur unicuique volendum quod vult, ut laudabilem habeat voluntatem? Quid enim volendum sit, palam est; quia qui non vult quod debet, justus non est. DISC. Nec minus apertum mihi videtur quia sicut volendum est unicuique quod debet; ita volendum est ideo, quia debet, ut justa sit ejus voluntas. MAG. Bene intelligis haec duo necessaria esse voluntati ad justitiam: velle scilicet quod debet; ac ideo, quia debet. Sed dic an sufficiant. DISC. Cur non? MAG. Cum aliquis vult quod debet, quia cogitur; et ideo cogitur, quia hoc velle debet: nonne hic quodammodo vult quod debet quoniam debet? DISC. Non possum negare; sed alio modo vult iste [3423 1Kb] , alio modo vult justus. MAG. Distingue istos modos. DISC. [Col. 0482B] Justus namque, cum vult quod debet, servat voluntatis rectitudinem non propter aliud, inquantum justus est, quam [3424 1Kb] propter ipsam rectitudinem. Qui autem nonnisi coactus, aut extranea mercede conductus, vult quod debet (si servare dicendus est rectitudinem) non eam servat propter ipsam, sed propter aliud. MAG. Voluntas ergo illa justa dicenda est [3425 1Kb] , quae sui rectitudinem servat propter ipsam rectitudinem. DISC. Aut ista, aut nulla voluntas justa est. MAG. Justitia igitur est rectitudo voluntatis propter se servata. DISC. haec est justitiae diffinitio, quam quaerebam. MAG. Vide tamen ne forte aliquid in ea debeat corrigi. DISC. Ego nihil in ea corrigendum. MAG. Nec ego. Nulla namque justitia est, quae non est rectitudo; nec alia, quam rectitudo [Col. 0482C] voluntatis, justitia dicitur per se. Dicitur enim rectitudo actionis, justitia; sed nonnisi cum justa voluntate fit actio. Rectitudo autem voluntatis, etiamsi impossibile sit fieri quod recte volumus, tamen nequaquam amittit nomen justitiae. Quia autem servata dicitur: Forte dicet aliquis, si rectitudo voluntatis nonnisi cum servatur, dicenda est justitia; non mox ut habetur, est justitia: nec accipimus [3426 1Kb] justitiam, cum illam accipimus; sed nos, servando, facimus eam justitiam esse. Nam prius accipimus illam et habemus, quam servemus: non enim ideo illam accipimus, nec idcirco illam primitus habemus, quia servamus; sed illam incipimus ideo servare, quia accipimus et habemus. Sed ad hoc respondere nos possumus quia simul accipimus [Col. 0482D] illam et velle et habere: non enim illam habemus, nisi volendo; et, si eam volumus, hoc ipso eam [3427 1Kb] habemus. Sicut autem illam simul habemus, et volumus; ita illa simul volumus et servamus: quoniam sicut eam non servamus, nisi cum illam volumus; sic non est quando eam velimus, et non servemus: sed quandiu eam volumus, servamus; et [Col. 0483A] donec servamus, volumus. Quoniam ergo eodem tempore contingit nobis illam et velle et habere: nec diverso tempore in nobis sunt et velle, et servare eam; ex necessitate simul accipimus et habere illam, et servare: et sicut quandiu servamus, habemus illam; ita quandiu habemus, servamus: nec ulla [3428 1Kb] ex his generatur inconvenientia. Quippe sicut ejusdem rectitudinis acceptio natura prius est quam habere, aut velle illam: quoniam habere illam, aut velle, non est causa acceptionis, sed acceptio facit velle illam et habere: et tamen simul sunt tempore acceptio, et habere et velle: simul enim incipimus illam et accipere, et habere, et velle; et tamen simul sunt tempore, acceptio, et habere, et velle: et mox ut est accepta, est habita [3429 1Kb] [Col. 0483B] et volumus eam; ita habere, seu velle illam, quamvis natura prius sint, quam servare illam; simul [3430 1Kb] tamen sunt tempore. Quare a quo simul accipimus et habere, et velle, et servare voluntatis rectitudinem, ab illo accipimus justitiam: et mox ut habemus et [3431 1Kb] volumus eamdem rectitudinem voluntatis, justitia dicenda est. Quod vero addidimus, propter se, ita necessarium est ut nullo modo eadem rectitudo, nisi propter se servata, justitia sit. DISC. Nihil possum cogitare contra. MAG. Videtur tibi quod ista diffinitio possit aptari summae justitiae, secundum quod de re loqui possumus, de qua nihil, aut vix proprie aliquid potest dici? DISC. Licet nonnisi tibi aliud voluntas, aliud rectitudo: tamen sicut dicimus potestatem divinitatis, aut divinam potestatem, [Col. 0483C] sive potentem divinitatem (cum in divinitate non sit aliud potestas quam divinitas); ita non inconvenienter dicimus ibi rectitudinem voluntatis, aut voluntariam rectitudinem, seu rectam voluntatem. Si vero illam rectitudinem dicimus propter se servari, de nulla alia rectitudine tam convenienter [3432 1Kb] dici posse videtur. Sicut enim non aliud illam, sed ipsa se servat, nec per aliud sed per se, ita non propter aliud quam propter se [3433 1Kb] . MAG. Indubitanter itaque possumus dicere quia justitia est rectitudo voluntatis: quae rectitudo propter se servatur. Et quoniam verbi, quod hic dico (servatur) non habemus participium passivum praesentis temporis, pro praesenti, possumus uti passivo praeterito participio ejusdem verbi. DISC. Hunc usum habemus [Col. 0483D] notissimum, ut praeteritis 115 participiis passivis utamur pro praesentibus, quae latinitas non habet; sicut non habet praeterita participia a verbis activis et neutris; et pro praeteritis, quae non habet, [Col. 0484A] utitur praesentibus: ut si dicatur [3434 1Kb] de aliquo: Hic quod studens et legens didicit, nonnisi coactus docet, id est quod dum studuit et legit, didicit, nonnisi cum cogitur docet. MAG. Bene ergo diximus justitiam esse rectitudinem voluntatis servatam propter se, id est quae servatur propter se. Et hinc est, quod justi dicuntur aliquando recti corde, id est recti voluntate; aliquando recti, sine adjectione cordis; quoniam nullus alius intelligitur rectus, nisi qui rectam habet voluntatem: ut est illud: Gloriamini omnes recti corde (Psal. XXXI, 11). Et illud: Videbunt recti, et laetabuntur (Psal. CVI, 42). DIS. Satisfecisti etiam pueris de [3435 1Kb] diffinitione justitiae: transeamus ad alia.



CAPUT XIII [al., XIV] [3436 1Kb] . [Col. 0484B] Quod una sit veritas in omnibus veris [3437 1Kb] .

MAG. Redeamus ad rectitudinem seu veritatem: quibus duobus nominibus (quoniam de rectitudine mente sola perceptibili loquimur una res significatur, quae genus est justitiae: et quaeramus an sit una sola veritas in omnibus istis, in quibus veritatem dicimus esse: an ita sint veritates plures, sicut plura sunt, in quibus constat esse veritatem. DISC. Hoc multum nosse desidero. MAG. Constat quia in quacunque re sit veritas, non est aliud quam rectitudo. DISC. Non hinc dubito. MAG. Si ergo plures sunt veritates, secundum plures res, plures quoque sunt rectitudines. DISC. Hoc quoque non minus certum est. MAG. Si secundum diversitates rerum, necesse est esse diversas rectitudines, utique, secundum [Col. 0484C] res ipsas, habent esse suum eaedem rectitudines: et sicut res ipsae, in quibus sunt, variantur, sic quoque rectitudines varias esse necesse est. DISC. In una re in qua rectitudinem esse dicimus, ostende quod in caeteris intelligam. MAG. Dico quia si rectitudo significationis ideo est alia, quam voluntatis rectitudo, quia ista in voluntate, illa in significatione est, habet suum esse rectitudo propter significationem, et secundum eam mutatur. DISC. Ita est. Cum enim significatur esse quod est, aut non esse quod non est, recta significatio est, et constat esse rectitudinem, sine qua significatio recta nequit esse. Si vero significetur esse quod non est, aut non esse quod est, aut si nihil omnino significetur, nulla erit rectitudo significationis, quae nonnisi in significatione [Col. 0484D] est. Quapropter per significationem habet esse, et per eam mutatur ejus rectitudo: quemadmodum color per corpus habet esse, et non esse. Existente namque corpore, colorem ejus necesse [Col. 0485A] est esse; et pereunte corpore, colorem ejus manere impossibile est. MAG. Non similiter se habent color ad corpus et rectitudo ad significationem [3438 1Kb] . DISC. Ostende dissimilitudinem. MAG. Si nullus aliquo significare velit signo quod significandum est, erit ulla per signa significatio? DISC. Nulla. MAG. An ideo non erit rectum ut significetur quod significari debet? DISC. Non idcirco minus erit rectum, aut minus hoc exiget rectitudo. MAG. Ergo non existente significatione, non perit rectitudo, qua rectum est, et qua exigitur, ut quod significandum est, significetur. DISC. Si interiisset, non esset rectum hoc, nec ipsa hoc exigeret. MAG. Putasne, cum significatur quod significari debet, significationem tunc rectam esse propter hanc et secundum hanc ipsam rectitudinem? DISC. Imo non [Col. 0485B] possum aliter cogitare. Si enim alia rectitudine recta est [3439 1Kb] significatio; pereunte ista, nihil prohibet rectam esse significationem. Sed nulla est recta significatio, quae significat quod non est rectum significari, aut quod non exigit rectitudo. MAG. Nulla igitur significatio est recta alia rectitudine, quam illa quae permanet pereunte significatione. DISC. Palam est. MAG. An itaque non vides quia non ideo est rectitudo in significatione, quia tunc incipit esse, cum significatur esse quod est, vel non esse quod non est; sed quia significatio tunc fit secundum rectitudinem, quae semper est: nec ob hoc abest a significatione, quia perit, cum non sic ut debet, aut cum nulla sit significatio; sed quoniam tunc significatio deficit a non deficiente rectitudine? DISC. Sic [Col. 0485C] video, ut non possim non videre. MAG. Rectitudo ergo, qua significatio recta dicitur, non habet esse, aut aliquem [3440 1Kb] motum, per significationem: quomodocunque moveatur ipsa significatio. DISC. Mihi nihil jam clarius. MAG. Potesne probare colorem similiter se habere ad corpus, quomodo rectitudo se habet ad significationem? DISC. Paratior nunc [3441 1Kb] sum probare quia valde dissimiliter. MAG. Puto quia jam tibi notum est quid de voluntate et ejus rectitudine, et de aliis quae rectitudinem habere debent [3442 1Kb] , sentiendum sit [3443 1Kb] . DISC. Omnino video hac ipsa ratione probari, quoquo modo ipsa sint, rectitudinem immutabilem [3444 1Kb] permanere. MAG. Quid itaque consequi existimas de ipsis rectitudinibus. [Col. 0486A] Sunt aliae ab invicem; aut est una et eadem omnium rectitudo. DISC. Supra concessi [3445 1Kb] quia si ideo sunt plures rectitudines, quoniam plures sunt res in quibus considerantur, necesse est eas existere et variari secundum res ipsas: quod nequaquam fieri demonstratum est. Quapropter non ideo sunt plures rectitudines, quia plures sunt res, in quibus sunt. MAG. An habes aliquam aliam rationem, cur tibi plures esse videantur? praeter ipsam rerum pluralitatem? DISC. Sicut istam nullam esse cognosco; ita nullam aliam inveniri posse considero. MAG. Una igitur et eadem est omnium rectitudo. DISC. Sic me fateri [3446 1Kb] necesse est. MAG. Amplius: Si rectitudo non est in rebus illis, quae debent rectitudinem, nisi cum sunt secundum quod debent, et hoc solum est [Col. 0486B] illis rectas esse, manifestum est earum omnium unam solam esse rectitudinem. DISC. Non potest negari. MAG. Una igitur in omnibus illis est veritas. DISC. Et hoc negari impossibile est: sed tamen ostende mihi cur dicimus hujus vel illius rei veritatem, velut ad distinguendas veritatum differentias [3447 1Kb] , si nullam ab ipsis rebus assumunt diversitatem? Multi namque vix concedent nullam esse differentiam inter veritatem voluntatis, et eam quae dicitur actionis, aut alicujus aliorum. MAG. Improprie hujus, vel illius rei esse dicitur; quoniam illa non in ipsis rebus, aut ex ipsis, aut per ipsas, in quibus esse dicitur, habet suum esse: sed cum res ipsae secundum illam sunt, quae semper praesto est his quae sunt sicut debent, tunc dicitur hujus vel [Col. 0486C] illius rei veritas: ut veritas vocis, actionis, voluntatis [3448 1Kb] ; quemadmodum dicitur tempus hujus, vel illius rei, cum unum et idem sit tempus omnium, quae sunt in eodem tempore simul. Et si non esset haec vel illa res, non minus esset idem tempus: non enim dicitur ideo tempus hujus vel illius rei, quia tempus est in ipsis rebus; sed quia ipsae sunt in tempore. Et sicut tempus per se consideratum non dicitur tempus alicujus, sed cum res, quae in illo sunt, consideramus, dicimus tempus hujus vel illius rei; ita summa veritas per se subsistens nullius rei est: sed cum aliquid secundum illam est, tunc ejus dicitur veritas, vel rectitudo [3449 1Kb] .




[Col. 0487]
SANCTI ANSELMI LIBER DE VOLUNTATE

116 [(83) 1Kb] Voluntas aequivoce dicitur: dicitur enim voluntas instrumentum volendi, sicut visus instrumentum videndi; et dicitur voluntas affectio ejusdem instrumenti, sicut dilectio filii, quae semper est in voluntate matris, scilicet in instrumento volendi, quod ea affectione semper promptum est ad volendum salutem filii, sive cum hoc cogitat, sive cum hoc non cogitat. Dicitur etiam voluntas opus instrumenti, cum cogitando vult aliquid. Voluntas instrumentum naturale est animae. Affectiones principales duae sunt: affectio, scilicet volendi commodum quod velle potest aliquid antequam habeat, et affectio volendi justitiam. Affectio volendi commodum semper et inseparabiliter est in instrumento; affectio volendi justitiam nec semper inest, sicut in injusto homine; nec cum [Col. 0487B] inest, semper est inseparabilis, sicut in justis hominibus in hac vita apparet; et aliquando est inseparabilis, sicut in electis angelis, et in sanctis; in sanctis, post hanc vitam; sed in angelis, semper [(84) 1Kb] . Ex his duabus affectionibus volumus quidquid volumus. Aut enim volumus commodum aut justitiam; et haec, aut propter commodum, aut propter justitiam. Voluntas, quae usus dicitur vel opus instrumenti, sicut visio opus vel usus visus instrumenti videndi, nonnisi in cogitante est, et est pariter cum ipso instrumento opus affectionis, sicut acuta visio opus est visus et acuminis visus. Haec igitur voluntas aut est propter rem, quam velle dicitur, ut cum cogitando salutem, eam volumus; aut propter aliud, ut equitare volumus propter salutem. Est etiam alia divisio [Col. 0487C] hujus voluntatis; quia aut vult esse aliquid, aut vult non esse [(85) 1Kb] ; ut velle esse hominem, et velle non esse hominem. Recipit etiam divisionem, quam recipit facere. Sex enim modis dicimus facere esse, et totidem facere non esse. Dici etiam potest haec voluntas, alia efficiens, alia approbans, alia permittens: efficientem dico, quae efficit quod vult, et quae efficeret, si posset; approbantem vero, quae approbat quod est, et quae approbaret, si esset; permittentem vero, quae permittit esse quod velle dicitur, si est, et quae permitteret, si esset: efficiens quidem est etiam approbans et permittens; approbans autem est et permittens, permittens vero tantum nec efficiens, nec approbans recte dici potest. Secundum efficientem dictum est: Omnia quae cunque [Col. 0488A] voluit Dominus fecit (Psal CXIII, 3); secundum approbantem vero dicitur quia Deus vult omnem hominem salvum fieri. Approbat enim Deus, et placet illi de omnibus justis quia justi sunt, ut salvi fiant; et nihilominus placeret eis de injustis, si justi essent, ut salvi fierent. Tale est enim quod dictum est, ac si dicatur: Deus nullum facit injustum; sed unusquisque a se habet injustitiam ut damnetur: et ideo non potest dici displicere Deo, si justus sit et salvetur; nec potest dici Deum repugnare saluti alicujus, sed approbare si sit qui salvetur. Secundum permittentem vero voluntatem dicitur quia quem vult indurat, quoniam permittit indurari; quod enim praemissum est, cui vult miseretur, secundum efficientem voluntatem dictum est. Patet autem quia de [Col. 0488B] duabus affectionibus instrumenti volendi, illa omnino melior est et omnino praeponenda, quae est ad volendum justitiam: per hanc enim omnis justus justus est; nec, nisi per istam, aliquis beatus esse potest: et si illa quae est volendi commodum propter justitiam, omnino non esset in anima, beata tamen esset anima sola dilectione justitiae, nec ullatenus esset misera per absentiam alicujus alterius commodi, quia non indigeret ea re quam non vellet: illa vero affectio, quae est volendi commodum, per quam etiam omnes justi volunt esse beati, si sola adsit; nonnisi miserum facit; quia nusquam ad hoc quod appetit, sine justitia pertingit.

Potestas est aptitudo ad faciendum: pono autem hic, facere, pro omni verbo finito vel infinito, quod [Col. 0488C] frequens usus habet. Qui enim loquitur cum debet, vel sedet, vel stat; et qui vult, aut patitur quod debet; et qui est ubi, et quando debet, bene facit; qui autem non loquitur cum debet, nec sedet, nec stat; et qui nec vult, nec patitur quod debet; et qui non est ubi, aut quando debet, male facit: et qui non facit quod debet, male facit; et qui non facit quod non debet, bene facit. Liquet igitur, facere, poni pro omnino verbo finito vel infinito, etiam pro, non facere. Est igitur potestas aptitudo ad faciendum; et omnis aptitudo ad faciendum, potestas. In quo cavendum ne omnino pro eodem accipiatur aptitudo ad faciendum, et aptitudo faciendi: omnis enim aptitudo ad faciendum, est et faciendi; sed non omnis faciendi, est etiam ad faciendum: aptitudo enim scribendi, [Col. 0489A] quae est ad scribendum, est etiam antequam scribatur quae et dicitur potestas scribendi; aptitudo vero scribendi, quae est in scribendo, secundum quam dicimus, apte scribit, non praecedit ipsam scriptionem; nec est potestas scribendi, sed effectum potestatis scribendi: quia enim praecedit potestas apte scribendi, ideo apte scribitur; non quia apte sit scriptio, ideo potest fieri scriptio. Dictum est autem aptitudo ad faciendum, et non absolute ad aliquid; quia non est aptitudo ad aliquid et non ad faciendum, quae non est potestas, ut aptitudo vestis ad corpus: dicitur enim apta ad corpus; nec ideo tamen dicitur potens vestis. Bene igitur dictum est quia potestas est aptitudo ad faciendum; quia in eo quod aptitudo dicitur, separatur ab omni re quae [Col. 0490A] aptitudo non est; et in eo quod ad faciendum determinatur, dividitur ab omni aptitudine, sive ab ea quae non est ad aliquid, ut quae est in scribendo; sive ab ea quae est ad aliquid et non ad faciendum, ut ea quae est in veste ad corpus, quae et corpori melius dici potest: dicitur enim vestis apta corpori. Nihil igitur plus vel minus habet haec diffinitio potestatis, quam debet. Est autem haec diffinitio potestatis facta secundum usum, non secundum proprietatem potestatis: quidquid enim aliquomodo potest, hac diffinitione potestatis potest; ut lignum potest incidi, et homo potest incidere: nam et lignum ideo potest incidi, quia habet aptitudinem ad incidendum; et homo ideo potest incidere, quia habet aptitudinem ad incidendum.




[Col. 0489A]
SANCTI ANSELMI DIALOGUS DE LIBERO ARBITRIO [3450 2Kb] [(86) 1Kb]
[Col. 0489B]


117 CAPUT PRIMUM. Quod potestas peccandi non pertineat ad libertatem arbitrii.

DISC. Quoniam liberum arbitrium videtur repugnare gratiae, et praedestinationi, et praescientiae Dei, ipsa libertas arbitrii quid sit nosse desidero, et utrum illam semper habeamus. Si enim libertas arbitrii est posse peccare et non peccare, sicut a quibusdam solet dici, et hoc semper habemus [3451 1Kb] quomodo aliquando gratia indigemus? Si autem hoc non semper habemus, cur nobis imputatur peccatum, quando sine libero arbitrio peccamus? MAG. Libertatem arbitrii non puto esse potentiam peccandi et non peccandi. Quippe si haec ejus esset [3452 1Kb] definitio, nec Deus, nec angeli, qui [3453 1Kb] peccare nequeunt, liberum [Col. 0489C] haberent arbitrium: quod nefas est dicere. DISC. Quid, si dicitur aliud esse liberum arbitrium Dei et angelorum bonorum, aliud nostrum? MAG. Quamvis [Col. 0490B] differat liberum arbitrium hominum a libero arbitrio Dei et angelorum bonorum [3454 1Kb] diffinitio tamen hujus libertatis in utrisque, secundum hoc nomen, eadem debet esse: licet enim animal differat ab animali sive substantialiter, sive accidentaliter, diffinitio tamen, secundum nomen animalis, omnibus animalibus est eadem. Quapropter talem oportet dare diffinitionem libertatis arbitrii, quae nec plus nec minus illa contineat. Quoniam ergo liberum arbitrium divinum et bonorum angelorum peccare non potest, non pertinet ad diffinitionem libertatis arbitrii posse peccare. Denique nec libertas, nec pars libertatis est potestas peccandi. Quod ut plane intelligas, intende ad ea quae dicam. DISC. Ad hoc sum hic. MAG. Quae tibi voluntas liberior videtur: illa, [Col. 0490C] quae sic vult et potest non peccare, ut nullatenus flecti valeat a non peccandi rectitudine, an illa quae aliquo modo flecti potest ad peccandum? DISC. Cur [Col. 0491A] non sit liberior illa, quae ad utrumque se habet, non video. MAG. An non vides quoniam qui sic habet quod decet, et quod expedit, ut hoc amittere non queat [3455 1Kb] ; liberior est quam ille, qui sic habet hoc ipsum, ut possit perdere, et ad hoc quod dedecet, et non expedit, valeat adduci? DISC. Nulli dubium hoc esse puto. MAG. Hoc quoque non minus indubitabile dices quia peccare semper dedecens et noxium est? DISC. Nullus sanae mentis aliter sentit. MAG. Liberior igitur est voluntas quae a rectitudine non peccandi declinare nequit, quam quae illam potest deserere. DISC. Nihil mihi rationabilius asseri posse videtur. MAG. An putas, quod additum minuit, et separatum auget libertatem, id aut libertatem esse, aut partem libertatis? DISC. Non hoc putare [Col. 0491B] possum. MAG. Potestas ergo peccandi, quae addita voluntati minuit ejus libertatem, et, si dematur [3456 1Kb] , auget, nec libertas est, nec pars libertatis. DISC. Nihil consequentius.



CAPUT II [3457 1Kb] . Quod tamen angelus et homo [3458 1Kb] peccaverunt per hanc potestatem, et per liberum arbitrium [3459 1Kb] : et quamvis potuerint servire peccato, non tamen eis potuit dominari peccatum.

MAG. Non ergo pertinet [3460 1Kb] ad libertatem arbitrii, quod sic est extraneum a libertate. DISC. Rationibus tuis nullatenus contradicere queo. Sed non parum me movet quia et angelica et nostra natura in principio habuit potestatem peccandi, quam si non habuisset, non peccasset: quare si per hanc potestatem, [Col. 0491C] quae sic aliena est a libero arbitrio, peccavit utraque praedicta natura, quomodo dicemus eam peccasse per liberum arbitrium? At si per liberum [3461 1Kb] arbitrium non peccavit, ex necessitate peccasse videtur. Nempe aut sponte, aut ex necessitate: nam si sponte peccavit [3462 1Kb] , quomodo non per [3463 1Kb] liberum arbitrium? Quare, si non per liberum arbitrium, utique ex necessitate peccasse videtur. Est et aliud, quod in hac peccandi potestate me movet. Qui enim peccare potest, servus potest esse peccati; quoniam qui facit peccatum, servus est peccati (Joan. VIII, 34). Qui autem potest servus esse peccati, huic potest dominari peccatum: quomodo ergo libera facta fuit [3464 1Kb] illa natura; aut cujusmodi liberum arbitrium illud erat, cui peccatum dominari poterat [3465 1Kb] ? MAG. [Col. 0491D] Et per potestatem peccandi, et sponte et per liberum [Col. 0492A] [3466 1Kb] arbitrium, et non ex necessitate, nostra et angelica natura primitus peccavit, et servire potuit peccato; et tamen non illi peccatum dominari poterat, unde illa non libera, aut ejus arbitrium non liberum dici possit. DISC. Opus habeo ut, quod dicis, aperias; quia clausum mihi est. MAG. Per liberum arbitrium peccavit apostata angelus, sive primus homo, quia per suum arbitrium peccavit, quod sic liberum erat, ut nulla alia re cogi posset ad peccandum; et ideo juste reprehenditur, quia, cum hanc haberet arbitrii sui libertatem, non aliqua re cogente, non aliqua necessitate, sed sponte peccavit. Peccavit autem per arbitrium suum, quod erat liberum; sed non per hoc unde liberum erat, id est per potestatem, 118 quia poterat non peccare, et peccato [Col. 0492B] non servire; sed per potestatem [3467 1Kb] quam habebat peccandi [3468 1Kb] , qua nec ad non peccandi libertatem juvabatur, nec ad peccandi servitutem cogebatur. Quod autem consequi tibi videtur quia si potuit servus esse peccati, potuit ei dominari peccatum; et ideo nec illum, nec ejus arbitrium liberum fuisse: non ita est. Etenim qui suae potestatis est ut non serviat, nec alienae potestatis est ut serviat, quamvis potestate sua servire possit; quandiu non illa quae est serviendi, sed illa quae est non serviendi [3469 1Kb] , utitur potestate, nulla res potest illi dominari, ut serviat. Nam etsi dives liber possit se facere servum pauperis: quandiu hoc non facit, nec ille nomen amittit libertatis, nec pauper illi dicitur [3470 1Kb] dominari; aut si dicitur, improprie dicitur, quia hoc non [Col. 0492C] in ejus, sed in alterius est potestate. Quamobrem nihil prohibet angelum et hominem ante peccatum liberos fuisse, aut liberum arbitrium habuisse.



CAPUT III. Quod postquam [3471 1Kb] se fecerunt servos peccati, liberum habuerunt arbitrium [3472 1Kb] : et quid sit liberum arbitrium.

DISC. Satisfecisti mihi, quia nihil certe hoc prohibet ante peccatum; sed postquam se fecerunt servos peccati, quomodo liberum arbitrium servare potuerunt? MAG. Licet peccato se subdidissent, libertatem tamen arbitrii naturalem in se interimere nequiverunt; sed facere potuerunt ut jam non sine alia gratia, quam erat illa quam prius habuerant, illa libertate uti non valeant. DISC. Credo: sed intelligere [Col. 0492D] desidero. MAG. Consideremus primum cujusmodi [Col. 0493A] [3473 1Kb] arbitrii libertatem habebant [3474 1Kb] ante peccatum quando certum est [3475 1Kb] eos liberum [3476 1Kb] arbitrium habuisse. DISC. Hoc exspecto. MAG. Ad quid tibi videntur illam habuisse libertatem arbitrii? An ad assequendum quod vellent; an ad volendum quod deberent, et quod illis velle expediret? DISC. Ad volendum quod deberent, et quod expediret velle. MAG. Ergo ad rectitudinem voluntatis habuerunt libertatem arbitrii: quandiu namque voluerunt quod debuerunt rectitudinem habuerunt voluntatis. DISC. Ita est. MAG. Dubium est adhuc, cum dicitur quia libertatem habuerunt ad rectitudinem [3477 1Kb] voluntatis, si non addatur aliquid [3478 1Kb] . Quaero igitur quomodo habebant illam libertatem ad rectitudinem voluntatis: an ad capiendum eam [Col. 0493B] sine datore, cum illam nondum haberent; an ad accipiendum nondum habitam, si daretur ut haberent; an ad deserendum quam acceperant, et per re resumendum desertam; an ad semper servandum acceptam? DISC. Ad capiendum rectitudinem sine datore non puto illos habuisse libertatem; quoniam nihil habere potuerunt quod non acceperunt. Ad accipiendum vero a datore, quam nondum habebant, ut eam haberent, non est dicendum eos habuisse libertatem; quia non est credendum eos factos sine recta voluntate, quamvis non negandum sit eos habuisse libertatem recipiendi eamdem rectitudinem, si eam desererent, et ab ipso primo datore illis redderetur: quod in hominibus saepe videmus, qui de injustitia ad justitiam superna gratia [Col. 0493C] reducuntur. MAG. Verum est quod dicis [3479 1Kb] eos posse recipere perditam rectitudinem, si reddatur: sed nos illam libertatem, quam habuerunt antequam peccarent, quaerimus, cum sine dubio liberum habebant arbitrium [3480 1Kb] non illam, qua nullus indigeret [3481 1Kb] , si nunquam veritatem deseruisset? DISC. Prosequar itaque, et respondebo ad ea quae restant de his quae interrogasti. Ad deserendum autem eamdem rectitudinem, eos libertatem habuisse non est verum; quia deserere voluntatis rectitudinem est peccare, et potestatem peccandi, nec libertatem, nec partem esse libertatis supra monstrasti (cap. 1). Ad resumendum vero per se desertam rectitudinem libertatem non acceperunt: cum ad hoc rectitudo illa data [3482 1Kb] sit, ut nunquam desereretur [3483 1Kb] . Ipsa [Col. 0493D] namque potestas resumendi desertam, generaret [Col. 0494A] negligentiam servandi habitam. Quapropter restat libertatem arbitrii datam esse rationali naturae [3484 1Kb] ad servandam acceptam rectitudinem voluntatis. MAG. Bene ad interrogata respondisti. Sed adhuc opus est ut consideremus propter quid illam rectitudinem servare debeat rationalis natura [3485 1Kb] : An propter ipsam rectitudinem an propter aliud [3486 1Kb] ? DISC. Si non illa libertas data esset illi naturae, ut voluntatis rectitudinem propter ipsam servaret rectitudinem, non valeret ad justitiam; quoniam constat justitiam esse rectitudinem voluntatis propter se servatam: sed ad justitiam prodesse arbitrii libertatem credimus. Quare indubitanter asserendum est rationalem naturam non eam accepisse, nisi ad servandam rectitudinem voluntatis propter ipsam rectitudinem. [Col. 0494B] MAG. Ergo quoniam omnis [3487 1Kb] libertas est potestas; illa libertas arbitrii est potestas servandi rectitudinem voluntatis propter ipsam rectitudinem. DISC. Non potest aliud esse. MAG. Jam itaque clarum est liberum arbitrium non esse aliud, quam arbitrium potens servare rectitudinem voluntatis propter ipsam rectitudinem. DISC. Clarum utique [3488 1Kb] est. Sed quandiu ipsam rectitudinem habuit, servare potuit quod habuit [3489 1Kb] . Postquam autem illam deseruit, quomodo potest servare quod non habet? Absente ergo rectitudine, quae servari possit [3490 1Kb] , non est liberum arbitrium, quod eam servare valeat: non enim servare valet quod non habet. MAG. Etiamsi absit rectitudo voluntatis, non tamen ra ionalis natura minus habet quod suum est. Nullam namque [Col. 0494C] potestatem habemus, ut puto, quae sola sufficiat, sibi ad actum: et tamen, cum ea desunt sine quibus ad actum minime perducuntur nostrae [3491 1Kb] potestates, non minus eas, quantum in nobis est, habere dicimur. Sicut nullum instrumentum solum sibi sufficit ad operandum; tamen, cum desunt illa sine quibus [3492 1Kb] instrumento uti nequimus, instrumentum nos cujuslibet operis habere sine falsitate fatemur. Quod ut in multis animadvertas, in uno tibi monstrabo. Nullus visum habens dicitur nullatenus posse videre montem. DISC. Qui montem videre non potest, profecto nullum habet visum. MAG. Habet ergo potestatem et instrumentum videndi montem, qui visum habet: et tamen si mons abest, et dicis ei, Vide montem, respondet tibi: Non possum, quia abest; si [Col. 0494D] adesset, possem videre. Item: Si non adesset, et [Col. 0495A] lux abesset; responderet se montem videre monenti, quia [3493 1Kb] non posset absente [3494 1Kb] luce; sed si lux adesset, tunc posset [3495 1Kb] . Rursum: si visum habenti mons et lux praesens est, et aliquid visui obstet, ut si quis illi oculos claudat, dicet se [3496 1Kb] posse videre montem: sed si nihil visui ejus obsisteret, tunc sine dubio montem videndi potestatem haberet. DISC. Totum hoc omnibus notum est. MAG. Vides ergo quia potestas videndi aliquod corpus, alia est in vidente; alia in re videnda; alia in medio, id est neque in vidente, neque in videndo [3497 1Kb] : et ea quae est in medio, alia est in adjuvante; alia in non impediente, id est cum nihil quod impedire possit impedit. DISC. Video plane. MAG. Quatuor igitur istae potestates sunt, quarum si una quaelibet desit, aliae tres [Col. 0495B] [3498 1Kb] nec singulae, nec omnes simul aliquid possunt efficere: nec tamen, absentibus aliis, negamus aut eum qui visum [3499 1Kb] habet habere visum, aut instrumentum sive potestatem videndi; aut rem visibilem posse videri; aut lucem posse visum juvare.



119 CAPUT IV. Quomodo potestatem habeant servandi rectitudinem, quam non habent.

MAG. Quarta autem potestas improprie dicitur: quod enim solet impedire visum, non ob aliud dicitur dare potestatem vivendi, cum non impedit, nisi quia non aufert. Potestas autem vivendi lucem, nonnisi in tribus rebus est; quia tunc est idem, et quod videtur, et quod adjuvat. Nonne hoc omnibus est [3500 1Kb] notum! DISC. Nulli utique [3501 1Kb] est ignotum. MAG. Si [Col. 0495C] ergo, absente re quae videri possit, in tenebris positi, et clausos sive ligatos oculos habentes, quantum ad nos pertinet, videndi quamlibet rem visibilem potestatem [3502 1Kb] habemus; quid prohibet nos habere potestatem servandi rectitudinem voluntatis propter ipsam rectitudinem, etiam absente ipsa rectitudine, quandiu et ratio in nobis est, qua eam valemus cognoscere; et voluntas, qua illam tenere possumus? Ex his enim constat praefata libertas arbitrii. DISC. Satisfecisti intellectui meo, potestatem hanc servandi [3503 1Kb] rectitudinem voluntatis rationali naturae semper inesse, atque hanc potestatem in primi [3504 1Kb] [Col. 0495D] hominis et angelorum arbitrio liberam fuisse, quibus [Col. 0496A] invitis rectitudo voluntatis non poterat auferri.



CAPUT V. Quod nulla tentatio cogat invitum peccare

Sed nunc quomodo est humanae voluntatis arbitrium hac potestate liberum; cum saepe rectam habens homo voluntatem, ipsam rectitudinem invitus, cogente tentatione, deserat? MAG. Nemo illam deserit, nisi volendo. Si ergo invitus dicitur nolens [3505 1Kb] , nemo deserit illam invitus: ligari enim homo potest invitus, quia nolens potest ligari; torqueri potest invitus, quia nolens potest torqueri; occidi potest invitus, quia nolens potest occidi; velle autem non potest invitus, quia velle non potest [3506 1Kb] , nolens velle; nam omnis volens ipsum suum velle vult. DISC. Quomodo ergo dicitur [3507 1Kb] invitus mentiri, qui mentitur [Col. 0496B] ne occidatur: cum hoc nonnisi volens facit [3508 1Kb] ? Nam, sicut invitus mentitur, sic invitus vult mentiri; et qui invitus vult mentiri, nolens vult mentiri. MAG. Ideo forsitan [3509 1Kb] invitus mentiri dicitur; quia, cum sic vult veritatem ut non mentiatur nisi [3510 1Kb] propter vitam, et vult mendacium, quia propter vitam; et non vult mendacium propter ipsum mendacium, quoniam vult veritatem: et ideo volens, et nolens mentitur. Alia namque est voluntas, qua volumus aliquid propter se, ut cum volumus salutem propter se; et alia, cum aliquid volumus propter aliud, ut cum volumus absinthium bibere propter salutem. Unde potest forsitan dici secundum has diversas voluntates, quia invitus, et non invitus mentitur. Quapropter cum dicitur invitus mentiri, [Col. 0496C] quia non id vult inquantum vult veritatem, non repugnat illi sententiae qua dico neminem invitum deserere rectitudinem voluntatis; quia mentiendo vult eam deserere propter vitam: secundum quam voluntatem non invitus eam deserit, sed volens; de qua voluntate nunc loquimur. De illa namque loquimur, qua vult mentiri propter vitam; non de illa, qua non vult mendacium propter se. Aut idcirco certe mentitur invitus, quia invitus aut occiditur, aut mentitur, id est invitus est in hac angustia, ut ex necessitate unum horum quodlibet fiat: quamvis enim necesse sit illum aut occidi aut mentiri, [Col. 0496D] non tamen necesse est illum occidi, quia potest non [Col. 0497A] occidi, si mentitur; nec necesse est illum mentiri, quia potest non mentiri, si occiditur [3511 1Kb] . Neutrum enim est determinate in necessitate; quia utrumlibet est in potestate [3512 1Kb] . Ita quoque, licet [3513 1Kb] invitus aut mentiatur, aut occidatur, non tamen ideo consequitur ut invitus mentiatur, aut ut invitus occidatur. Est et alia ratio, quam frequens habet usus, cur invitus et nolens et ex necessitate dicitur aliquis facere, quod tamen volens facit. Nam quod nonnisi difficile facere valemus, et ideo non facimus, dicimus hoc nos facere non posse, et ex necessitate nos, sive invitos, deserere: et quod [3514 1Kb] sine difficultate dimittere nequimus, et idcirco facimus [3515 1Kb] , hoc nos invitos, et nolentes, et ex necessitate facere asserimus. Hoc igitur modo, qui mentitur ne moriatur, [Col. 0497B] mentiri invitus et nolens dicitur, et ex necessitate, quia mendacium vitare non valet sine mortis difficultate. Sicut igitur qui mentitur propter vitam, improprie dicitur invitus mentiri, quoniam mentitur volens; ita non proprie dicitur invitus velle mentiri, quoniam hoc nonnisi volens vult. Nam sicut, cum mentitur, vult ipsum mentiri; sic, cum vult mentiri, vult ipsum velle. DISC. Non possum negare quod dicis. MAG. Quomodo ergo non est libera voluntas, quam aliena potestas sine suo assensu subjicere non potest? DISC. Nonne simili ratione possumus dicere voluntatem equi esse liberam, quia non appetitui carnis servit, nisi volens? MAG. Non est hic similiter [3516 1Kb] ; in equo namque non ipsa voluntas se subjicit, sed naturaliter subjecta semper [Col. 0497C] necessitate appetitui carnis servit. In homine vero, quandiu ipsa voluntas recta est, nec servit, nec subjecta est cui non debet, nec ab ipsa rectitudine ulla vi aliena avertitur, nisi ipsa, cui non debet, volens consentiat: quem consensum non naturaliter, nec ex necessitate sicut equus, sed ex se aperte videtur habere. DISC. Satisfecisti huic objectioni meae de voluntate equi. Redi ubi eramus. MAG. An negabis [3517 1Kb] omnem rem liberam esse ab ea re a qua cogi nisi volens [3518 1Kb] , vel prohiberi non potest? DISC. Non video quomodo negem. MAG. Dic etiam quomodo superat recta voluntas, et quomodo superatur? DISC. Velle ipsam rectitudinem perseveranter, est illi vincere; velle autem quod non debet, est illi vinci. MAG. Puto quia tentatio rectam voluntatem nonnisi [Col. 0497D] volentem, aut ab ipsa rectitudine [3519 1Kb] prohibere, aut ad id, quod non debet, cogere potest: ut illam nolit, et istud velit [3520 1Kb] . DISC. Nec hoc ulla [3521 1Kb] ratione [Col. 0498A] falsum esse video. MAG. Quis ergo potest voluntatem dicere non esse liberam ad servandam rectitudinem, et liberam a tentatione et peccato: si nulla tentatio potest illam, nisi volentem, avertere a rectitudine ad peccatum, id est ad volendum quod non debet? Cum ergo vincitur, non aliena vincitur potestate, sed sua. DISC. Hoc monstrant ea quae dicta sunt. MAG. Nonne vides ex his consequi quia nulla tentatio potest [3522 1Kb] vincere rectam voluntatem? Nam, si potest, habet potestatem vincendi, et sua potestate vincit [3523 1Kb] ; sed hoc esse non potest, quoniam voluntas nonnisi sua vincitur potestate. Quare nullatenus potest tentatio vincere rectam voluntatem; et cum dicitur, improprie dicitur. Non enim aliud intelligitur, quam quia voluntas potest se subjicere tentationi; [Col. 0498B] sicut e converso, cum imbecillis dicitur posse vinci a forti, non sua potestate posse dicitur, sed [3524 1Kb] aliena; quoniam non significatur aliud, nisi quia fortis habet [3525 1Kb] potestatem vincendi imbecillem.



120 CAPUT VI. Quomodo sit nostra voluntas potens contra tentationes, licet videatur impotens.

DISC. Quamvis sic omnia impugnantia voluntati nostrae subjicias, atque nullam tentationem illi dominari permittas, ut in nullo possim obviare assertionibus tuis; non tamen possum dissimulare quamdam impotentiam esse in eadem voluntate, quam fere omnes experimur, cum violentia tentationis superamur. Quapropter nisi illam potentiam quam probas, et istam impotentiam quam sentimus, facias [Col. 0498C] convenire: non potest animus meus ad quietem hujus quaestionis pervenire. MAG. Istam impotentiam voluntatis, quam dicis, in quo putas esse? DISC. In eo quia non potest perseveranter rectitudini adhaerere. MAG. Si per impotentiam non adhaeret, aliena vi avertitur a rectitudine. DISC. Concedo [3526 1Kb] . MAG. Quae est haec vis? DISC. Vis tentationis. MAG. Haec vis non eam avertit [3527 1Kb] a rectitudine, si ipsa non vult quod suggerit tentatio. DISC. Ita est. Sed ipsa tentatio sua vi cogit eam velle quod suggerit. MAG. Qomodo cogit eam velle? An ita ut possit quidem nolle [3528 1Kb] , sed non sine gravi molestia; an ita ut nullatenus possit nolle? DISC. Quamvis fateri me oporteat nos aliquando sic premi tentationibus, ut sine difficultate non valeamus nolle quod suggerunt; [Col. 0498D] non tamen possum dicere quod sic nos unquam opprimant, ut quod monent [3529 1Kb] nullatenus nolle possimus. MAG. Nescio quomodo possit dici. Si enim vult [Col. 0499A] homo mentiri, ut non sustineat mortem et servet [3530 1Kb] vitam ad tempus; quis dicet impossibile velle eum non mentiri, ut vitet aeternam mortem, et sine fine vivat? Quapropter jam dubitare non debes hanc [3531 1Kb] impotentiam servandi rectitudinem, quam dicis in nostra voluntate [3532 1Kb] cum tentationibus consentimus, non esse ex impossibilitate, sed ex difficultate. Frequenti namque usu dicimus nos non posse aliquid; non quia nobis est impossibile, sed quia illud sine [3533 1Kb] difficultate non possumus. Haec autem difficultas non perimit libertatem voluntatis: impugnare [3534 1Kb] namque potest invitam voluntatem, expugnare nequit invitam. Hoc itaque modo, puto te posse videre quomodo conveniant potentia voluntatis, quam ratio veritatis asserit; et impotentia, quam humanitas [Col. 0499B] nostra sentit. Sicut enim difficultas nequaquam voluntatis interimit libertatem; ita illa impotentia, quam non ob aliud in voluntate dicimus esse, nisi quia non potest tenere suam rectitudinem sine difficultate, non aufert eidem voluntati perseverandi in rectitudine potestatem.



CAPUT VII. Quomodo voluntas fortior sit quam tentatio; etiam cum ab illa vincitur.

DISC. Sicut nequaquam valeo quod probas negare; ita nullatenus queo voluntatem fortiorem esse tentatione, cum ab ea superatur, affirmare. Nam si voluntas servandi rectitudinem fortior esset quam tentationis impetus; fortius illa volendo quod tenet, resisteret quam illa insisteret. Non enim aliunde [Col. 0499C] scio me magis vel minus fortem [3535 1Kb] habere voluntatem, nisi quia magis vel minus fortiter volo. Quapropter cum minus fortiter volo quod debeo, quam tentatio mihi suggerit quod non debeo; quomodo tentatio fortior non sit voluntate mea, non video. MAG. Ut video, aequivocatio voluntatis te fallit. DISC. Ipsam vellem aequivocationem cognoscere. MAG. Sicut visus aequivoce dicitur; ita et voluntas. Vocamus enim visum, ipsum instrumentum videndi, id est radium procedentem per oculos, quo sentimus lucem et quae sunt in luce: et dicimus visum, opus instrumenti ipsius, quando illo utimur, id est visionem. Eodem modo dicitur voluntas, ipsum instrumentum volendi, quod est in anima, et quod convertimus ad volendum hoc vel illud; sicut visum ad [Col. 0499D] videndum diversa convertimus: et dicitur voluntas, usus ejus voluntatis, quae est instrumentum volendi, sicut dicitur visus, usus ejus visus, qui est instrumentum [Col. 0500A] videndi. Sicut igitur visum, qui est instrumentum videndi, habemus etiam cum non videmus; visus autem, qui est opus ejus, non est nisi cum videmus: ita voluntas, instrumentum scilicet volendi, semper est in anima [3536 1Kb] , etiam cum non vult aliquid, velut cum dormit; voluntatem vero, quam dico usum sive opus ejusdem instrumenti, non habemus nisi quando volumus aliquid. Illa igitur [3537 1Kb] voluntas, quam voco instrumentum volendi, una et eadem semper est, quidquid velimus. Illa vero, quae opus ejus est [3538 1Kb] , tam multiplex est, quam multa et quam saepe volumus; quemadmodum visus, quem etiam in tenebris vel clausis oculis habemus, semper idem est, quidquid videamus. Visus autem, id est opus ejus, qui et visio nominatur, tam numerosus [Col. 0500B] est quam numerosa, et quam numerose videmus. DISC. Plane video, et amo hanc voluntatis discretionem [3539 1Kb] : et jam mihi videor videre, quam ex ejus ignorantia patiebar, deceptionem; sed tamen tu prosequere quod incoepisti. MAG. Cum ergo videas duas voluntates esse, instrumentum scilicet volendi, et opus ejus, in qua harum duarum intelligis fortitudinem constare volendi? DISC. In illa quae est instrumentum volendi. MAG. Si ergo scias virum ita fortem, ut eo tenente taurum indomitum, taurus non possit se movere: et videas eumdem virum ita tenentem [3540 1Kb] arietem, ut ipse aries sese de manibus ejus excutiat, putabis ne illum minus fortem in tenendo arietem quam in tenendo taurum? DISC. Illum quidem non dissimiliter fortem in utroque illo [Col. 0500C] opere [3541 1Kb] judicabo, sed eum sua fortitudine non aequaliter uti fatebor: fortius enim operatur in tauro, quam in ariete. Sed ille fortis est, quia [3542 1Kb] fortitudinem habet; actio vero ejus fortis dicitur quia fortiter [3543 1Kb] fit. MAG. Sic intellige voluntatem, quam voco instrumentum volendi, inseparabilem [3544 1Kb] et nulla alia vi superabilem fortitudinem habere: qua aliquando [3545 1Kb] magis, aliquando minus utitur in volendo. Unde quod fortius vult nullatenus deserit, oblato eo [3546 1Kb] quod minus fortiter vult: et cum offertur quod vult [3547 1Kb] fortius, statim dimittit quod non pariter vult: et tunc voluntas, quam dicere possumus actionem instrumenti hujus; quoniam agit opus suum [3548 1Kb] , cum aliquid vult; tunc, inquam, voluntas actio magis vel minus fortis dicitur, quoniam magis [Col. 0500D] vel minus fortiter fit. DISC. Aperta jam mihi esse, quae explicas, necesse est ut fatear. MAG. Vides igitur quia, cum homo habitam rectitudinem voluntatis [Col. 0501A] aliqua ingruente deserit tentatione, nulla vi aliena abstrahitur; sed ipsa convertit [3549 1Kb] se ad id quod fortius vult.



CAPUT VIII. Quod nec Deus potest auferre voluntatis rectitudinem.

DISC. Nunquid vel Deus potest illi auferre rectitudinem? MAG. Vide quomodo non possit. Totam quidem substantiam, quam de nihilo fecit, potest redigere in nihilum; a voluntate vero habente rectitudinem, non valet illam separare. DISC. Hujus tuae mihi inauditae assertionis multum a te rationem exspecto. MAG. Nos loquimur de illa voluntatis rectitudine, qua justa dicitur voluntas, id est quae propter se servatur. Nulla autem est justa voluntas, nisi quae vult 121 quod Deus vult eam velle. DISC. Quae hoc [Col. 0501B] non vult, plane injusta est. MAG. Servare itaque rectitudinem voluntatis propter ipsam rectitudinem, est unicuique eam servanti velle quod Deus vult illum velle. DISC. Sic oportet fateri [3550 1Kb] . MAG. Si Deus [3551 1Kb] separat hanc rectitudinem ab alicujus voluntate, aut volens facit hoc, aut nolens. DISC. Nolens non potest. MAG. Si itaque aufert alicujus voluntati praefatam rectitudinem vult quod facit. DISC. Absque dubio vult. MAG. Utique ab cujus [3552 1Kb] voluntate vult separare eamdem rectitudinem, non vult eum [3553 1Kb] rectitudinem servare voluntatis propter ipsam rectitudinem. DISC. Sic sequitur. MAG. Sed jam positum est servare hoc modo rectitudinem voluntatis esse omni servanti velle quod Deus vult illum velle. DISC. Si positum non esset, ita tamen [Col. 0501C] esset. MAG. Ergo si Deus [3554 1Kb] saepe fatam rectitudinem tollit ab aliquo, non vult eum velle quod vult eum velle. DISC. Nihil consequentius, et nihil impossibilius. MAG. Igitur nihil magis impossibile, quam Deum rectitudinem voluntatis auferre. Quod tamen facere dicitur, quando non facit ut eadem rectitudo non deseratur. Porro diabolus, vel tentatio, ideo dicitur hoc facere, sive voluntatem [3555 1Kb] ipsam vincere, et a rectitudine, quam tenet abstrahere; quoniam nisi promitteret [3556 1Kb] ei aliquid aut minaretur auferre, quod magis quam ipsam rectitudinem vult; nullatenus ipsa se ab illa [3557 1Kb] , quam aliquatenus vult, averteret [3558 1Kb] . DISC. Sic planum videtur mihi quod dicis, ut nihil contra posse dici [3559 1Kb] existimem.
[Col. 0501D]


CAPUT IX. Quod nihil sit liberius recta voluntate.

MAG. Cernis itaque nihil liberius recta voluntate, [Col. 0502A] cui nulla vis aliena potest suam auferre rectitudinem. Nempe si dicimus quia, cum aliquis vult mentiri [3560 1Kb] ne perdat vitam aut salutem, cogitur deserere timore mortis, aut tormentis [3561 1Kb] veritatem: non est verum. Non enim cogitur magis velle vitam quam veritatem; sed quoniam vi aliena prohibetur utramque servare [3562 1Kb] simul, ipsa eligit quod mavult, sponte utique, et non invita; quamvis in necessitate utramlibet deserendi posita sit non sponte, sed invita. Non enim minus fortis est ad volendum veritatem, quam ad volendum salutem; sed fortius vult salutem. Nam, si praesentem videret gloriam aeternam, quam statim post servatam veritatem assequeretur, et inferni tormenta, quibus post mendacium sine mora traderetur [3563 1Kb] ; procul dubio mox virium sufficientiam [Col. 0502B] ad servandam veritatem habere cerneretur. DISC. Aperte hoc videtur, cum majores vires exhiberet [3564 1Kb] ad volendum salutem aeternam propter se, et veritatem propter praemium, quam ad salutem temporalem servandam.



CAPUT X. Quomodo peccans sit [3565 1Kb] servus peccati; et quod majus miraculum fit, cum Deus reddit rectitudinem illam deserenti, quam cum mortuo reddit vitam.

MAG. Semper itaque habet rationalis [3566 1Kb] natura liberum arbitrium; quia semper habet potestatem servandi rectitudinem voluntatis, propter ipsam rectitudinem, quamvis aliquando cum difficultate. Sed, cum libera voluntas deserit rectitudinem, per difficultatem servandi; utique post servit peccato, per [Col. 0502C] impossibilitatem per se recuperandi. Si ergo fit spiritus vadens, et non rediens (Psal. LXXVII, 39), quoniam qui facit peccatum, servus est peccati (Joan. VIII, 34). Quippe, sicut nulla voluntas, antequam haberet rectitudinem, potuit eam, Deo non dante, capere; ita cum deserit acceptam, non potest eam nisi Deo reddente recipere. Et majus miraculum existimo, cum Deus voluntati desertam reddit rectitudinem, quam cum mortuo reddit vitam amissam. Corpus enim necessitate moriendo non peccat, ut vitam nunquam recipiat; voluntas vero per se rectitudinem deserendo, meretur ut illa semper indigeat. Et si quis sponte sibi mortem infert, non aufert sibi quod [3567 1Kb] nunquam erat amissurus; qui vero voluntatis rectitudinem [Col. 0502D] deserit, hoc abjicit quod ex debito semper erat [3568 1Kb] servaturus. DISC. Verum valde video quod [3569 1Kb] dicis de servitute, qua servus sit [3570 1Kb] peccati, [Col. 0503A] qui facit peccatum; et de impossibilitate recuperandi desertam rectitudinem, nisi ab eo, a quo prius data [3571 1Kb] erat reddatur; et ut illam semper teneant indesinenter, considerandum est omnibus quibus datur.



CAPUT XI. Quod ista servitus non auferat libertatem arbitrii.

Sed hac sententia multum repressisti exsultationem meam, quia jam putabam [3572 1Kb] esse securum hominem semper habere [3573 1Kb] libertatem arbitrii. Quare ipsam servitutem exponi mihi postulo, ne forte libertati [3574 1Kb] praefatae repugnare videatur. Utraque enim, scilicet haec libertas et servitus, est in voluntate, secundum quam liber aut [3575 1Kb] servus est homo. Si ergo servus, quomodo liber? Aut si liber, quomodo servus? MAG. Si bene discernas; quando non [Col. 0503B] habet praefatam rectitudinem, sine repugnantia et servus est, et liber. Nunquam enim est ejus potestatis rectitudinem capere, cum non habet; sed semper est ejus potestatis servare, cum habet. Per hoc, quia redire non potest a peccato, servus est; et per hoc [3576 1Kb] , quia abstrahi non potest a rectitudine, liber est. Sed a peccato et ejus servitute, nonnisi per alium potest reverti; a rectitudine vero, nonnisi per se potest averti, et a libertate sua nec per se, nec per alium potest privari. Semper enim naturaliter liber est ad servandam rectitudinem, si eam habet: etiam quando, quam servet, non habet [3577 1Kb] . DISC. Sufficit mihi haec [3578 1Kb] hujus libertatis et servitutis, ut in eodem homine possint esse, simul facta concordia.
[Col. 0503C]


CAPUT XII. Cur, cum homo non habet rectitudinem, magis dicitur liber; quia, cum habet, non potest ei auferri: quam, cum eam habet, servus; quia, cum non habet, non potest per se eam recuperare [3579 1Kb] .

Sed multum nosse desidero cur quando non habet rectitudinem, magis dicitur liber; quia non potest ei ab alio auferri, cum habet, quam cum rectitudinem habet, servus; quoniam eam non potest recuperare per se, cum non habet. Per hoc enim quia redire non potest a peccato, servus est: per hoc quod abstrahi non potest a rectitudine, liber est, et, sicut nunquam abstrahi potest, si habet, ita nunquam potest redire, si non habet. Quapropter, sicut [Col. 0504A] semper habet illam libertatem; ita semper habere videtur illam servitutem. MAG. Ista servitus non est nisi impotentia non peccandi. Sive enim [3580 1Kb] dicamus eam impotentiam esse redeundi ad rectitudinem sive impotentiam recuperandi, aut iterum habendi rectitudinem: non ob aliud est homo servus peccati, nisi quoniam per hoc quia [3581 1Kb] nequit redire ad rectitudinem, aut recuperare, aut habere illam [3582 1Kb] , non potest non peccare [3583 1Kb] . Cum autem habet eamdem rectitudinem, non habet impotentiam non peccandi. Quare quando habet rectitudinem illam, non est servus peccati. Potestatem autem servandi rectitudinem semper habet, et cum rectitudinem habet, 122 et cum non habet [3584 1Kb] ; et ideo semper est liber. Quod autem quaeris cur quando non habet [Col. 0504B] rectitudinem, magis dicitur liber idcirco quoniam ab alio [3585 1Kb] non ei potest auferri, quando habet: quam tunc servus, cum habet [3586 1Kb] rectitudinem, ideo quia non potest eam recuperare per se, quando non habet: tale est, ac si quaeras cur homo cum sol abest [3587 1Kb] magis dicitur habere potestatem videndi solem, propter hoc quia intueri illum potest, cum adest, quam dicitur cum sol adest, habere impotentiam videndi [3588 1Kb] solem, quoniam quando abest non potest eum facere sibi praesentem. Sicut enim etiam quando sol abest, habemus in nobis visum quo illum videmus, cum adest; sic etiam quando voluntatis rectitudo nobis deest, habemus tamen in [3589 1Kb] nobis aptitudinem intelligendi et volendi, qua eam possumus servare propter se, cum eam habemus. Et, [Col. 0504C] sicut quando nobis nihil deest ad videndum solem, nisi praesentia ejus, tunc solummodo non habemus illam potestatem, quam nobis facit ejus praesentia; sic tantummodo quando nobis illa rectitudo deest, tunc habemus illam impotentiam, quam fecit nobis ejus absentia. Semper igitur homo habet arbitrii libertatem, sed non semper servus est peccati; sed quando non habet rectam voluntatem. DISC. Si intente cogitassem quae supra dicta sunt (cap. 3), quando videndi potestatem in quatuor potestates distribuisti, non hic dubitassem [3590 1Kb] : quare fateor culpam hujus dubitationis meae. MAG. Parcam tibi nunc, si [3591 1Kb] deinceps ea quae dicimus sic praesentia [3592 1Kb] , cum opus erit, habueris; ut ea nobis necesse non sit [Col. 0505A] repetere. DISC. Gratam habeo tuam indulgentiam. Sed ne mireris, si ea quae non consuevi [3593 1Kb] cogitare, non sunt mihi propter unam auditionem semper omnia ad intuendum [3594 1Kb] in corde praesentia.



CAPUT XIII. Quod potestas servandi rectitudinem voluntatis propter ipsam rectitudinem, sit perfecta diffinitio libertatis arbitrii.

MAG. Dic adhuc si quid in diffinitione libertatis arbitrii, quam fecimus, dubitas? DISC. Unum est, quod adhuc me aliquantulum in ea sollicitat. Nam saepe habemus potestatem servandi aliquid; quae tamen libera non est, ut aliena vi impediri non possit. Quamobrem, cum dicis quia libertas arbitrii est potestas servandi rectitudinem voluntatis propter ipsam rectitudinem, [Col. 0505B] vide ne forte addendum sit, quod illam potestatem tam liberam designet esse, ut nulla vi superari possit. MAG. Si potestas servandi rectitudinem voluntatis, propter ipsam rectitudinem, aliquando inveniri posset absque illa quam perspeximus libertate, expediret ut quod dicis adderetur: sed cum dicta diffinitio sic perfecta sit ex genere et differentiis, ut nec minus aliquid claudat, nec plus quam illa quam quaerimus libertas, nihil illi addendum, aut demendum intelligi potest. Est enim potestas, libertatis genus. Quod autem additum est, servandi, separat eam ab omni potestate quae non est servandi, sicut est potestas ridendi aut ambulandi. Addendo vero, rectitudinem, secrevimus eam [3595 1Kb] a potestati servandi aurum, et quidquid non est rectitudo. [Col. 0505C] Per additamentum, voluntatis, segregatur a potestate servandi rectitudinem aliarum rerum, ut virgae, aut opinionis. Per hoc autem quod dictum est, propter rectitudinem ipsam, dividitur a potestate servandi rectitudinem voluntatis propter aliud, ut cum servatur propter pecuniam, aut naturaliter. Servat enim naturaliter canis rectitudinem voluntatis, cum amat catulos suos, aut dominum suum sibi benefacientem. Quoniam igitur nihil est in hac diffinitione, [Col. 0506A] quod non sit necessarium ad concludendam libertatem arbitrii rationalis voluntatis, et ad alia excludenda, sufficienter illa includitur, et alia excluduntur: nec abundans utique, nec indigens est haec nostra diffinitio. Itane tibi videtur? DISC. Mihi utique perfecta videtur. MAG. Dic ergo, si [3596 1Kb] quid vis amplius de libertate hac, propter quam imputatur illam habenti, sive faciat bonum, sive malum. De hac enim sola nunc noster est sermo.



CAPUT XIV. Divisio ejusdem libertatis.

DISC. Restat nunc ut dividas eamdem libertatem. Quamvis enim, secundum hanc diffinitionem, communis sit omni rationali naturae; multum [3597 1Kb] tamen differt illa quae Dei est, ab illis quae rationalis creaturae [Col. 0506B] sunt [3598 1Kb] ; et illae ab invicem. MAG. Libertas arbitrii alia est a se, quae nec facta est, nec ab alio accepta, quae est solius Dei; alia a Deo facta et accepta, quae est angelorum et hominum. Facta [3599 1Kb] autem sive accepta, alia est habens rectitudinem quam servet; alia carens. Habens, alia tenet, sepaparabiliter; alia inseparabiliter. Illa quidem quae separabililer tenent, fuit angelorum omnium, antequam boni confirmarentur et mali caderent; et est omnium hominum ante mortem, qui habent rectitudinem eamdem. Quae vero tenet inseparabiliter, est electorum angelorum et hominum. Sed angelorum electorum, post ruinam reproborum; et hominum [3600 1Kb] , post mortem suam. Illa autem quae caret rectitudine: alia caret recuperabiliter, alia irrecuperabiliter. [Col. 0506C] Quae recuperabiliter caret, est tantum in hac vita omnium hominum illa carentium [3601 1Kb] , quamvis illam multi non recuperent. Quae autem irrecuperabiliter caret, est reproborum hominum et angelorum, sed angelorum [3602 1Kb] post ruinam, et hominum post hanc vitam. DISC. De diffinitione et divisione libertatis hujus, Deo annuente, sic mihi satisfecisti [3603 1Kb] ut nihil queam invenire quod necesse habeam de illis interrogare. [3604 1Kb]




[Col. 0507]
SANCTI ANSELMI TRACTATUS DE CONCORDIA PRAESCIENTIAE ET PRAEDESTINATIONIS NEC NON GRATIAE DEI CUM LIBERO ARBITRIO [3605 1Kb] .
[Col. 0507A]

De tribus illis quaestionibus, in quibus Dei praescientiae atque praedestinationi nec non et gratiae liberum arbitrium repugnare videtur, quod mihi Deus dignabitur aperire, curabo [3606 1Kb] , ipso adjuvante, scribendo ostendere.



123 QUAESTIO I. DE CONCORDIA PRAESCIENTIAE DEI CUM LIBERO ARBITRIO.



CAP. I.---Non repugnat Dei praescientia libertati arbitrii; quia Deus praescit esse libere futurum, quod aliunde non est ex necessitate futurum.

[(87) 1Kb] Videntur quidem [3607 1Kb] praescientia Dei et liberum arbitrium repugnare; quoniam ea quae Deus praescit, necesse est esse futura, et quae per liberum [Col. 0507B] arbitrium fiunt, nulla necessitate proveniunt; sed si repugnant [3608 1Kb] , impossibile est simul et praescientiam Dei esse, quae omnia praevidet, et aliquid per libertatem arbitrii fieri. Quae impossibilitas si abesse intelligitur; repugnantia, quae videtur inesse, penitus removetur. Ponamus itaque simul esse et praescientiam Dei, quam sequi necessitas futurarum rerum videtur; et libertatem arbitrii per quam multa sine ulla necessitate [3609 1Kb] fieri creduntur [3610 1Kb] , et videamus utrum impossibile sit haec duo simul esse. Quod si [Col. 0507C] est impossibile, oritur inde aliud impossibibile: impossibile siquidem est, quo posito aliud impossibile sequitur. Sed si aliquid est futurum sine necessitate, [Col. 0508A] hoc ipsum praescit Deus, qui praescit omnia futura; quod autem praescit Deus, necessitate futurum est, sicut praescitur: necesse est itaque aliquid esse futurum sine necessitate. Nequaquam ergo recte intelligenti hic repugnare [3611 1Kb] videntur praescientia quam sequitur necessitas, et libertas arbitrii a qua removetur necessitas: quoniam et necesse est quod Deus praescit futurum esse, et Deus praescit aliquid esse [3612 1Kb] futurum sine omni necessitate. Sed dices mihi: Non removet tamen a me necessitatem peccandi, vel non peccandi; quoniam Deus praescit me peccaturum, vel non peccaturum: et ideo necesse est me peccare, si pecco; vel non peccare, si non pecco. Ad quod ego: Non debes dicere, Praescit me Deus peccaturum tantum, vel non peccaturum [3613 1Kb] ; sed, [Col. 0508B] praescit me Deus peccaturum sine necessitate, vel non peccaturum: et ita sequitur quia sive peccaveris, sive non peccaveris, utrumque sine necessitate erit; quia praescit Deus futurum esse sine necessitate hoc quod erit. Vides igitur non esse impossibile simul esse praescientiam Dei, per quam futura, quae praescit, dicuntur esse ex necessitate; et libertatem arbitrii, per quam multa fiunt sine necessitate. Si enim est impossibile, sequitur aliquid impossibile [3614 1Kb] , sed nulla nascitur ex hoc impossibilitas [3615 1Kb] . Forsitan dicis: [Col. 0508C] Nondum aufers a corde meo vim necessitatis, cum dicis quia necesse est me peccaturum esse, vel non peccaturum sine necessitate, quia hoc praescit Deus: [Col. 0509A] necessitas enim videtur sonare coactionem vel prohibitionem. Quare si necesse est me peccare ex voluntate, intelligo me cogi aliqua occulta vi ad voluntatem peccandi; et si non pecco, a peccandi voluntate prohiberi. Quapropter necessitate videor mihi peccare [3616 1Kb] , si pecco; vel non peccare, si non pecco [3617 1Kb] .



CAP. II.---Quomodo necesse sit rem esse futuram quando Deus praescit eam esse futuram; et tamen voluntatem liberam manere: et de duplici necessitate.

Ergo sciendum [3618 1Kb] est quia saepe dicimus necesse esse quod nulla vi esse cogitur, et necesse non esse quod nulla prohibitione removetur. Nam dicimus, necesse est Deum immortalem esse, et necesse est [Col. 0509B] Deum non esse injustum; non quod vis aliqua cogat eum esse immortalem, aut prohibeat esse injustum [3619 1Kb] , sed quoniam nulla res potest facere ut non sit immortalis, aut ut sit injustus. Sic itaque si dico, necesse est esse te peccaturum, vel non peccaturum sola voluntate, sicut Deus praescit, non est intelligendum quod aliquid prohibeat voluntatem quae non erit, aut cogat illam esse quae erit: hoc ipsum namque praescit Deus, qui praevidet aliquid futurum ex sola voluntate, quod voluntas non [3620 1Kb] cogitur, aut prohibetur ulla alia re; et sic ex libertate [3621 1Kb] fit, quod fit ex voluntate. Si igitur haec diligenter intelliguntur, puto quia et praescientiam Dei et libertatem arbitrii simul esse nulla prohibet inconvenientia. Denique si quis intellectum verbi proprie considerat, [Col. 0509C] hoc ipso quod praesciri aliquid dicitur, futurum esse pronuntiatur: non enim nisi quod futurum est praescitur, quia scientia non est nisi veritatis. Quare cum dico quia si praescit Deus aliquid [3622 1Kb] , 124 necesse est illud esse futurum; idem est, ac si dicam [3623 1Kb] : Si erit, ex necessitate erit; sed haec necessitas non cogit, nec prohibet aliquid esse, aut non esse. Ideo enim quia ponitur res esse, dicitur ex [3624 1Kb] necessitate esse; aut quia ponitur non esse, affirmatur [3625 1Kb] non esse ex necessitate; non quia necessitas cogat aut prohibeat rem esse, aut non esse. Nam cum dico: Si erit, necessitate erit; hic sequitur necessitas rei positionem [3626 1Kb] , non praecedit. Idem valet, si sic pronuntietur: Quod erit, ex necessitate erit. Non enim aliud significat haec necessitas [Col. 0509D] [3627 1Kb] , nisi quia quod erit non poterit simul non esse. Pariter autem verum est quia fuit, et est, et [Col. 0510A] erit aliquid, non ex necessitate, et quia necesse est fuisse omne quod fuit, et esse quod est et futurum esse quod erit. Quippe non est idem rem esse praeteritam, et rem praeteritam esse praeteritam; aut rem esse praesentem, et rem praesentem esse praesentem; aut rem esse futuram, et rem futuram esse futuram, sicut non est idem rem esse albam, et rem albam esse albam. Lignum enim non est semper necessitate album, quia aliquando priusquam fierit album, potuit non fieri album; et postquam est album potest fieri non album: lignum vero album, semper necesse est esse album; quia nec antequam sit, nec postquam est album, fieri potest ut album simul sit non album. Similiter res non necessitate est praesens; quoniam antequam esset praesens, potuit fieri [Col. 0510B] ut praesens non esset; et postquam est praesens, potest fieri non praesens. Rem autem praesentem necesse est esse praesentem semper; quia nec prius quam sit, nec postquam est praesens, potest praesens simul esse non praesens [3628 1Kb] . Eodem modo res aliqua, ut quaedam actio, non necessitate futura est; quia, priusquam sit, fieri potest ut non sit futura: rem vero futuram necesse est esse futuram; quoniam futurum nequit esse simul non futurum [3629 1Kb] . De praeterito autem similiter verum est quia res aliqua non est [3630 1Kb] necessitate praeterita; quoniam, antequam esset, potuit fieri ut non esset: et quia praeteritum semper necesse est esse praeteritum; quoniam non potest simul non esse praeteritum. Sed [3631 1Kb] in re praeterita est quiddam, quod non est in re praesenti [Col. 0510C] vel futura. Nunquam enim fieri potest ut res, quae praeterita est, fiat non praeterita: sicut res quaedam, quae praesens est, potest fieri non praesens; et aliqua res, quae non necessitate futura est, potest fieri ut non sit futura. Itaque, cum dicitur futurum de futuro, necesse est esse quod dicitur; quia futurum nunquam est non futurum: sicut quoties idem dicimus de eodem. Cum enim dicimus quia omnis homo est homo, aut si est homo homo est; aut omne album est album, et si est album album est: necesse est esse quod dicitur, quia non potest aliquid simul esse et non esse. Quippe si non est necesse omne futurum esse futurum; quoddam [3632 1Kb] futurum non est futurum: quod est impossibile. Necessitate ergo omne futurum, futurum est; et si est futurum, [Col. 0510D] futurum est, cum futurum dicitur de futuro: sed [3633 1Kb] necessitate sequente, quae nihil esse cogit.
[Col. 0511A]


CAP. III.---Quod libere futura, non sint necessaria necessitate praecedente, sed sequente.

Cum autem futurum dicitur de re, non semper res necessitate est, quamvis sit futura. Nam si dico: Cras seditio futura est in populo, non tamen necessitate erit seditio. Potest enim fieri, antequam sit, ut non fiat, etiamsi est futura [3634 1Kb] . Aliquando vero est, ut res sit ex necessitate quae dicitur futura, ut si dico cras esse futurum ortum solis. Si ergo cum necessitate futurum pronuntio de re futura hoc modo, seditio cras futura, necessitate futura est; aut, ortus solis cras futurus, necessitate futurus est: seditio quidem, quae non erit ex necessitate, sola sequenti necessitate futura asseritur; quia futura de futura dicitur: si enim cras futura est, necessitate futura est: ortus vero solis duabus necessitatibus [Col. 0511B] futurus intelligitur, scilicet et praecedenti quae facit rem esse, ideo enim erit quia necesse est ut sit; et sequenti, quae nihil cogit esse, quoniam idcirco necessitate futurus est, quia futurus est. Quapropter, cum dicimus quia quod Deus praescit futurum, necesse est esse futurum, non asserimus [3635 1Kb] semper rem esse necessitate futuram; sed rem futuram, necessitate esse futuram. Non enim potest futurum simul non esse futurum. Idem sensus est, si sic dicitur: Si Deus praescit aliquid, non addendo futurum; quoniam in praescire intelligitur futurum. Nam non est aliud praescire quam scire futurum; et ideo si praescit Deus aliquid, necesse est illud esse futurum. Non ergo semper sequitur praescientiam [Col. 0511C] Dei, rem necessitate futuram esse; quoniam, quamvis omnia futura praesciat, non tamen praescit cuncta futura necessitate, sed quaedam praescit ex libera rationalis creaturae voluntate futura. Notandum quippe est quia, sicut necesse non est Deum velle quod vult; ita necesse est in multis velle hominem quod vult; et, sicut necesse est [3636 1Kb] esse, quidquid Deus vult; ita necesse est esse, quod vult homo in his, quae Deus ita subdit humanae voluntati, ut [3637 1Kb] si vult fiant, si non vult non fiant. Quoniam enim quod Deus vult, non potest non esse; cum vult hominis voluntatem nulla cogi vel prohiberi necessitate ad volendum; vel ad non volendum, et vult effectum sequi voluntatem; tunc necesse est voluntatem esse liberam, et esse quod vult. In hujusmodi [Col. 0511D] ergo verum est quia necessitate sit opus peccati, quod vult homo facere; quamvis non necessitate velit. Quod si quaeritur de peccato ipsius voluntatis, cum peccat volendo, utrum sit necessitate, respondendum est quia sicut non vult necessitate, ita non est peccatum voluntatis necessitate. Nec necessitate. operatur eadem [3638 1Kb] voluntas; quia si non vellet [Col. 0512A] sponte, non operaretur, quamvis quod facit, necesse sit fieri, ut supra dixi. Nam, quoniam non est aliud ibi peccare, quam velle quod non debet; ita non est peccatum voluntatis necessarium, sicut velle non est necessarium: tamen verum est quia si vult homo peccare, necesse est eum peccare; sed ea necessitate quam supra dixi (cap. 2) nihil cogere aut prohibere. Itaque quod vult libera voluntas, et potest et non potest non velle, et necesse est eam velle [3639 1Kb] . Potest namque non velle antequam velit, quia libera est; et cum jam vult [3640 1Kb] , non potest non velle, sed eam velle necesse est; quoniam impossibile ille est idipsum simul et velle et non velle. Opus vero voluntatis, cui datum est ut quod vult sit, et quod non vult non sit, voluntarium sive spontaneum est; quoniam [Col. 0512B] spontanea voluntate fit: et bifariam est necessarium, quia et voluntate cogitur fieri, et quod fit non potest simul non fieri. Sed has necessitates facit voluntatis libertas, quae, priusquam sint, eas cavere potest. Haec omnia Deus, qui scit omnem veritatem et nonnisi veritatem, sicut sunt spontanea vel necessaria, videt, et sicut videt, ita sunt. Hac ergo consideratione palam est quia sine omni repugnantia, et Deus praescit omnia, et multa fiunt ex libera voluntate, quae, antequam sint, fieri potest ut nunquam sint; et tamen quodammodo sunt necessitate: quae necessitas, ut dixi, descendit de libera voluntate.



CAP. IV.---Si praescientia Dei necessitatem ingerit rebus quas praescit; ipse nihil facit ex libertate, sed omnia [Col. 0512C] ex necessitate.

Cognosci potest etiam non omnia quae praescit Deus esse ex necessitate, sed quaedam fieri ex libertate voluntatis; quia, cum [3641 1Kb] vult aut facit Deus aliquid, sive secundum aeternitatis dicatur immutabilem praesentiam [3642 1Kb] , in qua nihil est praeteritum aut 125 futurum, sed omnia simul sunt sine omni motu; ut, si dicimus quia non voluit aut volet, nec fecit aut faciet aliquid, sed tantum vult [3643 1Kb] et facit; sive secundum tempus velut cum proferimus quia volet aut faciet quod nondum factum esse cognoscimus: negari nequit scire quae vult et facit, et praescire quae volet atque faciet. Quare si scire atque praescire Dei necessitatem ingerit omnibus, quae scit aut praescit; nihil [Col. 0512D] secundum aeternitatem aut secundum ullum tempus, vult aut faciet ipse ex libertate, sed omnia ex necessitate: quod si absurdum est vel opinari, non necessitate est aut non est, omne quod scit Deus aut praescit esse vel non esse. Ergo nihil prohibet aliquid sciri vel praesciri ab illo in nostris voluntatibus et actionibus fieri, aut futurum esse per liberum [Col. 0513A] arbitrium: ut, quamvis necesse sit esse quod scit aut praescit, tamen multa fiant nulla necessitate, sed libera voluntate, quemadmodum supra monstravi (cap. 1). Nempe quid mirum, si hoc modo aliquid est ex libertate et ex necessitate, cum multa sint [3644 1Kb] quae recipiunt opposita diversa ratione? Quae namque magis opposita sunt, quam adire et abire? Videmus tamen, cum transit aliquis de loco ad locum, quia idem ire, est adire [3645 1Kb] et abire. Abit enim de loco, et adit ad locum. Item: si consideremus solem sub aliqua parte coeli, cum semper coelum lustrando ad eamdem partem festinet, videmus quia idem locus est a quo recedit et ad quem accedit, et indesinenter ei eodem tempore appropinquat, a quo elongatur. Patet etiam cursum ejus non ignorantibus, [Col. 0513B] quia si coelum consideremus, semper transit ab occidentali parte ad orientalem. Si vero terram attendimus, nunquam nisi ab orientali ad occidentalem, et sic semper contra firmamentum vadit, et licet tardius, cum firmamento: quod ipsum in omnibus planetis cernitur. Ita ergo nulla oritur repugnantia, si secundum praedictas rationes asserimus idem aliquid esse necessitate futurum, quia est futurum; et nulla cogi necessitate esse futurum, nisi ea necessitate, quam supra dixi (cap. 3) fieri a libera voluntate.



CAP. V.---Quod multa in Scripturis dicuntur necessaria et immutabilia, per comparationem ad aeternitatem; quae in tempore sunt libera, et possent non esse.
[Col. 0513C]

Si vero per hoc, quod de homine dicit Job Deo: Constituisti terminos ejus, qui praeteriri non poterunt (Job. XIV, 5), vult aliquis ostendere quia nullus potuit accelerare vel differre diem in qua moritur, quamvis aliquando nobis videatur aliquis facere ex libera voluntate unde moritur, non est quod [3646 1Kb] objicitur contra hoc quod supra diximus. Nam, quoniam Deus non fallitur, nec videt nisi veritatem sive ex libertate sive ex necessitate eveniat, dicitur constituisse [3647 1Kb] apud se immutabiliter quod apud hominem priusquam fiat mutari potest [3648 1Kb] Tale etiam est quod Paulus [3649 1Kb] apostolus de his, qui secundum propositum vocati sunt sancti, dicit: Quos praescit et praedestinavit conformes fieri imaginis Filii sui, ut sit ipse primogenitus in multis fratribus. Quos [Col. 0513D] autem praedestinavit, hos et vocavit; et quos vocavit, hos et justificavit; quos autem justificavit, illos et magnificavit (Rom. VIII, 28-30). Hoc quippe propositum, secundum quod vocati sunt sancti, in aeternitate, in qua non est praeteritum vel futurum, sed tantum praesens, immutabile est; sed in ipsis hominibus [Col. 0514A] ex libertate arbitrii aliquando est mutabile. Sicut enim quamvis in aeternitate non fuit aut erit aliquid, sed tantum est, et tamen in tempore fuit et erit aliquid sine repugnantia; ita quod in aeternitate mutari nequit, in tempore aliquando per liberam voluntatem antequam sit, esse mutabile probatur absque inconvenientia: quamvis autem ibi nihil sit nisi praesens, non est tamen illud praesens temporale, sicut nostrum; sed aeternum, in quo tempora cuncta continentur. Siquidem, quemadmodum praesens tempus continet omnem locum et quae in quolibet loco sunt; ita aeterno praesenti simul clauditur omne tempus et quae sunt in quolibet tempore [3650 1Kb] . Cum ergo ait Apostolus quia Deus praescit sanctos suos, praedestinavit, vocavit, justificavit, magnificavit, [Col. 0514B] nihil horum prius aut posterius apud Deum est; sed omnia simul aeterno praesenti sunt intelligenda. Habet enim aeternitas suum simul, in quo sunt omnia quae simul sunt loco vel tempore, et quae sunt diversis in locis vel temporibus. Ut autem ostenderet idem Apostolus non illa verba se pro temporali significatione posuisse; illa etiam, quae futura sunt, praeteriti temporis verbo pronuntiavit. Nondum enim quos praescivit adhuc nascituros, jam temporaliter vocavit, justificavit, magnificavit. Unde cognosci potest eum, propter indigentiam verbi significantis aeternam praesentiam, usum esse verbis praeteritae significationis; quoniam quae tempore praeterita sunt, ad similitudinem aeterni praesentis omnino immutabilia sunt. In hoc siquidem magis [Col. 0514C] similia sunt aeterno praesenti, temporaliter praeterita quam praesentia; quoniam quae ibi sunt, nunquam possunt non esse praesentia, sicut tempore praeterita non valent unquam praeterita non esse: praesentia vero tempore omnia [3651 1Kb] quae transeunt, fiunt non praesentia. Hoc ergo modo quidquid de his, quae libero fiunt arbitrio, velut necessarium sacra Scriptura pronuntiat; secundum aeternitatem loquitur, in qua praesens est omne verum et nonnisi verum, immutabiliter [3652 1Kb] , non secundum tempus, in quo non semper sunt voluntates et actiones nostrae: et, sicut dum non sunt, non est necesse eas esse; ita saepe non est necesse ut aliquando sint. Nam, non semper scribo aut volo scribere: et, sicut, dum non scribo aut non volo scribere [3653 1Kb] , non est necesse [Col. 0514D] me scribere aut velle scribere; ita necesse non est ut aliquando scribam, vel velim scribere. Cum autem res tam aliter esse [3654 1Kb] cognoscatur in tempore quam in aeternitate: ut aliquando verum sit quoniam aliquid non est in tempore, quod est in aeternitate; et quod fuit in [3655 1Kb] tempore, quod ibi non fuit; et erit [Col. 0515A] temporaliter, quod ibi non erit: nulla ratione negari videtur similiter posse [3656 1Kb] aliquid in tempore esse mutabile [3657 1Kb] , quod ibi est immutabile. Quippe non magis opposita sunt, mutabile in tempore, et immutabile in aeternitate; quam non esse in aliquo tempore, et esse semper in aeternitate: et fuisse, vel futurum esse secundum tempus, atque non fuisse, vel non futurum esse in aeternitate. Siquidem non dico aliquid nunquam esse in tempore, quod semper est in aeternitate; sed tantum in aliquo tempore non esse. Non enim dico actionem meam crastinam nullo tempore esse; sed hodie tantum nego eam esse, quae tamen semper est in aeternitate. Et quando [3658 1Kb] negamus fuisse vel futurum ibi esse aliquid, quod in tempore fuit aut [Col. 0515B] erit, non asserimus id quod fuit aut erit nullo modo ibi esse; sed tantum praeterito vel futuro modo dicimus non ibi esse, quod ibi indesinenter est, suo praesenti modo: in his vero nulla videtur adversari contrarietas. Sic utique sine ulla repugnantia dicitur aliquid esse mutabile in tempore antequam sit, quod in aeternitate manet immutabiliter, non antequam sit, vel postquam est; sed indesinenter, quia nihil est ibi secundum tempus. Nam hoc ipsum ibi est aeternaliter, quia temporaliter aliquid et est, et, antequam [3659 1Kb] sit, potest non esse, sicut jam dixi. Sufficienter ex his, quae dicta sunt, puto patere quia praescientia Dei et liberum arbitrium nequaquam invicem repugnant: quod facit vis aeternitatis, quae claudit omne tempus et quae [Col. 0515C] sunt in quolibet tempore.



126 CAP. VI.---De libertate ad ea quae sunt salutis hic quaeritur ubi, et quae sit.

Sed quoniam non in omnibus liberum habemus arbitrium, videndum est ubi, et quae sit illa libertas arbitrii quam semper habere creditur homo, et quid sit illud arbitrium. Non enim idem est arbitrium et libertas qua dicitur liberum. In multis dicitur libertas et arbitrium; ut cum aliquem dicimus libertatem habere loquendi, aut tacendi, et in ejus arbitrio esse quid horum velit. In pluribus quoque aliis similiter dicitur libertas et arbitrium, quae non semper adsunt, aut ad salutem animae nobis necessaria sunt. Pro illo autem arbitrio tantum, et pro illa [Col. 0515D] libertate ista ventilatur quaestio; sine quibus homo salvari nequit, postquam potest illis uti. Nam ideo conqueruntur multi quia putant ad salutem vel damnationem nihil valere liberum arbitrium; sed solam necessitatem propter Dei praescientiam. Quoniam ergo non salvatur homo, postquam ad intelligibilem [Col. 0516A] pervenit aetatem, sine sua justitia: ibi est investigandum hoc arbitrium, et haec libertas unde agitur, ubi sedes et justitiae. Primum itaque ostendenda est justitia; deinde ista libertas et istud arbitrium. Est quidem justitia quaelibet, magna vel parva, rectitudo voluntatis propter se servata. Libertas autem ista est potestas servandi rectitudinem voluntatis propter ipsam rectitudinem. Quas definitiones puto me apertis rationibus monstrasse: priorem quidem in tractatu (cap. 12), quem feci de veritate; alterum vero in eo, quem edidi (cap. 3, 13) de hac ipsa libertate; in quo etiam ostensum est (cap. 5) quomodo naturaliter et inseparabiliter sit in homine haec libertas, quamvis non ea semper utatur; et (cap. 6, 7, 8) quod sit ita fortis, ut nulla res homini rectitudinem [Col. 0516B] praedictam, id est justitiam [3660 1Kb] , quam habet, valeat, quandiu hac libertate voluerit uti, auferre. Justa vero non est naturalis, sed fuit separabilis in principio et angelis [3661 1Kb] in coelo, et hominibus in paradiso, et est adhuc in hac vita; non tamen necessitate, sed habentium [3662 1Kb] illam propria voluntate. Sed quoniam justitiam, qua justus est aliquis, constat esse rectitudinem voluntatis, quam dixi: quae rectitudo tunc tantum est in aliquo, cum ipse vult quod Deus vult cum velle: patet quia Deus eamdem rectitudinem non potest invito auferre; quoniam non potest hoc velle. Sed neque velle potest [3663 1Kb] ut eam habens, nolens ulla necessitate eam deserat, quippe vellet illum non velle, quod vult eum velle: quod esse nequit. Sequitur ergo Deum velle hoc [Col. 0516C] modo rectam voluntatem ad volendum recte et ad servandum eamdem rectitudinem esse liberam; quae quando potest quod vult, libere facit quod facit. Unde quoque apertissime [3664 1Kb] cognosci potest aliquam esse liberam voluntatem cum actione sua, non repugnante Dei praescientia, sicut supra monstratum est. Ponamus nunc exemplum aliquod, in quo appareat et recta, id est justa [3665 1Kb] voluntas et libertas arbitrii, et ipsum arbitrium; et quomodo recta voluntas impugnetur, ut deserat rectitudinem, et qualiter eam libero servet arbitrio. Habet aliquis in corde ut veritatem teneat, quia intelligit rectum esse amare veritatem. Hic utique rectam jam habet voluntatem et rectitudinem voluntatis. Aliud autem est voluntas; et aliud rectitudo, qua recta est. Accedit [Col. 0516D] alius; et, nisi mentiatur, minatur illi mortem. Videmus nunc in ejus esse arbitrio an deserat vitam pro rectitudine voluntatis; an rectitudinem, pro vita. Hoc arbitrium, quod et judicium dici potest, liberum est; quoniam ratio, qua intelligitur rectitudo, docet rectitudinem illam ejusdem rectitudinis [Col. 0517A] amore semper esse servandam; et quidquid obtenditur ut deseratur esse contemnendum; atque voluntatis est ut ipsa quoque reprobet ac eligat, quemadmodum rationis intellectus monstrat: ad hoc enim maxime datae sunt rationali creaturae voluntas et ratio. Quapropter idem voluntatis arbitrium, ut eamdem rectitudinem deserat, nulla cogitur necestitate, quamvis mortis impugnetur difficultate. Licet enim necesse sit aut vitam aut rectitudinem relinquere, nulla tamen necessitas determinat quam servet aut deserat. Nempe sola voluntas determinat ibi quid teneat, nec aliquid facit vis necessitatis, ubi operatur electio sola voluntatis. At cui non est deserendi rectitudinem voluntatis, quam habet, necessitas; palam est quia non deest servandi potestas [Col. 0517B] sive libertas. Semper enim haec potestas [3666 1Kb] libera est. Haec est enim libertas, quam esse dixi (Dial. de lib. arb. c. 3, 13) potestatem servandi rectitudinem voluntatis, propter ipsam rectitudinem. Hac ipsa libertate rationalis naturae, et arbitrium liberum et voluntas libera dicitur.



CAP. VII.---An Dei praescientia sit a rebus: et an res sint ab ejus scientia. Et quomodo mala sint a Deo.

Restat nunc ut consideremus, cum Deus omnia praescire sive scire credatur, utrum ejus scientia sit a rebus, an res habeant [3667 1Kb] esse ab ejus scientia. Nam, si Deus a rebus habet scientiam, sequitur quod illae prius sint quam ejus scientia, et sic a Deo non sint, a quo nequeunt esse nisi per ejus scientiam. [Col. 0517C] Si vero quaecunque sunt, a scientia Dei sumunt essentiam: Deus factor est auctor est malorum operum [3668 1Kb] , et ideo non juste [3669 1Kb] punit malos: quod non suscipimus. Haec autem quaestio facile solvi potest, si prius cognoscitur bonum, quod est justitia, vere aliquid esse; malum vero, quod est injustitia, omni carere [3670 1Kb] existentia. Quod in tractatu (cap. 9, 10, 15, 16) de casu diaboli, et in libello quem de conceptu virginali et peccato originali titulavi, apertissime monstravi [3671 1Kb] . Non est enim injustitia qualitas, aut actio, aut aliqua essentia, sed tantum absentia debitae justitiae; nec est nisi in voluntate, ubi debet esse justitia. Per quam voluntatem justam vel injustam [3672 1Kb] dicitur omnis rationalis natura, et quaelibet ejus actio justa vel injusta. Omnis quippe [Col. 0517D] qualitas, et omnis actio, et quidquid aliquam habet essentiam, a Deo est, a quo est omnis justitia et nulla injustitia: facit igitur Deus omnia quae justa vel injusta voluntate fiunt, id est bona opera et mala. In bonis quidem facit quod sunt, et quod bona sunt; [Col. 0518A] in malis vero facit quod sunt, sed non quod mala sunt. Nam omni rei esse justam vel bonam, est aliquid esse [3673 1Kb] ; nulli vero rei est esse aliquid, injustam vel malam esse [3674 1Kb] . Siquidem bonum vel justum esse, est justitiam habere: quod est aliquid. Malum vero esse vel injustum, est non habere justitiam quam debet habere: quod non est aliquid. Justitia namque aliquid est; injustitia vero nihil, sicut dixi. Est autem aliud [3675 1Kb] bonum, quod dicitur commodum, cujus contrarium est malum, quod est incommodum. Hoc malum aliquando nihil est, ut caecitas; aliquando est aliquid, ut dolor. Sed hoc malum, cum aliquid est, Deum facere non negamus; quia ipse est, sicut legitur, faciens pacem et creans malum (Isa. XLV, 7). Ipse namque creat incommoda, quibus [Col. 0518B] exercet et purgat justos, et punit injustos. Itaque de illo tantum malo [3676 1Kb] , quod est injustitia, per quam dicitur injustum, certum est quia nunquam est aliquid; nec alicui rei est esse aliquid, injustam esse. Et, sicut Deus non facit injustitiam, ita non facit aliquid injustum esse: qui tamen facit omnes actiones et omnes motus, quia ipse facit res a quibus, et ex quibus, et per quas, et in quibus fiunt; et nulla res habet ullam potestatem volendi aut faciendi, nisi illo dante. Ipsum quoque velle, quod aliquando justum est, aliquando injustum, nec est aliud quam uti potestate volendi et voluntate, quas Deus dat, inquantum est, 127 bonum est, et a Deo est. Quod tunc quidem quando recte est, bonum et justum est; quando [Col. 0518C] vero non recte, hoc solo quia non recte est, malum est et injustum. Est autem aliquid recte esse, et hoc est a Deo; non esse vero recte, non est aliquid, nec est a Deo. Nam, sicut cum aliquis utitur gladio, aut lingua, aut potestate loquendi, non est aliud [3677 1Kb] gladius, aut lingua, sive potestas cum rectus est eorum usus, aliud, cum non est rectus; ita voluntas qua utimur ad volendum, sicut ratione utimur ad ratiocinandum, non est aliud quando quis illa recte utitur, et aliud quando non recte; nec magis nec minus est hoc quod est essentialiter, cum est justa, quam cum injusta est voluntas, per quam dicitur aut substantia aut actio justa vel injusta. Sic, itaque facit Deus in omnibus voluntatibus et operibus bonis, et quod essentialiter sunt, et quod bona sunt; [Col. 0518D] in malis vero non quod mala sunt, sed tantum quod per essentiam sunt. Quemadmodum enim non est essentia [3678 1Kb] rerum, nisi a Deo; ita non est recta [3679 1Kb] , nisi ab ipso. Hujus vero rectitudinis, de qua loquor, absentia, quae est injustitia, non est nisi in [Col. 0519A] volu tate rationalis creaturae, quae semper debet habere justitiam. Cur autem non habeat, quam semper debet habere: et quomodo Deus bona faciat, sola sua bonitate, et mala sola culpa hominis [3680 1Kb] vel diaboli; et qualiter homo bona faciat per liberum arbitrium, praesulante gratia, et malum sola sua operante propria voluntate; et quid habeat Deus in malis, sine culpa sua [3681 1Kb] , et bomo in honis, cum laude sua; ut tamen bona [3682 1Kb] hominis videantur aperte imputanda Deo, et mala homini: cum de gratia et libero arbitrio tractabimus [3683 1Kb] , ut puto Deo donante, apertius patebit. Nunc autem tantum dico quod malus angelus ideo justitiam non habet, quia eam deseruit, nec postea recepit; homo vero idcirco illa caret, quia in primis parentibus eam abjecit, postea aut [Col. 0519B] non illam recepit, aut receptam rejecit. Puto quia, gratia Dei adjuvante, monstravimus quod praescientiam Dei et liberum arbitrium simul esse, si diligenter considerentur quae diximus, non sit impossibile, neque possit aliquid objici quod non sit dissolubile.



QUAESTIO II. DE CONCORDIA PRAEDESTINATIONIS CUM LIBERO ARBITRIO [3684 1Kb] .

Nunc ergo in eo sperantes, qui huc usque nos perduxit, discordiam quae inter praedestinationem et liberum arbitrium videtur esse, aggrediamur dissolvere. Ad quod per ea quae supra disseruimus, sicut in sequentibus patebit, non parum profecimus.



CAP. I [al. VIII].---Ratio dubitandi circa libertatis et praedestinationis concordiam.
[Col. 0519C]

Praedestinatio videtur idem esse quod praeordinatio, sive praestitutio [3685 1Kb] : et ideo quod Deus praedestinare dicitur, intelligitur praeordinare: quod est statuere futurum esse. Quod autem Deus statuit futurum esse, necessitate videtur futurum esse; quare quidquid Deus praedestinat, necesse est futurum esse. Si ergo Deus praedestinat bona et mala quae fiunt, nihil fit per liberum arbitrium; sed omnia ex necessitate. At, si tantum bona praedestinat, sola bona sunt ex necessitate, nec est liberum arbitrium nisi ad mala: quod nimis est absurdum. Non ergo sola bona praedestinat Deus. Si autem bona quaedam opera facit liberum arbitrium, per quae fiunt justi absque praedestinatione, non praedestinat Deus omnia bona opera, quae justos faciunt, quare nec illos justos, qui sunt [Col. 0519D] per opera liberi arbitrii. Non ergo praescivit Deus eos; quia quos praescivit hos et praedestinavit (Rom. VIII, 29). Sed falsum est Deum non praescire aliqua bona opera, aut aliquos justos. Non igitur quaedam solius liberi arbitrii opera bona justificant, sed [3686 1Kb] illa sola quae Deus praedestinat. Si ergo Deus praedestinat [Col. 0520A] omnia, et praedestinata sunt ex necessitate, cum nihil per liberum arbitrium necessitate fiat, sequi videtur nihil esse liberum arbitrium, manente praedestinatione; aut si statuimus in aliquibus liberum arbitrium, perire in illis praedestinationem.



CAP. II [al. IX].---Praedestinatio non solum bonorum est, sed et malorum potest dici.

In primis itaque ante quaestionis responsionem, videndum est quia praedestinatio non solum bonorum est, sed et malorum potest dici: quemadmodum Deus mala quae non facit, dicitur facere, quia permittit. Nam, dicitur hominem indurare cum non emollit, ac inducere in tentationem cum non liberat. Non est ergo inconveniens si hoc modo dicimus Deum praedestinare malos, et eorum mala opera, [Col. 0520B] quando eos et eorum mala opera non corrigit [3687 1Kb] . Sed bona specialius praescire, et praedestinare dicitur, quia in illis facit quod sunt, et quod bona sunt; in malis autem [3688 1Kb] nonnisi quod sunt essentialiter, non quod mala sunt; ut supra dictum est (quaest. I, cap. 7). Sciendum quoque est quia sicut praescientia non in Deo dicitur proprie; ita nec praedestinatio, quia illi nec ante, nec post aliquid est, sed omnia sunt illi simul praesentia.



CAP. III. [al. X].---Praedestinatio cum libertate conciliatur eodem modo quo praescientia.

Consideremus nunc an aliqua possint praedestinari, per liberum arbitrium futura. Dubitari utique [3689 1Kb] non debet quia ejus praedestinatio, et praescientia non discordat; sed sicut praescit, ita quoque praedestinat. [Col. 0520C] In quaestione de praescientia cognovimus aperte aliqua praesciri futura per liberum arbitrium, sine omni repugnantia. Unde veritas quoque evidens, et ratio docet praedestinari similiter per liberum arbitrium quaedam futura, absque omni inconvenientia. Nam neque praescit Deus, neque praedestinat quemquam justum futurum ex necessitate [3690 1Kb] . Non enim habet justitiam, qui eam non servat libera voluntate. Pariter igitur, quamvis necesse sit fieri quae praesciuntur et quae praedestinantur, quaedam tamen praescita et praedestinata non eveniunt ea necessitate quae praecedit rem et facit, sed ea quae rem sequitur, sicut supra diximus. Non enim ea Deus, quamvis praedestinet, facit voluntatem cogendo aut voluntati resistendo, sed in sua illam potestate dimittendo. [Col. 0520D] Quamvis tamen sua voluntas utatur potestate, nihil tamen facit quod Deus non faciat in bonis sua gratia, in malis non sua, sed ejusdem voluntatis culpa; quod, sicut promisimus, clarius, cum de gratia loquemur, apparebit. Et, sicut praescientia quae non fallitur, non praescit nisi verum sicut erit, aut [3691 1Kb] [Col. 0521A] necessarium, aut spontaneum; ita praedestinatio quae non mutatur, non praedestinat nisi sicut est in praescientia. Et, quemadmodum quod praescitur, licet in aeternitate sit immutabile, tamen in tempore aliquando antequam sit, mutari potest; ita est per omnia de praedestinatione. Patet igitur ex his quae dicta sunt, si bene considerentur, quia nec praedestinatio excludit liberum arbitrium, nec liberum arbitrium adversatur praedestinationi. Siquidem omnia illa, quibus supra monstravimus liberum arbitrium praescientiae non repugnare, pariter ostendunt illud praedestinationi concordare. Non ergo rationabiliter, 128 quoties aliquid contingit, operante spontanea voluntate, velut cum homo homini facit injuriam unde ab illo occiditur, quidam clamant dicentes: [Col. 0521B] Sic praescitum et praedestinatum erat a Deo; et ideo necessitate factum est, nec aliter fieri potuit. Quippe nec qui alium injuria irritavit, nec qui se vindicavit, hoc fecit necessitate, sed sola voluntate; quia si non sponte voluisset, neuter quod fecit fecisset.



QUAESTIO III. DE CONCORDIA GRATIAE ET LIBERI ARBITRII [3692 1Kb] .

Restat nunc ut de gratia et eodem libero arbitrio, eadem gratia adjuvante, consideremus.



CAP. I [al. XI].---Proponitur difficultas ex Scripturis circa gratiae et libertatis concordiam.

Quaestio ista inde nascitur, quia divina Scriptura ita loquitur aliquando ut nihil videatur liberum arbitrium prodesse ad salutem, sed sola gratia; aliquando [Col. 0521C] vero ita, velut tota nostra salus in libera nostra consistat voluntate. De gratia siquidem dicit Dominus: Sine me nihil potestis facere (Joan. XV, 5); et: Et nemo venit ad me, nisi Pater meus traxerit eum (Joan. VI, 44). Et Paulus apostolus: Quid autem habes quod non accepisti? (I Cor. IV, 7.) Et de Deo: Cujus vult miseretur, et quem vult indurat (Rom. IX, 18); et: Neque volentis, neque currentis, sed miserentis est Dei (Ibid., 16). Multa quoque alia leguntur, quae soli gratiae sine libero arbitrio bona nostra opera et salutem [3693 1Kb] nostram videntur attribuere. Plures etiam asserunt experimento se probare quod homo nequaquam ullo libero fulciatur arbitrio; quoniam multos [3694 1Kb] absque numero, immenso mentis et corporis conatu niti sentiunt: qui [Col. 0521D] [3695 1Kb] quadam difficultate, imo impossibilitate aggravati nihi proficiunt, aut post magnum profectum repente irreparabiliter deficiunt. Liberum autem arbitrium monstrat eadem Scriptura nos habere hoc modo. Dicit Deus per Isaiam: Si volueritis, et audieritis me, bona terrae comedetis (Isa. I, 19). Et David: Quis est homo, qui vult vitam; diligit dies videre bonos? Prohibe linguam tuam a malo, et labia tua ne loquantur dolum. Diverte a malo, et fac bonum [Col. 0522A] (Psal. XXXIII, 13, 14, 15). Et Dominus in Evangelio: Venite ad me, omnes qui laboratis, et onerati estis, et ego reficiam vos. Tollite jugum meum super vos, et discite a me quia mitis: sum et humilis corde, et invenietis requiem animabus vestris (Matth. XI, 28, 29). Plura etiam alia et innumerabilia sunt, quae videntur liberum arbitrium ad bene operandum excitare; et quia monita [3696 1Kb] contemnit, exprobrare: quod auctoritas divina nequaquam faceret, si voluntatis libertatem nullam in homine cognosceret. Sed nec ullo modo esset, cur Deus bonis vel malis pro meritis singulorum juste retribueret, si per liberum arbitrium nullus bonum vel malum faceret. Quoniam ergo in sacra Scriptura quaedam invenimus, quae soli gratiae favere videntur; et quaedam, quae [Col. 0522B] solum liberum arbitrium statuere sine gratia putantur, fuerunt quidam superbi, qui totam virtutum efficaciam [3697 1Kb] in sola libertate arbitrii consistere sunt arbitrati: et sunt nostro tempore multi, qui liberum arbitrium esse aliquid penitus desperant. In hac itaque quaestione haec erit nostra intentio [3698 1Kb] , ut liberum arbitrium simul esse cum gratia, et cum ea operari in multis monstremus: sicut illud cum praescientia atque praedestinatione concordare reperimus.



CAP. II [al. XII].---De libertate arbitrii, sine qua salutem nemo meretur; et de gratia, sine qua nullus salvatur homo, hic agitur.

Sciendum est quia sicut non de alio libero arbitrio fit haec, ut supra dixi, quaestio nisi de illo [3699 1Kb] sine quo salutem nemo meretur, postquam intelligibilem [Col. 0522C] habet aetatem; ita non de alia gratia quam de illa sine qua nullus salvatur homo. Omnis enim creatura gratia existit, quia gratis facta est; et multa bona dat Deus per gratiam in hac vita, sine quibus homo salvari potest [3700 1Kb] . In infantibus quidem, qui baptizati moriuntur antequam suo possint uti libero arbitrio, non apparet concordia quam quaerimus; quoniam in illis gratia sola operatur salutem, sine illorum libero arbitrio. Nam hoc quoque gratia est quia datur aliis voluntas ut illis sua fide subveniant. In habentibus itaque intelligibilem aetatem monstrandum est quod investigamus; quia de his solum versatur haec quaestio. Quicunque autem ex his salvantur, per justitiam salvari dubium non [Col. 0522D] est. Justis enim promittitur vita aeterna; quia justi in perpetuum vivent, et apud Dominum est merces eorum (Sap. V, 16). Quod autem justitia sit rectitudo voluntatis, sacra saepe monstrat [3701 1Kb] auctoritas. Qua de re sufficit unum exemplum proponere: cum enim dixisset David (Psal. XCIII, 14, 15): Non repellet Dominus plebem suam, et haereditatem suam non derelinquet, quoadusque justitia convertatur in judicium, ut doceret nos quid esset justitia, interrogando [Col. 0523A] ait: Et qui juxta illam? Ad quod ipse sibi respondens ait: Omnes qui recto sunt corde, hoc est, qui recta sunt voluntate. Quamvis enim corde credamus et intelligamus, sicut corde volumus, non tamen judicat Spiritus sanctus illum rectum habere cor qui recte credit et intelligit, et non recte vult; quia non utitur rectitudine fidei et intellectus ad recte volendum, propter quod datum est rationali creaturae recte credere et intelligere. Nam neque rectum intellectum dicendus est habere, qui secundum illum non recte vult; neque dicitur facere fidem, nisi mortuam, qui secundum fidem non recte vult operari; propter quod fides dicitur, et datur [3702 1Kb] . Recte igitur intelligimus David dixisse rectos corde, rectos voluntate. Sed, ne quis existimet [Col. 0523B] auctoritate divina dici justum illum vel rectum, qui nonnisi propter aliud tenet [3703 1Kb] rectitudinem voluntatis, dicimus justitiam rectitudinem esse voluntatis propter se servatam: qui enim solum propter aliud illam [3704 1Kb] servat, non eam diligit; sed illud propter [3705 1Kb] quod illam servat; et ideo non est dicendus justus, nec talis rectitudo nominanda est justitia. Quando de praescientia et libero arbitrio tractabamus (Quaest. 1, cap. 6), exemplo quodam monstravimus esse posse simul rectitudinem hanc, quam voco justitiam, et liberum arbitrium: per quod planum est intelligere in aliis multis similiter esse. Si ergo possumus ostendere nullam creaturam hanc adipisci posse rectitudinem nisi per gratiam, manifesta erit inter gratiam et liberum arbitrium, ad [Col. 0523C] salvandum hominem, concordia quam quaerimus.



CAP. III [al. XIII].---Rectitudo, qua salutem consequimur, nonnisi per gratiam obtinetur.

Dubium utique [3706 1Kb] non est quia voluntas non vult recte, nisi quia recta est. Sicut namque non est acutus visus quia videt acute, sed ideo videt acute quia acutus est: ita voluntas non est recta quia vult recte; sed recte vult quoniam est recta. Cum autem vult hanc rectitudinem, procul dubio recte vult; non ergo vult rectitudinem [3707 1Kb] , nisi quia recta est: idem autem 129 est voluntati rectam esse, et rectitudinem habere. Palam igitur est quia non vult rectitudinem, nisi quia rectitudinem habet. Non nego voluntatem rectam velle rectitudinem quam nondum habet, quando vult majorem [Col. 0523D] quam habeat; sed dico nullam [3708 1Kb] eam posse velle rectitudinem, si non habet rectitudinem qua illam velit. Consideremus nunc utrum aliquis hanc rectitudinem non habens, eam aliquo modo a se habere possit. Utique a se illam habere nequit, nisi aut [Col. 0524A] volendo aut non volendo. Volendo quidem nullus valet eam per se adipisci; quia nequit eam velle, nisi illam habeat. Quod autem aliquis non habens rectitudinem voluntatis, illam valeat per se non volendo assequi, mens nullius accipit. Nullo igitur modo potest eam creatura habere a se. Sed neque creatura valet eam habere ab alia creatura. Sicut namque creatura nequit creaturam salvare; ita non potest illi dare per quod debeat salvari [3709 1Kb] . Sequitur itaque quia nulla creatura rectitudinem habet, quam dixi voluntatis, nisi per gratiam. Hanc autem rectitudinem per liberum arbitrium servari posse, sicut supra dixi, monstravimus. Deo igitur largiente, invenimus gratiam ejus, ad salvandum hominem, cum libero arbitrio concordare; ita ut gratia sola [Col. 0524B] possit hominem salvare, nihil ejus libero arbitrio agente (sicut fit in infantibus), et in inintelligentibus [3710 1Kb] ipsa semper adjuvet liberum arbitrium naturale, quod sine illa nihil valet ad salutem, dando voluntati rectitudinem quam servet per liberum arbitrium. Et quamvis non omnibus det, quoniam cui vult miseretur et quem vult indurat (Rom. IX, 18); nulli tamen dat pro aliquo praecedenti merito, quoniam quis prior Deo dedit, et retribuetur ei? (Rom. XI, 85.) Si autem voluntas, per liberum servando arbitrium quod accepit, meretur aut augmentum acceptae justitiae, aut etiam potestatem pro bona voluntate, aut praemium aliquod: haec omnia fructus sunt primae gratiae, et gratia pro gratia; et ideo totum imputandum est gratiae, quia neque volentis [Col. 0524C] est, quod vult, neque currentis est, quod currit; sed miserentis est Dei (Rom. II, 16). Omnibus enim, excepto solo Deo, dicitur: Quid habes quod non accepisti? Si autem accepisti, quid [3711 1Kb] gloriaris, quasi non acceperis? (I Cor. IV, 7.)



CAP. IV [al. XIV].---Eadem rectitudo nonnisi per gratiam conservatur.

Quomodo quidem libertas voluntatis tenentis acceptam rectitudinem, nulla necessitate ut illam deserat, expugnetur, sed difficultate impugnetur, nec eidem difficultati [3712 1Kb] invita, sed volens cedat: in tractatu de libertate arbitrii puto me ostendisse (cap. 5, 6, 7, 8, 9). Quibus autem modis, post eamdem rectitudinem acceptam, liberum arbitrium gratia adjuvet ut servet quod accepit: quamvis non [Col. 0524D] omnes valeam enumerare, multifariam enim hoc facit; tamen non erit inutile aliquid inde dicere [3713 1Kb] . Nemo certe servat rectitudinem hanc acceptam, nisi volendo; velle autem illam aliquis nequit, nisi habendo: habere vero illam nullatenus valet, nisi [Col. 0525A] per gratiam. Sicut ergo illam nullus accipit, nisi gratia praeveniente; ita nullus eam servat, nisi eadem gratia subsequente. Nempe, quamvis illa servetur per liberum arbitrium, non tamen est tantum imputandum libero arbitrio, quantum gratiae, cum haec rectitudo servatur; quoniam illam liberum arbitrium nonnisi per gratiam praevenientem et subsequentem habet et servat. Sic autem gratia subsequitur donum suum, ut nunquam sive parvum sive magnum sit, illud dare deficiat, nisi liberum arbitrium volendo aliud, rectitudinem [3714 1Kb] quam accepit, deserat. Nunquam enim separatur haec rectitudo a voluntate, nisi quando aliud vult, quod huic rectitudini non concordat; sicut, cum quis accipit rectitudinem volendi sobrietatem, et rejicit [Col. 0525B] eam volendo immoderatam bibendi voluptatem. Quod cum facit sua voluntate, et ideo sua culpa perdit gratiam quam accepit. Adjuvat etiam gratia liberum arbitrium, quando ut deserat rectitudinem acceptam impugnatur, mitigando aut penitus removendo vim tentationis impugnantis, aut augendo affectum ejusdem rectitudinis. Denique, cum omnia subjaceant dispositioni Dei, quidquid contingit homini, quod adjuvet liberum arbitrium ad accipiendum aut ad servandum hanc, de qua loquor, rectitudinem, totum gratiae imputandum est [3715 1Kb] . Dixi omnem justitiam esse rectitudinem voluntatis propter se servatam. Unde sequitur omnem habentem hanc rectitudinem habere justitiam, et esse justum; quoniam omnis habens justitiam justus est. Non [Col. 0525C] tamen sentio justis omnibus promissam esse vitam perpetuam, sed illis tantum qui sunt justi sine omni injustitia. Illi enim proprie et absolute dicuntur justi et recti corde. Est enim aliquis secundum aliquid justus, et secundum aliquid injustus, ut qui castus est et invidus [3716 1Kb] . Talibus non promittitur beatitudo justorum; quoniam, sicut vera beatitudo est sine omni indigentia, ita nulli datur nisi justo sine omni injustitia. Nam, quoniam beatitudo quae justis promittitur, erit similitudo angelorum Dei: sicut in angelis bonis nulla est injustitia, ita nullus illis sociabatur cum aliqua injustitia. Quomodo autem fiat homo sine omni injustitia, non est hujus nostri propositi ostendere. Scimus tamen hoc per [Col. 0525D] sancta studia Christiano [3717 1Kb] , et per gratiam Dei esse possibile.



CAP. V [al. XV].---Elucidantur Scripturae, quae soli gratiae, et quae soli libertati salutem tribuere videntur.

Si bene considerentur quae dicta sunt, aperte cognoscitur quia cum aliquid dicit sacra Scriptura pro gratia, non amovet omnino liberum arbitrium; neque cum loquitur pro libero arbitrio, excludit [Col. 0526A] gratiam: quasi sola gratia, aut liberum arbitrium solum sufficiat ad salvandum hominem, sicut videtur illis qui hanc faciunt quaestionem. Ita quippe intelligenda sunt dicta divina; ut, hoc excepto quod dixi de infantibus, nec sola gratia, nec solum liberum arbitrium salutem hominis operetur. Quippe cum dicit Dominus: Sine me nihil potestis facere (Joan. XV, 5), non ait: Nihil valet vobis vestrum liberum arbitrium; sed nihil potest sine [3718 1Kb] mea gratia. Et cum legitur: Neque volentis, neque currentis, sed miserentis est Dei (Rom. II, 16): non negatur in volente, et in currente [3719 1Kb] aliquid prodesse liberum arbitrium; sed significatur non esse imputandum libero arbitrio quod vult et quod currit, sed gratiae. Nam cum ait: Neque volentis, neque [Col. 0526B] currentis est, subaudiendum est, quod vult et quod currit: velut cum aliquis nudo, cui nihil debet, et qui nullum a se potest indumentum habere, dat vestem; non tamen, quamvis ipse habeat potestatem utendi et non utendi accepta veste, si ea utitur, imputandum est induto quia indutus est, sed danti vestem. Quapropter ita dici potest: Non est induti quod est indutus, sed miserentis; id est vestem dantis. Multo vero magis hoc diceretur, si ille qui dedit vestem, dedisset etiam potestatem servandi eam et utendi: sicut Deus homini, cum dat rectitudinem saepefatam [3720 1Kb] , dat etiam potestatem servandi et utendi; quia dedit prius liberum arbitrium ad servandum illam et utendum. Si vero nudo cui [Col. 0526C] nihil deberetur [3721 1Kb] , non daretur vestis; aut si ipse acceptam projiceret, nulli nisi ipsi imputaretur ejus nuditas. Ita, cum Deus alicui concepto et nato in peccato, cui nihil nisi poenam debet, dat velle et currere; non est volentis, neque currentis, sed miserentis est Dei: et qui eamdem gratiam non accipit aut acceptam rejicit, ejus est, non Dei, quod in sua duritia et iniquitate permanet. Idem intellectus habendus est in aliis, in quibus Scriptura loquitur pro gratia, 130 ut scilicet liberum non excludatur arbitrium. Similiter quando ita loquuntur divina dicta, ut libero arbitrio soli videantur salutem hominis attribuere, nullo intellectu gratia separanda est. Sicut ergo, quamvis naturalis usus non procreet prolem sine patre, nec nisi per matrem, non tamen [Col. 0526D] removet ullus intellectus aut patrem, aut matrem a generatione prolis; ita gratia et liberum arbitrium non discordant, sed conveniunt ad justificandum et salvandum hominem.



CAP. VI [al. XVI].---Quomodo non sit supervacaneum homines ad fidem, et ad ea quae fides exigit, invitare.

In his tamen, in quibus videtur Scriptura liberum arbitrium ad recte volendum et operandum invitare, [Col. 0527A] difficultas est. Quaeritur cur hominem [3722 1Kb] invitat ad recte volendum, et quare arguit non obedientem, cum ipsam rectitudinem nemo possit, nisi gratia dante, habere vel accipere? Sciendum quia, sicut terra innumerabiles herbas et arbores, sine quibus humana natura alitur, aut etiam quibus perimitur, sine omni hominis cura profert; illas vero, quae nobis ad vitam nutriendam maxime sunt necessariae, [3723 1Kb] , non sine magno labore atque cultore, nec absque seminibus: ita corda humana sine doctrina sive studio sponte quasi germinant cogitationes et voluntates nihil utiles saluti, aut etiam noxias; illas vero, sine quibus ad salutem animae non proficimus, nequaquam sine generis sui semine et laboriosa cultura concipiunt et germinant. Unde [Col. 0527B] illos homines, quibus talis cultura impenditur, agriculturam Dei (I Cor. III, 9) vocat Apostolus. Est autem semen hujus agriculturae verbum Dei; imo non verbum, sed sensus qui percipitur per verbum: vox namque sine sensu nihil constituit in corde. Nec solum sensus verbi, sed omnis sensus vel intellectus rectitudinis, quem mens humana sive per auditum, sive per lectionem, sive per rationem, sive quolibet alio modo concipit, semen est recte volendi [3724 1Kb] . Nullus namque velle potest, quod prius corde non concipit; velle autem credere quod est credendum, est recte velle. Nemo ergo potest hoc [3725 1Kb] velle, si nescit quod credendum est. Cum enim praemisisset Apostolus: Omnis quicunque invocaverit nomen Domini, salvus erit (Rom. X, 13), subjunxit: [Col. 0527C] Quomodo ergo invocabunt [3725 1Kb] , in quem non crediderunt? Aut quomodo credent ei, quem non audierunt? Quomodo autem audient [3726 1Kb] sine praedicante? Quomodo vero praedicabunt, nisi mittantur? (Ibid., 14.) Et paulo post: Ergo fides ex auditu; auditus vero per verbum Christi (Ibid., 17). Quod autem dicit fidem esse ex auditu, intelligendum est quia fides est ex hoc quod concipit mens per auditum; neque ita ut sola conceptio mentis faciat fidem in homine, sed quia fides esse nequit sine conceptione. Addita namque rectitudine volendi conceptioni per gratiam, fit fides; quia credit quod audit. Auditus autem est per verbum Christi, hoc est per verbum praedicantium Christum. Praedicantes vero non sunt nisi mittantur; sed quod mittuntur, gratia est. Quapropter [Col. 0527D] et praedicatio gratia [3727 1Kb] est; quia gratia est quod descendit ex gratia, et auditus est gratia, et intellectus ex auditu gratia, et rectitudo volendi gratia est. Verum missio, praedicatio, auditus, intellectus nihil sunt, nisi voluntas velit quod mens intelligit: [Col. 0528A] quod voluntas facere nequit, nisi accepta rectitudine: recte namque vult, cum vult quod debet. Ita quod mens ex auditu verbi concipit, est semen praedicantis [3728 1Kb] ; et rectitudo est incrementum quod Deus dat, sine quo neque qui plantat, neque qui rigat, est aliquid; sed qui incrementum dat, Deus (I Cor. III, 7). Sicut ergo Deus in principio per miraculum fecit frumentum, et alia de terra nascentia ad alimentum hominum sine cultore et seminibus; ita, sine humana doctrina mirabiliter fecit corda prophetarum, et apostolorum, nec non et evangelistarum, fecunda [3729 1Kb] salutaribus seminibus: unde accipimus quidquid salubriter in agricultura Dei ad alimentum animarum seminamus [3730 1Kb] ; sicut nonnisi de primis terrae seminibus habemus, quod ad nutrimentum [Col. 0528B] corporum propagamus. Siquidem nihil utiliter [3731 1Kb] ad salutem spiritualem praedicamus, quod sacra Scriptura Spiritus sancti miraculo fecundata non protulerit, aut intra se non contineat. Nam, si quid ratione dicamus aliquando, quod in dictis ejus aperte monstrare aut ex ipsis probare nequimus, hoc modo per illam cognoscimus utrum sit accipiendum aut respuendum. Si enim aperta ratione colligitur, et illa ex nulla parte contradicit [3732 1Kb] ; quoniam ipsa sicut nulli adversatur veritati, ita nulli favet falsitati: hoc ipso quia non negat quod ratione dicitur, ejus auctoritate suscipitur. At, si ipsa nostro sensui indubitanter repugnat; quamvis nobis ratio nostra videatur inexpugnabilis [3733 1Kb] , nulla tamen veritate fulciri credenda est. Sic itaque sacra Scriptura [Col. 0528C] omnis veritatis, quam ratio colligit, auctoritatem continet, cum illam aut aperte affirmat, aut nullatenus negat. Videamus nunc in exemplis quomodo verbum sit semen. Cum audiunt quibus dicitur [3734 1Kb] : Si volueritis, et audieritis me (Isa. I, 19), intelligunt et cogitant quod dicitur velle et audire, hoc est obedire: qui enim audit et non obedit, dicitur non audire. Sed obedire nequeunt, nisi velint; velle autem obedire, est recte velle: recte vero velle nemo potest, nisi habeat rectitudinem voluntatis, quam nullus habet homo, nisi per gratiam. Verum rectitudo volendi aliquid nulli datur, nisi intelligenti velle, et quod velle debet. Videmus itaque quod dictum est: Si volueritis et audieritis me, semen esse [3735 1Kb] nequaquam per se ad aliquem [Col. 0528D] fructum germinans sine adjectione rectitudinis; nec ipsam rectitudinem dari, nisi seminibus. Similiter cum dicit Deus: Convertimini ad me (Isa. XLV, 22; Joel II, 12; Zach. I, 3), semen est sine germine, quandiu hominis voluntatem non convertit Deus ad volendum conversionem, quam [Col. 0529A] cogitat, cum audit, convertimini, sine quo semine nullus potest velle converti. Dicitur etiam conversis, convertimini? aut ut magis convertantur, aut ut servent [3736 1Kb] quod conversi sunt. Qui vero dicunt: Converte nos, Deus (Psal. LXXXIV, 5), jam aliquatenus conversi sunt; quia rectam voluntatem habent, cum volent converti; sed orant per hoc [3737 1Kb] quod jam acceperint, ut augeatur eorum conversio [3738 1Kb] , sicut illi qui credentes, Auge nobis fidem (Luc. XVII, 5) dixerunt. Ac si dicerent illi et isti: Auge in nobis quod dedisti; perfice quod coepisti. Quod de his ostendi, similibus quoque intelligendum est. Sicut igitur terra non germinat naturaliter ea quae maxime necessaria sunt saluti corporis nostri sine seminibus, et licet Deus non det incrementum omni [Col. 0529B] semini, non tamen cessant agricolae nostri seminare in spe messis aliquantulae; ita terra cordis humani non profert fructum fidei et justitiae sine congruis seminibus: et quamvis Deus non faciat cuncta hujusmodi semina germinare, tamen praecipit agricolis suis in spe instantissime verbum suum seminare. Ostendimus, ut puto, quomodo non sit supervacaneum homines ad fidem Christi, et ad ea quae fides haec exigit [3739 1Kb] invitare, quamvis non omnes hanc invitationem suscipiant.



CAP. VII [al. XVII].---Quod juste arguantur qui invitati reluctantur; quamvis sequi invitationem nequeant absque gratia.

Dixi etiam posse quaeri cur arguantur [3740 1Kb] illi qui verbum Dei non suscipiunt, cum hoc facere nequeant [Col. 0529C] nisi gratia eorum voluntates dirigente. Dicit enim 131 Dominus de Spiritu sancto: Ille arguet mundum de peccato, quia non crediderunt in me (Joan. XVI, 8) [3741 1Kb] . Ad quod licet forsitan difficile sit respondere; quod tamen Deo dante possum, tacere non debeo. Notandum est quia impotentia quae descendit ex culpa non excusat impotentem, culpa manente. Unde in infantibus, in quibus exigit Deus a natura humana justitiam, quam accepit in primis parentibus cum potestate servandi illam in omnem prolem suam, non excusat eam impotentia habendi justitiam; quoniam propter culpam in hanc corruit impotentiam: hoc ipsum namque, quia non habet quod per se resumere nequit, est illi habendi [3742 1Kb] impotentia; in quam ideo [3743 1Kb] cecidit, quia sponte deseruit [Col. 0529D] quod servare potuit. Quoniam ergo peccando deseruit justitiam, ad peccatum illi imputatur impotentia, quam ipsa peccando sibi fecit. Nec solum impotentia justitiam habendi, sed etiam impotentia illam intelligendi, similiter in non baptizatis imputatur ad [Col. 0530A] peccatum; quoniam pariter descendit a peccato. Possumus etiam rationabiliter asserere quia quod a prima conditionis humanae dignitate, ac fortitudine, atque pulchritudine, minorata et corrupta est, illi ad culpam imputatur. Per hoc namque minoravit, quantum in ipsa fuit, honorem et laudem Dei [3744 1Kb] . Quippe secundum dignitatem operis laudatur et praedicatur sapientia artificis [3745 1Kb] . Quanto igitur natura humana pretiosum opus Dei, unde ipse glorificandus erat, in se minoravit atque foedavit; tanto sua culpa Deum exhonoravit. Quod illi ad tantum statuitur peccatum [3746 1Kb] , ut non nisi per mortem Dei deleatur. Siquidem ipsos motus, sive appetitus, quibus propter peccatum Adae, sicut bruta animalia, subjacemus (quos Apostolus vocat carnem et concupiscentiam [Col. 0530B] [3747 1Kb] , quam invitum se tolerare manifestat, cum dicit: Quod odi illud facio [Rom. VII, 15], id est nolens concupisco), satis ostendit sacra auctoritas imputari ad peccatum. Quippe cum de solo motu irae, sine opere [3748 1Kb] vel voce, dicit Dominus: Qui irascitur fratri suo, reus erit judicio (Matth. V, 22): aperte monstrat culpam non esse levem, quam tam gravis, scilicet mortis, sequitur damnatio. Ac si dicat: Qui facit, quod homo non debet facere, nec faceret, si non peccasset; auferri debet ex hominibus. Et cum Paulus de illis qui carnem, id est concupiscentias, sentiunt nolentes, ait: Nihil damnationis est his, qui sunt in Christo Jesu, qui non secundum carnem ambulant (Rom. VIII, 1), hoc est, non voluntate consentiunt: sine dubio significat eos [Col. 0530C] [3749 1Kb] , qui non sunt in Christo, sequi damnationem, quoties sentiunt carnem, etiam si non secundum illam ambulant. Quoniam sic factus est homo, ut eam sentire [3750 1Kb] , sicut de ira dixi, non deberet. Si quis igitur quae dixi diligenter considerat, nullatenus eos, qui propter culpam suam verbum Dei suscipere nequeunt, recte arguendos dubitat.



CAP. VIII [al. XVIII].---Quod omnis culpa et culpabilis impotentia in renatis per baptismum deleantur.

Quibus autem datur gratia fidei Christianae, sicut illis in baptismo dimittitur orginalis injustitia, cum qua nascuntur: ita omnis culpa impotentiae et totius corruptionis, quam propter peccatum primi parentis incurrerunt [3751 1Kb] , et per quam inhonoratur Deus, ignoscitur. De nulla namque culpa, quae ante baptismum [Col. 0530D] in illis erat, post baptismum arguuntur; quamvis ipsa corruptio et appetitus, quae sunt poena peccati, non statim in baptismo deleantur: nec ullum illis imputantur delictum post baptismum, nisi quod sua voluntate fecerint. Unde apparet quia corruptio, [Col. 0531A] et mala quae fuerunt poena peccati, et post baptismum remanent, non sunt per se peccata. Sola namque injustitia est per se peccatum; et illa quae sequuntur injustitiam, propter causam suam judicantur peccata, donec ipsa remittatur. Nam si peccata essent, in baptismo delerentur, in quo omnia peccata Christi sanguine lavantur. Item: si proprie peccata dicerentur, essent in brutis animalibus peccata, ad quorum similitudinem illa propter peccata nostra sustinet natura. Est et aliud quod valde timendum est, quod in primo peccato humanae naturae cognosci potest. Quoniam enim homo est spiritus vadens, et non rediens (Psal. LXXVII, 3); postquam sponte cadit (ut de voluntariis peccatis tantum nunc loquar [3752 1Kb] , nullo modo potest resurgere, nisi gratia [Col. 0531B] relevetur; sed merito suo de peccato in peccatum, usque in abyssum peccatorum sine fundo, hoc est, profundam sine aestimatione, demergitur [3753 1Kb] , nisi misericordia retineatur; ita ut etiam illi bonum vertatur in odium, et sit ei in mortem. Unde dicit Dominus apostolis: Si mundus vos odit, scitote quia me priorem vobis odio habuit (Joan. XV). Et Apostolus: Bonus odor sumus Deo, aliis quidem odor mortis in mortem, aliis autem odor vitae in vitam (II Cor. II), propter quod dicitur de Deo, quia cui [3754 1Kb] vult miseretur, et quem vult indurat (Rom. IX). Verum quorum miseretur, non omnium aequaliter miseretur; neque quos indurat, omnes aequaliter indurat.



CAP. IX [al. XIX].---Cur peccato deleto, effectus ejus remaneat: et cur baptizati, atque martyres, [Col. 0531C] non statim incorruptibiles fiant

Cur autem in hac vita perseveret in nobis poena peccati, deleto peccato, alia quaestio est. De qua licet nunc tractare non proposuerimus, breviter tamen dico quia si in incorruptionem [3755 1Kb] statim in baptismo vel in martyrio mutarentur [3756 1Kb] fideles, periret meritum, et homines [3757 1Kb] , nisi illi qui primi sine exemplo crederent, nullo merito salvarentur [3758 1Kb] . Nempe deficerent fides et spes, sine quibus nullus homo habens intellectum regnum Dei mereri potest: fides namque et spes sunt earum rerum quae non videntur. Cum enim viderent homines eos qui [3759 1Kb] ad Christum converterentur, statim transire ad incorruptibilitatem: nullus esset qui saltem velle [Col. 0531D] posset se subtrahere a tanta beatitudine, quam videret. Ut ergo gloriosius [3760 1Kb] per fidei atque spei meritum beatitudinem, quam desideramus, adispiscamur: manemus, quandiu in hac vita sumus, in hoc [Col. 0532A] quod jam non imputatur ad peccatum, quamvis evenerit propter peccatum [3761 1Kb] . Denique non promittitur nobis per baptismum et fidem Christianam beatitudo, quam habebat Adam ante peccatum in paradiso, sed quam habiturus erat, quando completus esset numerus hominum, qui assumendi erant ad perficiendum civitatem supernam, quae et de angelis et de hominibus est complenda: ubi non generabunt homines, sicut facerent in paradiso. Si ergo conversi ad Christum mox transirent in illam incorruptibilitatem, non essent homines de quibus colligi posset ille numerus: quoniam ad beatitudinem, quam viderent, nullus posset non festinare. Hoc puto esse quod dicit Apostolus de illis: Qui per fidem operati sunt justitiam, et hi, inquit, omnes testimonio fidei [Col. 0532B] probati, non acceperunt repromissionem, Deo pro nobis melius aliquid providente, ne sine nobis consummarentur (Hebr. XI, 33, 39, 40). Si enim quaeritur quod nobis melius providerit [3762 1Kb] ex hoc, quia illi non acceperunt repromissionem, nihil convenientius responderi posse video, quam quod supra dixi: quia, scilicet, si illis probatis [3763 1Kb] , non differretur promissa justis beatitudo, periret meritum in illis, qui non per fidem hoc, sed per experimentum cognoscerent: propagatio etiam [3764 1Kb] hominum, de qua nos nati sumus, deficeret; quoniam omnes ad incorruptibilitatem, quam praesentem viderent, currerent. Magnum itaque bonum 132 nobis providit Deus, cum sanctis testimonio fidei probatis distulit acceptionem repromissionis; ut et nos propagaremur, [Col. 0532C] et maneret fides, per quam cum illis repromissionem promereremur; et simul cum illis consummaremur. Alia quoque ratio est cur baptizati, atque martyres, non statim fiunt incorruptibiles. Nempe si quis servum suum, quem proposuerat magnis aliquando ditare honoribus, graviter verberet [3765 1Kb] pro culpa, pro qua nullo modo per se queat satisfacere, post hanc verberationem constituto tempore detrusurus eum in horrendum carcerem, ubi gravissimis torqueatur suppliciis; et sit aliquis potens apud dominum, qui pro illo satisfaciens eum reconciliet: utique plagae, quas reus ante satisfactionem, dum erat in culpa, merito suscepit, non delentur; sed majora tormenta, in quae nondum [Col. 0532D] intrusus fuerat [3766 1Kb] , reconciliatione praeveniente avertuntur; honores quoque, quos [3767 1Kb] suo tempore accepturus erat si non peccasset, et quibus cariturus erat post culpam [3768 1Kb] , si non reconciliatur, propter [Col. 0533A] perfectam satisfactionem, sicut prius statutum fuerat, sine omni immutatione traduntur. Quippe si ante reconciliationem exhaeredatus esset illis honoribus, quemadmodum exhaeredandus erat [3769 1Kb] post culpam irrecuperabiliter, si non reconciliaretur; non haberet locum subveniendi ulla reconciliatio. Sed quoniam non potuit exhaeredari honore, quem nondum habebat, nec habere debebat [3770 1Kb] , hanc exhaeredationem praevenire potest reconciliatio, et eam avertere. Si tamen servus ille, dum jacet in aegritudine vapulationis donec ipsa transeat, corde et ore domino suo fidelitatem et correctionem vovet et solvit: ita est inter Deum et hominem. Quippe quando humana natura primum peccavit, hac poena flagellata est, ut nunquam prolem naturaliter nisi [Col. 0533B] talem, quales videmus [3771 1Kb] infantes nasci, generaret; ac post hanc vitam in inferno, a regno Dei, ad quod facta erat, in perpetuum exsularet, nisi aliquis illam, quod ipsa sola per se facere non poterat, reconciliaret. A quo autem reconciliari queat, non est nisi Christus. In omnibus igitur infantibus naturaliter genitis, cum peccato, et flagellata [3772 1Kb] nascitur: quae cum ad reconciliationem accedit [3773 1Kb] , flagellatio merito remanet, quam ante reconciliationem suscepit. Quae autem in in inferno tormenta passura erat, in illis quos Christus redemit, remittuntur; et regno Dei, quod post conversationem paradisi [3774 1Kb] terreni suo tempore [3775 1Kb] acceptura erat, donatur: si tamen in fide, quam promittant in baptismo, usque in finem [Col. 0533C] perseverent.



CAP. X [al. XX].---Quod si qui nitentes non proficiunt aut deficiunt, hoc non ex impossibilitate fiat.

Quod autem quidam experimento existimant probari [3776 1Kb] nihil valere liberum arbitrium, quia multi immenso conatu nituntur ut bene vivant, et quadam, ut aiunt, impossibilitate obstante, nihil proficiunt [3777 1Kb] , aut post profectum irreparabiliter deficiunt [3778 1Kb] : non destruit quod [3779 1Kb] rationabiliter monstratum est, liberum scilicet arbitrium cum gratia valere. Ut autem nitentes non proficiant, aut post profectum deficiant; non impossibilitate, sed aliquando gravi, aliquando facile superabili difficultate fieri existimo. Saepissime namque asserere solemus impossibile nobis esse, quod sine difficultate perficere [Col. 0533D] non valemus. Si enim diligenter unusquisque motus voluntatis suae consideret, intelliget se [3780 1Kb] nunquam rectitudinem voluntatis acceptam per gratiam, nisi aliud volendo [3781 1Kb] quod simul velle nequit, [Col. 0534A] deserere. Quod certe non facit deficiente potestate servandi eamdem rectitudinem, quae potestas est ipsa libertas arbitrii: sed deficiente voluntate servandi, quae per se non deficit, sed alia voluntate illam, ut dixi, expellente.



CAP. XI [al. XXI].---Quo sensu in homine justo vel injusto sit voluntas recte vivendi.

Quoniam autem ista consideratio maxime versatur [3782 1Kb] in voluntate, aliquid altius de voluntate, quod, ut puto, non erit inutile, dicendum existimo. Sicut habemus [3783 1Kb] in corpore membra, et quinque sensus, singula ad suos usus apta, quibus quasi instrumentis utimur; ut sunt manus aptae ad capiendum, pedes ad ambulandum, lingua ad loquendum, visus ad videndum: ita et anima habet in se quasdam vires, [Col. 0534B] quibus utitur velut instrumentis ad usus congruos. Est namque ratio in anima, qua sicut suo instrumento utitur ad ratiocinandum: et voluntas, qua utitur ad volendum. Non enim est ratio vel voluntas tota [3784 1Kb] anima; sed est unaquaeque aliquid in anima. Quoniam ergo singula instrumenta habent et hoc quod sunt et aptitudines suas, et suos usus: discernamus in voluntate (propter quam ista dicimus) instrumentum, et aptitudines ejus, et usum ejus: quas aptitudines in voluntate possumus nominare affectiones. Affectum quippe [3785 1Kb] est instrumentum volendi aptitudinibus suis. Unde dicitur hominis anima, cum vehementer vult aliquid, affecta esse ad [3786 1Kb] volendum illud, vel affectuose velle [3787 1Kb] . Voluntas itaque [3788 1Kb] dici videtur aequivoce tripliciter. Aliud enim est [Col. 0534C] instrumentum volendi, aliud affectio instrumenti, aliud usus [3789 1Kb] ejusdem instrumenti. Instrumentum volendi est vis illa animae, qua utimur ad volendum: sicuti est ratio instrumentum ratiocinandi quo utimur cum [3790 1Kb] ratiocinamur; et visus instrumentum videndi, quo utimur cum videmus. Affectio hujus instrumenti est, qua sic afficitur ipsum instrumentum ad volendum aliquid, etiam quando illud quod vult non cogitat: ut si venerit in memoriam; aut statim, aut suo tempore illud velit. Nam sic est instrumentum volendi affectum ad volendum salutem, etiam quando illam non cogitat; ut mox, cum [3791 1Kb] venerit in memoriam, statim eam velit: et sic est affectum ad volendum somnum, etiam quando illum non cogitat; [Col. 0534D] ut cum venit in mentem, velit illum suo tempore. Nunquam enim ita est affectum, ut aliquando velit aegritudinem, aut ut velit nunquam dormire. In justo quoque homine similiter est affectum idem [Col. 0535A] instrumentum ad volendum justitiam, etiam cum dormit; ut, cum eam cogitat, statim eam velit. Usus vero ejusdem instrumenti est, quem non habemus, nisi cum cogitamus rem quam volumus. Dicitur autem voluntas, et instrumentum volendi, et affectio ejus, et usus ejus. Instrumentum quidem voluntatem vocamus, quando dicimus nos convertere ad diversa voluntatem, modo scilicet ad volendum ambulare, modo ad volendum sedere, modo ad volendum aliud et aliud. Hoc instrumentum semper habet homo, quamvis non semper illo utatur: sicut habet visum, qui est instrumentum videndi, etiam quando illo non utitur, ut cum dormit; et cum eo utitur, convertit illum modo ad videndum coelum, modo ad videndum terram, modo ad videndum aliquid aliud. [Col. 0535B] Et sic semper habemus instrumentum ratiocinandi, hoc est rationem, qua non semper utimur, et quam ratiocinando ad diversa convertimus [3792 1Kb] . Affectio vero instrumenti volendi, dicitur voluntas; quando dicimus hominem semper habere volunlatem ut bene sibi sit: vocamus namque hic [3793 1Kb] voluntatem, affectionem illam ejusdem instrumenti, qua vult homo bene sibi esse. Eodem modo sanctus homo [3794 1Kb] asseritur, etiam cum dormiret non cogitat, indesinenter habere voluntatem juste vivendi [3795 1Kb] . Et, cum hanc voluntatem asserimus alium alio majorem habere; non aliud dicimus voluntatem, quam illam affectionem ipsius 133 instrumenti, qua vult juste vivere. Instrumentum enim non [3796 1Kb] est in alio majus, et in alio minus. Usus autem hujus instrumenti, voluntas nominatur: [Col. 0535C] ut cum dicit aliquis: Modo habeo voluntatem legendi, id est, Modo volo legere; aut, Modo habeo voluntatem scribendi, hoc est, Modo volo scribere. Sicut enim videre, est uti visu, qui est instrumentum videndi; et usus ejus est visio, vel visus, quando visus significat idem quod visio (significat enim etiam visus instrumentum ipsum): ita velle, est uti voluntate, quae est instrumentum volendi, et usus ejus est voluntas, quae non est nisi quando cogitamus quod volumus. Voluntas igitur, quae instrumentum est, una sola est, id est, instrumentum volendi unum solum est in homine; sicut una sola est ratio, id est, unum solum instrumentum ratiocinandi. Voluntas vero, qua instrumentum illud [Col. 0535D] afficitur, duplex est. Nam sicut visus plures habet aptitudines; scilicet, ad vivendum lucem, et per lucem ad videndum figuras, ad videndum [3797 1Kb] colores; ita instrumentum volendi duas habet aptitudines, quas voco affectiones: quarum una est ad [Col. 0536A] volendum commoditatem; altera ad volendum rectitudinem. Nempe nihil vult voluntas, quae est instrumentum, nisi aut commoditatem aut rectitudinem. Quidquid enim aliud vult, aut propter commoditatem, aut propter rectitudinem vult; et ad has, etiam si fallatur, putat se referre quod vult. Per affectionem quidem quae est ad volendum commoditatem [3798 1Kb] , semper vult homo beatitudinem et beatus esse: per illam vero quae est ad [3799 1Kb] volendum rectitudinem, rectitudinem vult, et rectus, id est justus, esse. Propter commoditatem autem vult aliquid: ut cum vult arare vel laborare, ut habeat unde tueatur vitam et salutem, quae commoda judicat esse. Propter rectitudinem vero: ut cum vult cum labore discere [3800 1Kb] , ut sciat recte, id est juste, vivere. Voluntas [Col. 0536B] vero, quae est usus saepedicti instrumenti, non est nisi cum cogitat aliquis quod vult, ut dictum est. Hujus voluntatis multiplex est divisio: de qua non modo, sed forsitan alias dicemus. Velle autem aequivocum est, sicut videre: quemadmodum namque dicitur videre, qui utitur visu; et qui non utitur, sed qui habet aptitudinem videndi: ita asseritur velle, et qui utitur instrumento volendi cogitando quod vult; et qui non utitur, quoniam affectionem, hoc est aptitudinem, habet volendi. Per hoc etiam cognosci potest aliam esse voluntatem instrumentum volendi, aliam ejus affectionem, aliam usum ejusdem instrumenti: quia si dicitur justus homo, etiam cum dormit et nihil cogitat, habere voluntatem juste vivendi; et injustus homo negatur habere, [Col. 0536C] cum dormit, voluntatem juste videndi: eadem voluntas negatur de injusto, quae asseritur de justo. Palam autem est quia cum dicimus non esse in injusto dormiente voluntatem juste vivendi, non negatur in eo esse voluntas, quam dixi instrumentum: quoniam eam [3801 1Kb] semper habet omnis homo dormiens et vigilans. Quapropter quoniam non alia voluntas pronuntiatur hoc modo in bono esse homine, quam illa quae removetur a malo: non significatur in bono esse voluntas, quae instrumentum; sed illa, qua afficitur instrumentum. Quod autem in dormiente, nisi somniet, non sit voluntas quae est usus, dubium non est: quare, cum dicitur in dormiente justo [3802 1Kb] voluntas juste vivendi, non ibi [Col. 0536D] intelligitur voluntas [3803 1Kb] usus. Non est igitur voluntas affectio, voluntas instrumentum, aut voluntas usus; voluntatem quoque instrumentum non esse voluntatem usum nullus ignorat; quoniam cum dico me non habere voluntatem scribendi, nemo intelligit [Col. 0537A] me non habere instrumentum volendi. Alia est ergo voluntas instrumentum, alia voluntas affectio, alia voluntas usus. Voluntas quidem instrumentum movet omnia alia instrumenta, quibus sponte utimur, et quae sunt in nobis, ut manus, lingua, visus; et quae sunt extra nos, ut stylus, et securis; et facit omnes voluntarios motus: ipsa vero se suis affectionibus movet: unde dici potest instrumentum seipsum movens. Dico voluntatem instrumentum omnes voluntarios motus facere: sed si [3804 1Kb] diligenter consideramus, ille verius [3805 1Kb] dicitur facere omne quod facit natura aut voluntas, qui facit naturam et instrumentum volendi cum affectionibus suis, sine quibus idem instrumentum nihil facit.
[Col. 0537B]


CAP. XII [al. XXII].--- Quod ex voluntate rectitudinis aut commodi procedat omne meritum hominis, sive ad salutem, sive ad damnationem.

Ex his duabus affectionibus, quas etiam voluntates dicimus, descendit omne meritum hominis, sive bonum, sive malum. Quae duae voluntates etiam in hoc differunt [3806 1Kb] quia illa, quae est ad volendum commodum, inseparabilis est; illa vero quae est ad volendum rectitudinem, separabilis fuit, ut supra dixi (Dial. de lib. arb., c. 14.), in principio in angelis, et in primis nostris parentibus; et est adhuc in hac vita manentibus. In hoc quoque differunt quia illa, quae est ad volendum commodum, non est hoc quod ipsa vult: illa vero quae est ad [3807 1Kb] volendum rectitudinem, rectitudo est. Nullus quippe rectitudinem vult, nisi rectitudinem habens: neque potest [Col. 0537C] aliquis rectitudinem velle, nisi rectitudine. Palam autem est ejus voluntatis, quae est instrumentum, istam esse rectitudinem. Hanc pronuntiamus, cum justitia designatur rectitudo voluntatis propter se servata. Haec est etiam veritas illa voluntatis, in qua arguitur a Domino diabolus non stetisse: quod dixi (cap. 4) in tractatu de veritate. Nunc considerandum est quomodo ex his duabus voluntatibus, quas voco aptitudines sive affectiones, procedant, sicut dixi, merita hominum, sive ad salutem, sive ad damnationem. Rectitudo quidem, quantum in ipsa est, nullius mali causa est, et omnis meriti boni mater est, haec enim favet spiritui concupiscenti adversus carnem (Galat. V, 25.) et condelectatur legi [3808 1Kb] Dei secundum interiorem hominem (Rom. VII,22), [Col. 0537D] id est secundum eumdem spiritum. Si autem ex illa malum aliquando sequi videtur, non ex ipsa, sed ex alio. Per rectitudinem quippe apostoli erant bonus odor Deo (II Cor. II, 16.): sed quod quibusdam erant odor mortis in mortem (Ibid.); non procedebat ex apostolorum justitia, sed ex malivolorum nequitia. Illa vero voluntas, quae est ad volendum commodum, [Col. 0538A] non semper mala est; sed quando consentit carni concupiscenti adversus spiritum.



CAP. XIII [al. XXIII].---Unde est tam vitiosa et tam prona ad malum voluntas.

Sed ut hoc planius intelligatur, investigandum est unde tam vitiosa et tam prona sit ad malum ista voluntas. Non enim credendum est talem illam Deum fecisse in primis nostris parentibus. Cum enim protuli naturam humanam propter peccatum incurrisse corruptionem et appetitus ad similitudinem brutorum animalium, non dixi quomodo talis voluntas orta sit in homine. Aliud namque sunt appetitus vitiosi: aliud vitiosa voluntas appetitibus consentiens. De tali ergo voluntate quaerendum puto unde homini acciderit. Sed si primam rationalis naturae [Col. 0538B] conditionem consideremus, facile nobis hujus talis voluntatis causa patebit. Intentio namque Dei fuit ut justam faceret atque beatam naturam rationalem ad fruendum se: sed neque justa neque beata esse potuit sine voluntate justitiae et beatitudinis. Voluntas quidem justitiae est ipsa justitia; voluntas vero beatitudinis non est beatitudo: quia non omnis habet beatitudinem, qui habet ejus voluntatem. In beatitudine autem, secundum omnium 134 sensum, est sufficientia competentia commodorum sine omni indigentia: sive angelica intelligatur beatitudo, sive illa quam habebat Adam in paradiso. Quamvis enim major sit beatitudo angelorum quam illa quae erat hominis in paradiso, non tamen ideo negari potest Adam beatitudinem habuisse. Sicut [Col. 0538C] namque calor magnus est sine omni frigore, et tamen potest esse alius major calor: et quemadmodum frigus est sine omni calore, cum tamen majus valeat frigus esse; ita nihil prohibet Adam beatum fuisse in paradiso sine omni indigentia, licet major esset angelica beatitudo. Nempe aliquid minus alio habere, non semper est indigere; sed aliqua re, cum eam haberi [3809 1Kb] oporteat, carere (quod non erat in Adam [3810 1Kb] ) est indigere. Ubi vero est indigentia, ibi est miseria: non autem fecit Deus, sine praecedente culpa, rationalem naturam miseram [3811 1Kb] , quam ad intelligendum et amandum se creavit: fecit igitur Deus hominem beatum sine omni indigentia. Simul ergo accepit rationalis natura et beatitudinis voluntatem, et beatitudinem, et voluntatem justitiae, [Col. 0538D] id est [3812 1Kb] rectitudinem, quae est ipsa justitia, et liberum arbitrium, sine quo justitiam servare non potuit. Sic autem Deus [3813 1Kb] ordinavit has duas voluntates, sive affectiones; ut voluntas, quae est instrumentum, uteretur ea, quae est justitia, ad imperium et regimen [3814 1Kb] , docente spiritu qui et mens et ratio dicitur; et altera uteretur ad obediendum, [Col. 0539A] sine [3815 1Kb] omni incommoditate. Beatitudinem quidem dedit homini (ut de angelis taceam) ad commodum ejus; justitiam vero ad honorem suum: sed justitiam, ita ut illam posset deserere; quatenus cum illam non desereret, sed perseveranter servaret, provehi mereretur ad consortium angelorum: quod si illam desereret, nullatenus eam per se deinceps resumere posset; et beatitudinem angelorum non adipisceretur, et illa quam habebat privaretur et in similitudinem brutorum animalium cadens, cum illis corruptioni et saepefatis appetitibus subjaceret; voluntas tamen beatitudinis maneret: ut per indigentiam bonorum quae perdidisset, gravi miseria juste puniretur. Quoniam ergo deseruit justitiam, perdidit beatitudinem; et voluntas, quam bonam et [Col. 0539B] ad bonum suum accepit, fervens desiderio [3816 1Kb] commodorum quae non velle nequit, quia vera commoda rationali naturae convenientia, quae perdidit, habere non valet, ad falsa, et brutorum animalium commoda, quae bestiales appetitus suggerunt, se convertit: et ita cum ea vult inordinate, rectitudinem aut ne accipiatur oblata, repellit; aut acceptam expellit [3817 1Kb] : cum vero ea licite vult [3818-3819 1Kb] , non hoc facit. Hoc igitur modo voluntas instrumentum, creata bona [3820 1Kb] , in quantum habet esse, et justa et fortis ad servandum acceptam justitiam; per liberum arbitrium facta est mala, non in quantum est, sed in quantum injusta facta est per absentiam sponte desertae justitiae, quam semper habere deberet. Infirma quoque modo facta est ad volendum justitiam [Col. 0539C] desertam: non enim per liberum arbitrium ita potest eam velle, cum illam non habet; quemadmodum valet eam servare [3821 1Kb] , cum habet. Voluntas etiam commodi, condita bona [3822 1Kb] , in quantum est aliquid; mala, id est injusta, facta est, quia non est subdita justitiae, sine qua nihil velle debet. Voluntas ergo instrumentum, cum sponte facta sit injusta, post desertam justitiam manet, quantum in ipsa est, necessitate injusta, et ancilla injustitiae: quia per se redire nequit ad justitiam, sine qua nunquam libera est, quia naturalis libertas arbitrii sine illa otiosa est. Ancilla etiam facta est suae affectionis, quae ad commodum est: quia, remota justitia, nihil potest velle nisi quod illa vult. Dico autem et instrumentum, et affectionem ejus, velle: quia et instrumentum [Col. 0539D] est voluntas, et affectio voluntas. Nec incongrue utraque voluntas velle dicitur: quia illa vult quae affectione sua vult; et affectio vult, per quam illa vult: sicut videre dicitur et homo, qui visu videt, et ipse visus quo videt. Unde non absurde [Col. 0540A] possumus dicere affectiones ejus voluntatis, quam instrumentum dixi animae, quasi instrumenta ejusdem instrumenti esse: quia nihil ipsa nisi istis [3823 1Kb] operatur. Perdito igitur instrumento volendi justitiam, id est, rectitudinem; nullo modo, nisi per gratiam reddatur, potest voluntas instrumentum velle justitiam. Quapropter quoniam nihil velle debet, nisi juste: quidquid vult sine rectitudine, vult injuste. Appetitus vero, quos omnes vocat Apostolus carnem et concupiscentiam, in quantum sunt, non sunt mali, vel injusti; sed quia sunt in rationali creatura ubi non debent esse, dicuntur injusti. In brutis siquidem animalibus non sunt mali, vel injusti, quia ibi debent esse.



CAP. XIV [al. XXIV].---Recapitulatio, et conclusio [Col. 0540B] operis.

Jam ex his, quae dicta sunt, cognosci potest hominem ideo non habere semper justitiam, quam sine intermissione debet habere; quia nullo modo potest illam per se adipisci, vel recuperare. Palam etiam est quia Deus bona facit opera sua sola bonitate: quoniam ipse creat voluntatem cum libero arbitrio, et dat illi justitiam per quam operatur. Mala vero facit [3824 1Kb] sola culpa hominum; quia ea non faceret, si homo illa facere non vellet: facit tamen hoc quod sunt; quoniam condidit in homine voluntatem, qua sine justitia utitur: et ideo sola [3825 1Kb] culpa hominis mala sunt, quae operatur. Non enim est culpa Dei, qui creavit in eo cum libertate arbitrii voluntatem, et contulit ei justitiam, ut nihil nisi juste vellet; sed [Col. 0540C] culpa hominis, qui justitiam deseruit, quam servare potuit. Deus igitur habet in bonis quidem, quod bona sunt per essentiam; et quod bona sunt per justitiam: in malis vero solummodo quod bona sunt per essentiam; non quod mala sunt per absentiam debitae justitiae, quae non est aliquid. Homo autem habet [3826 1Kb] in bonis, quod mala non sunt; quia cum posset deserere justitiam et mala facere, non deseruit; sed servavit per liberum arbitrium, dante et subsequente gratia; in malis vero hoc solum quod mala sunt: quia ea sola propria, id est injusta voluntate facit. Puto me jam congrue posse finem ponere tractatui de tribus difficilibus quaestionibus, quem in spe auxilii Dei incoepi, in quo si qui dixi quod quaerenti cuilibet sufficere debeat, non mihi [Col. 0540D] imputo; quia non ego, sed gratia Dei [3827 1Kb] mecum. Hoc autem dico quia si quis mihi quaerenti de quaestionibus eisdem, quando in eis mens mea rationem quaerendo fluctuabat, ea quae scripsi [3828 1Kb] , respondisset; gratias egissem quia mihi satisfecisset. [Col. 0541A] Quoniam ergo quod inde, manifestante Deo, cognovi, mihi valde placuit; intelligens quia similiter [Col. 0542A] quibusdam placeret, si hoc scriberem: quod gratis accepi, gratis volui petentibus imperdere [3829 1Kb] .




[Col. 0541A]
S. ANSELMUS DE TRIBUS WALERANNI QUAESTIONIBUS, AC PRAESERTIM DE AZYMO ET FERMENTATO [3830 1Kb] . Remittit primum alio responsionem ad primam Waleranni quaestionem, quae erat de processione Spiritus sancti; tum refellit Graecorum errorem de sacrificio in pane fermentato: indicans tamen illum quoque corpus Christi confecturum, qui fermento uteretur; etsi Christo fecerit conformius, qui azymo pane conficiet. Tandem ad tertiam quaestionem, circa connubia versantem, breviter respondet.
[Col. 0541B]


135 ANSELMUS, servus Ecclesiae Cantuariensis, WALERANNO Newenburgensi episcopo.

Scienti breviter loquor. Si certus essem prudentiam vestram non favere successori Julii Caesaris, et Neronis, et Juliani apostatae, contra successorem et vicarium Petri Apostoli, libentissime vos ut amicissimum et reverendum episcopum salutarem. Quoniam autem ad defensionem veritatis, quam contra Graecos, qui ad vos venerunt, quaeritis, secundum posse nulli deesse debemus: opusculum vobis misi, quod de Spiritus sancti processione contra illos edidi.



CAPUT PRIMUM. Salva Sacramenti veritate, azymum aut fermentatum panem assumi.
[Col. 0541C]

De sacrificio vero, in quo iidem Graeci nobiscum non sentiunt, multis rationibus catholicis [3831 1Kb] videtur, quia quod agunt non est contra fidem Christianam. Nam et azynum et fermentatum sacrificans panem, sacrificat. Et cum legitur de Domino, quando corpus suum de pane fecit, quia accepit panem, et benedixit; non additur, azymum, vel fermentatum. Certum tamen est quia azymum benedixit; forsitan non quia [3832 1Kb] res, quae fiebat, hoc exigebat; sed quoniam [3833 1Kb] coena, in qua hoc factum, hoc exigebat. Et cum alibi se, et carnem suam, panem vocavit [Col. 0541D] (Joan. VI, 52), quia, sicut isto pane vivit homo temporaliter, ita illo vivit in aeternum, ait, azymum vel fermentatum; quia uterque pariter panis est. Non enim differunt azymus et fermentatus substantialiter [Col. 0542B] (ut quidam putant) sicut homo novus ante peccatum, et inveteratus fermento peccati nequaquam substantialiter differunt. Propter hoc ergo solum videtur [3834 1Kb] se et carnem suam panem vocasse, et de pane corpus suum fecisse: quia sicut iste panis azymus, sive fermentatus, dat vitam transitoriam; ita corpus ejus aeternam: non quia fermentatus est, vel azymus. Quamvis in Lege, ubi fere omnia in figura fiebant, praeceptum sit azymum in Pascha panem manducare (Exod. XII, 15); ut ostenderetur quod Christus, quem exspectabant, sincerus et mundus futurus esset; nos, qui manducaturi eramus corpus ejus, similiter mundi esse moneremur ab omni fermento nequitiae et malitiae. Jam vero, postquam de veteri figura ad novam veritatem [Col. 0542C] venimus, et azymam Christi carnem comedimus, non est nobis necessaria vetus illa figura in pane, de quo carnem ipsam conficimus.



CAPUT II. Aptius in azymo confici Sacramentum, quam in fermentato.

Apertissimum tamen est quia melius sacrificatur de azymo quam de fermentato, tum quia valde aptius et prius et diligentius fit, tum quia Dominus hoc fecit. Unde illud non est tacendum quia, cum Graeci anathematizant azymitas (sic enim nos vocant), [Col. 0542D] anathematizant Christum. Si autem dicunt quia judaizamus; dicant similiter Christum judaizasse. Et si audent [3835 1Kb] asserere Christum propter Judaismum, ut praeceptum de azymo datum servaret [Col. 0543A] [3836 1Kb] , de azymo corpus suum fecisse, absurdissime errant: cum illum tam sinceram novitatem infecisse fermento [3837 1Kb] vetustatis existimant. Patet igitur quia, cum usus est azymo ad illud opus, non hoc fecit ut praeceptum de azymo servaret, sed ut fermentarios, quos praevidebat, reprobans azymitas approbaret; aut certe ut, si etiam fermentarii approbarentur, azymitas quoque approbaret.



CAPUT III. Latinos in azymo conficientes non Judaizare.

Quod aiunt [3838 1Kb] nos judaizare, non est verum: quia non [3839 1Kb] sacrificamus de azymo, ut legem veterem servemus: sed ut hoc diligentius fiat, et Dominum, qui hoc non judaizando fecit, imitemur. Cum enim facimus aliquid, quod Judaei, ut Judaismum [Col. 0543B] servarent, faciebant, non judaizamus, si non propter Judaismum, sed propter aliam causam, hoc agimus. Si enim in diebus Paschae azymum panem aliquis comedat, sive quia non habet alium, sive quia illo magis delectatur quam fermentato; aut si quis propter infirmitatem, praeputium circumcidere cogitur; aut si bovi suo quis trituranti, ne esuriat, os non obturat, nullus nisi insipiens haec agentem judaizare judicabit. Cum ergo nos panem azymum sacrificamus, non ut per azymi [3840 1Kb] figuram talem Dominum Jesum futurum significemus [3841 1Kb] , sed ut ipsum [3842 1Kb] panem in corpus ejus, divina virtute operante, sicut ipse fecit, sacrificemus [3843 1Kb] : nequaquam in hoc Legis vetustatem servamus, sed Evangelii veritatem celebramus. Denique quando idem ipse [Col. 0543C] hoc fecit, 136 et ait discipulis suis: Hoc facite in meam commemorationem (Luc. XXII, 19); si noluisset ut [3844 1Kb] nos, quibus hoc in [3845 1Kb] apostolis praecepit, hoc de azymo faceremus [3846 1Kb] , praemonuisset nos in [3847 1Kb] eis; et dixisset: Ne faciatis hoc de azymo. Quare cum dicens, Hoc facite, azymum non excepit, quis est cujus intellectus audet excipere quod ipse fecit, et hoc prohibere quod ipse non solum nullo sermone prohibuit, sed etiam opere praecepit? Quis, inquam, nisi plus sapiens quam oportet sapere, tantum confidat de sapientia sua, ut praesumat vel proferre [3848 1Kb] , quia, cum dixit Dominus: Hoc facite, sicut competenter subintelligimus, quod ego: sic indubitanter sit subaudiendum, sed non de hoc, unde ego [3849 1Kb] . Item si divina per ea, quae digniora cognoscimus, [Col. 0543D] exsequi debemus; cum sacrificium, de quo agitur, [Col. 0544A] de panis sive azymi, sive fermentati, substantia constet esse celebrandum, quem panem [3850 1Kb] digniorem aestimamus ad faciendam Dominici corporis veritatem [3851 1Kb] , nisi illum quem et vetus [3852 1Kb] lex elegit ad significandam, et Evangelium ad exhibendam eamdem veritatem? Si ergo respondemus Graecis nos hoc de azymo, non propter figuram, sed propter praedictas causas facere, nihil hic intelligi valet [3853 1Kb] , cur nos [3854 1Kb] Graeci anathematizandos, aut saltem reprehendendos recte judicent.



CAPUT IV. Retorquetur in Graecos argumentatio, qua probant Latinos in azymo conficientes judaizare.

At si dicunt nos non hoc agere posse de azymo sine intellectu figurae; per quod judaizare probamur: [Col. 0544B] ergo nec illi similiter [3855 1Kb] queunt ad hoc ipsum uti fermentato sine figura; quia et vetus Scriptura per fermentum designat peccatum, cum exsecratur [3856 1Kb] in Pascha suo comedere fermentatum (Exod. XII, 15); et nova, dum [3857 1Kb] monet nos in Pascha nostro epulari non in fermento veteri, neque in fermento malitiae et nequitiae (I Cor. V, 8). Dicimus etiam quia nos non judaizamus, si figuram [3858 1Kb] tenemus in azymo: quoniam non significamus Christum sine fermento peccati venturum, tanquam Judaei; sed monstramus eum talem venisse, sicut Christiani: et per hoc monemur tales nosmetipsos exhibere, quale Pascha nostrum est quod manducamus. Illi autem nec Judaeos, nec Christianos in hoc se profitentur, quia Deum in fermenti sui [Col. 0544C] figura, nec venturum, ut Judaei; nec venisse, ut Christiani, sine peccato significant: sed potius paganis favere videntur, qui illum, sicut alios homines, peccato fermentatum existimant. Si vero aiunt Christianos non debere uti figuris, quia vetera transierunt (II Cor. V, 17), in quibus erant necessariae: negent (ut alia taceam) baptismum esse figuram cujusdam mortis et sepulturae, contra Apostolum dicentem: Quicunque baptizati sumus in Christo Jesu, in morte ipsius baptizati sumus. Consepulti enim sumus cum illo per baptismum in mortem (Rom. VI, 3 et 4). Aut si concedunt nos uti figuris, sed non in eisdem rebus, quibus in figura lex vetus utebatur, et ideo non esse panem azymum assumendum ad ullam figuram, quia ad hoc in eadem lege accipitur: non [Col. 0544D] baptizent in aqua [3859 1Kb] , quoniam Patres nostri omnes [Col. 0545A] in Moyse baptizati sunt in nube, et in mari (I Cor.X, 2); quod negari nequit [3860 1Kb] in figura fuisse: ne [3861 1Kb] videantur baptizare baptismo Joannis, qui baptizavit in aqua. Si ergo irreprehensibiliter figurate baptizamus [3862 1Kb] in aqua: licet illud baptisma vetus, quod fuit hujus novi figura, in aqua fuerit: quaenam est in ista Graecorum sapientia, quae propter hoc, quia vetus Pascha, per quod nostrum figuratum est [3863 1Kb] , celebratum est in azymis, detestatur [3864 1Kb] nos sacrificare corpus Christi, qui est Pascha nostrum, de azymo in figura, sive ad commemorandum quia talis fuit ille, cujus corpus sacrificamus, scilicet sine peccati infectione; sive ad commonendum nos, quia corpus [3865 1Kb] ejus comedimus, tales debere esse, secundum Apostolum dicentem: Expurgate vetus [Col. 0545B] fermentum, ut sitis nova conspersio, sicut estis azymi. Etenim Pascha nostrum immolatus est Christus. Itaque epulemur non in fermento veteri, neque in fermento malitiae et nequitiae; sed in azymis sinceritatis et veritatis (I Cor. V, 7 et 8).



CAPUT V. Loca Scripturae quibus Graeci contra Latinos in controversia de fermentato abutebantur, congrue exposita, ac primum tractatur illud: Littera occidit.

Sive itaque in [3866 1Kb] figura sacrificemus azymum panem, sive sine omni figura, nullatenus nos Graeci reprehensibiles valent ostendere; sed aut soli nos bene agimus, illi non bene; aut nos melius et diligentius, si illi bene. Nempe satis ostendunt se nullam habere rationem ad suam partem confirmandam, [Col. 0545C] nostram infirmandam: cum hoc contra nos proferunt, quod nullo modo aut contra nos, aut cum illis esse cognoscitur. Objiciunt enim nobis, sicut in vestra legi epistola, quod dicit Apostolus: Littera enim occidit; spiritus autem vivificat (II Cor. III, 6); et quod Amos propheta: Sacrificate, inquit, de fermentato laudem (Amos IV, 5). Unde nituntur ostendere quia littera, quae vetus Pascha celebrari jubet in azymis, nos occidit; cum eam servamus, azymum sacrificando, non bene Apostoli verba intelligentes. Littera enim tunc dicitur occidere, quando illa jubens a peccato declinare, peccatum ostendit: quoniam, nisi adjuvet gratia, ut fiat quod jubetur, inobedientem et praevaricatorem facit. Quod in Epistola [Col. 0545D] ad Romanos idem aperte monstrat Apostolus, dicens: Peccatum non cognovi nisi per legem. Nam concupiscentiam nesciebam, nisi [3867 1Kb] lex diceret: Non concupices (Exod. XX, 17). Occasione autem accepta, peccatum per mandatum operatum est in me omnem [Col. 0546A] concupiscentiam. Sine lege enim peccatum mortuum erat. Ego autem vivebam sine lege aliquando. Sed cum venisset mandatum, peccatum revixit. Ego autem mortuus sum, et inventum est mihi mandatum, quod erat ad vitam, hoc esse ad mortem. Nam peccatum, occasione accepta per mandatum, seduxit me, et per illud occidit (Rom. VII, 7, et seqq.). Sic littera sine adjuvante gratia occidit, Spiritus autem vivificat; sicut ait idem Apostolus ad Titum: Cum autem benignitas et humanitas apparuit Salvatoris nostri Dei, non ex operibus justitiae, quae fecimus nos; sed secundum [3868 1Kb] suam misericordiam salvos nos fecit per lavacrum regenerationis et renovationis [3869 1Kb] Spiritus sancti, quem effudit in nos abunde per Jesum Christum Salvatorem nostrum, ut justificati gratia ipsius haeredes simus [Col. 0546B] secundum spem vitae aeternae (Tit. III, 4 et seqq.). Ideo cum [3870 1Kb] dixisset: Sufficientia nostra ex Deo est, qui et idoneos nos fecit ministros Novi Testamenti, non littera, sed spiritu (II Cor. III, 5), ait: littera enim [3871 1Kb] occidit: spiritus autem vivificat (Ibid.). Ac si dicat: Fecit nos Deus ministros Novi Testamenti, quod non est in littera occidente, sicut Vetus; sed in spiritu vivificante. Ad utrumque vero, ad occisionem scilicet litterae et vivificationem spiritus, pertinet quod subjunxit: Quod si ministratio mortis, litteris deformata in lapidibus, fuit in gloria; ita ut non possent intendere filii Israel in faciem Moysi propter gloriam vultus ejus, quae evacuatur: quomodo non magis ministratio spiritus erit in gloria? Nam si ministratio damnationis gloria est, multo magis abundat [Col. 0546C] ministerium justitiae in gloria. Nam nec glorificatum est, quod claruit in hac parte, propter excellentem gloriam. Si enim quod evacuatur, per gloriam est: multo magis quod manet, in gloria est. Habentes igitur talem spem, multa fiducia utimur: et non sicut Moyses ponebat velamen super faciem suam, ut non intenderent filii Israel in faciem ejus, quod evacuatur; sed obtusi sunt sensus eorum: usque in hodiernum enim diem idipsum 137 velamen in lectione Veteris Testamenti manet non revelatum; quoniam in Christo evacuatur. Sed usque in hodiernum diem, cum legitur Moyses, velamen est positum super cor eorum. Cum autem conversus fuerit ad Dominum, auferetur velamen. Dominus autem spiritus est; ubi autem spiritus [Col. 0546D] Domini, ibi libertas. Nos vero omnes revelata facie gloriam Domini speculantes, in eamdem imaginem transformamur a claritate in claritatem, tanquam a Domini spiritu. Ideo habentes administrationem, juxta quam [3872 1Kb] misericordiam consecuti sumus, non [Col. 0547A] deficimus (II Cor. III, 7-18, IV, 1) De occisione litterae, et vivificatione spiritus, superfluum mihi videtur super haec aliquid addere. Satis igitur patet quia nec Graecis prodest, nec nobis obest, quod de occidente littera objiciunt.



CAPUT VI. Quomodo propheta jubeat sacrificari de fermentato laudem.

Quod autem assumunt de propheta: Venite in Galgala, et impie agite: et sacrificate de fermentato laudem (Amos IV, 5); intelligendum est esse dictum aut approbando tale sacrificium, aut reprobando. Sed si hoc praecipit propheta, ut secundum eos loquar, illos occidit littera, qui litteram servando, de fermentato sacrificant. At si hoc exprobrando dictum [Col. 0547B] est, qua fronte sacrificant quod propheta in sacrificium exsecratur: aut qua ratione hoc in auctoritatem sibi assumunt? Quod autem hoc propheta non jubendo, sed reprehendendo dixerit, dubium non est; cum hoc impiae actioni associaverit [3873 1Kb] . Dixerat enim: Venite ad Bethel, et impie agite. Et paulo post, continuata increpatione ait: Et sacrificate de fermentato laudem. Aut ergo tanta ratione partem suam fermentarii defendant [3874 1Kb] , quanta suam roborant azymitae: aut rejiciant suum fermentum, et fiant azymitae: aut si nec illud valent, nec istud volunt, saltem non reprehendunt azymitas.
[Col. 0548A]


CAPUT VII. Connubia Latinorum de eadem cognatione in certis gradibus dissitis, male a Graecis reprobata.

In tertia quaestione, sicut intelligo, mandatis quia Graeci detestantur nostra connubia, ubi cognati cognatis de alia cognatione copulantur. Quod cur faciant, nullam video auctoritatem aut rationem. Nam si hoc in suis prohibent fieri connubiis, aut non extendunt cognationes usque ad septimam generationem, sicut nos; aut impossibile videtur servari, quod praecipiunt. Sunt enim saepe in una cognatione plusquam centum viri et mulieres egentes conjugio. Totidem igitur cognationes invenire necesse est, de quibus singulis singuli eligantur viri et mulieres, quibus illi de una cognatione singuli singulis copulentur. [Col. 0548B] Aut itaque detestabilia sunt indubitanter eorum connubia, si intra septem generationes sunt; nec debent reprehendere nostra, quando cognati conjunguntur cognatis de alia cognatione, quod nulla prohibet auctoritas vel ratio; aut impossibile est, ut dixi, servare [3875 1Kb] quod praecipiunt; ut scilicet, tot cognationes exquirantur ad unius cognationis connubia, quot sunt in illa viri et mulieres petentes conjugia. Quod autem sine omni auctoritate et ratione fit contra rationem, absque [3876 1Kb] dubio rationabiliter repudiandum judicatur [3877 1Kb] .



S. ANSELMUS DE SACRAMENTORUM DIVERSITATE AD WALERANNUM EPISCOPUM.




[Col. 0547B]
WALERANNI EPISTOLA [3878 1Kb] QUAE BEATO ANSELMO SCRIBENDI ARGUMENTUM PRAEBUIT.

Conqueritur de varietate caeremoniarum inter altaris sacrificium varie a variis observari solitarum: quasi vero hae sacramenti essentiam attingerent, quin potius mysterium et decentiam religiosam.
[Col. 0547C]

Serenissimo D. ANSELMO sanctae Cantuariensis Ecclesiae reverendissimo archiepiscopo, WALERANNUS Dei gratia Nwemburgensis episcopus, servile obsequium, instantiam orationum, ac semetipsum omnino in omnibus deditissimum.

Cum Minerva de litterarum professione aliquid praesumere ineptissimum est, ac inter edocumatos [3879 1Kb] [Col. 0548C] litterarum sectatores ratiocinandi probabilitate fidem facere, non nostram attigit [3880 1Kb] facultatem. Sed cum Propheta suspirando: Revela oculos meos, et considerabo mirabilia de lege tua (Psal. CXVIII, 18), cum summa devotione oculos levo ad montem celsitudinis vestrae, ut inde veniat auxilium mihi; auxilium vestrum, auxilium a Domino, qui fecit coelum et [Col. 0549A] terram: Qui adhaeret Domino, unus spiritus est (I Cor. VI, 17). Ut inde pateat ex ejus plenitudine vos etiam profunda Dei scrutari; nostram vero parvitatem vocem ejus audire, sed prorsus nescire unde veniat, aut quo vadat.



138 CAPUT PRIMUM. Querelae Waleranni de tanta diversitate in sacramentorum celebratione.

Individua Trinitas Deus est, et quotquot sunt in Deo, unum sunt in ipso. Diversitas in Ecclesia admodum est unitati contraria. Diu non potest stare, quod partium in se grassatur dissensione. De sacramentis Ecclesiae, aliud Palestina, aliud Armenia, aliud nostra Romana, et Tripartita sentit Gallia. Dominici etiam corporis mysterium aliter Romana, [Col. 0549B] aliter Gallicana Ecclesia, ac diversissime nostra tractat Germania. Ex antiquis patribus ordinem habemus sacrificandi: et valde admiror unde haec novitas surrepserit in domo Domini: Jesus Christus heri et hodie, ipse est in saecula (Heb. XIII, 8) semper unus, semper idem, nullam patiens mutabilitatem. A Christo dissentit, qui in diversitatem tendit. Christus est panis angelorum, qui de coelo descendit (Joan. XLI), et factus est panis hominum, esca pauperum, satietas cum eo regnantium: ut qui digne comedunt, vivant in saeculum saeculi. Unus panis, unum corpus multi sumus in Christo omnes, qui de uno pane participamus (I Cor. X, 17): Christus est via (Joan. XIV), per quam gradiamur, quem imitetur. Qui a Christo exorbitat, periculose ambulat: [Col. 0549C] inter sacrificandum, quod Christus fecit, et nos faciamus. Quotiescunque, inquit, hoc facitis, quotiescunque sumitis (I Cor. XI, 25, 26)



CAPUT II. Cur aliqui fermentatum adhibeant in mysteriis.

Armeni quidem de fermentato se laudem sacrificare putant; sed in novitate vitae cum Christo non ambulant. Imitatores Christi oportet epulari non in fermento veteri, sed in azymis sinceritatis et veritatis (I Cor. V). Fermentum licet modicum totam massam corrumpit. Christus corpus incorruptibile, quantum possibile est, nulla inficiatur corruptio. A sinceritatis sacrificio omnis hujusmodi absit corruptio. Qui exoptant imbui Christi corporis incorruptione, [Col. 0549D] novi sacrificii sinceritate veterem exuant hominem. In Christi corporis confectione displicet alia, nisi quam ipse obtulit substantia. Et, si ausim profiteri, tenenda est ea, quam dedit, sacrificandi regula.



CAPUT III. Cur unicum et non multiplex crucis signum super panem et calicem formetur a plerisque.

Nos singulariter panem, singulariter benedicimus calicem. Hoc canones, hoc antiquus Ordo Romanus praecipit, ut ab initio in canone singulas cruces faciamus singulis. Hoc publico et inveterato usu ubique [Col. 0550A] tenemus a progenie in progeniem; et vestram miramur diversitatem. Hoc Christus fecit, et nos facere praecepit: Hoc, inquit, facite, quotiescunque sumitis (Matth. XXVI; Marc. XIV; Luc. XXII; I Cor. XI). Accipiens panem singulariter benedixit, et calicem similiter. Singulas singulis, ut noster, imo Romanus Ordo praecipit, cruces fecit: et ita ab ipso, qui heri et hodie et usque in saeculum idem est, nostra inolevit [3881 1Kb] consuetudo. De crucum singularitate, Christi nobis assentitur auctoritas. Miror autem valde qua ratione sacrificandi coepit diversitas: Una est fides, unum baptisma (Ephes. IV, 5), una Christi amica, sponsa et columba. Ecclesiae unitati valde obest in sacramentis discrepare; et quidquid libitum est licitum facere.
[Col. 0550B]


CAPUT IV. Cur calix velo seu palla operiatur a principio.

Praeterea inter consecrandum nonnulli ab initio calicem operiunt quidam corporali, alii panno complicato instar sudarii, quod repertum legimus in monumento, non cum linteaminibus positum, sed separatim involutum in uno loco. Christus via est, et veritas, et vita (Joan. XIV); via [3882 1Kb] , per quam gradiamur, ut ad ipsum veniamus. Qui dicit se in Christo manere, debet, sicut ipse ambulavit, et ipse ambulare (Joan. XXV, 6). Non veniunt ad vitam, nisi imitatores vitae. Paschalis hostia nudato corpore in ara crucis immolata est, nudato corpore offerri voluit, qui omnia quae audivit a Patre, suis nota fecit (Joan. XV). In sua immolatione semetipsum, [Col. 0550C] sicuti est, manifestavit; cujus gloriam revelata facie contemplabimur, ut ei per omnia conformemur configurati corpori claritatis suae, ut ipse sit nobis omnia in aeterna beatitudine. Et ut (ipsius verbis utar [Matth. XXVII; Joan. XIX]) Consummatum est, inquit, ut vetera non ambigamus transiisse, et omnia nova esse; velum templi scissum est a summo usque deorsum: quod usque in hodiernum diem positum est super corda Judaeorum; ut oculos habentes non videant, et aures non intelligant. Nobis vero, quibus Deus revelavit per spiritum suum, non oportet sacrificandi mysteria implicare; sed exemplo Domini Jesus clarificare. Non cum Moyse, ut Judaei, velamen superimponamus; sed cum Domino Jesu [Col. 0550D] offerentes, de claritate in claritatem transferri studeamus. Nudus Jesus in ara crucis, nudus appareat in ara nostrae immolationis; quod verbis protestamur, operibus exsequatur. Panis ille vere Christi corpus est; et ut Christi corporis immolationem, immolari oportet. Christi corpus in ara crucis nudatum, in sepulcro linteis est involutum, in passione discipulorum devotione in sepultura est involutum. Sepeliendo, sicut mos est Judaeis sepelire, ostendunt erga Magistrum studii devotionem; sed adhuc ignorabant sacramenti veritatem. Judaei similem sepeliunt, ut Judaeum; quia nondum perpenderant [Col. 0551A] crucis mysterium: Spiritus omnia scrutatur, etiam profunda Dei (I Cor. II, 10): illis autem nondum spiritus erat datus, quia ex infirmitate crucifixus Christus non erat glorificatus. Glorificatus vero Jesus corruptionis vestimenta deserit, corruptibilia a se removit: incorruptionem vestitus sepulcrum deserit: gloriam suam se amantibus patefecit. Cur ergo ex incorruptibilis sudarii involutione quasi Christi protestamur infirmitatem, et in hujusmodi tenebris involutionem: cum eum verissime protestamur Dei virtutem et mundi lucem? Lux de luce, quae illuminat omnem hominem (Joan. I), nullatenus sub sudarii ponatur modio: sed sicut ipsemet sacerdos et hostia obtulit semetipsum; ita et nostrum ei offeratur sacrificium, positum sub divo, ut omnibus [Col. 0551B] [3883 1Kb] ad vitam in Christi luceat domo. Tunc maxime acceptabilis victima nostra erit, si Christi hostiae fuerit consimilis. Involvimus tamen et nos vitalem hostiam; non, sicut vobis mos, a principio; sed in fine, cum Joseph et Nicodemo. Quod non solum offertur in specie sed in rei veritate, discrepare non oportet in sua immolatione. Qui offerendo discrepat, non sicut Christus ambulavit, et ipse ambulat. Si autem in hac parte sacrificandi sinceritatis causetur, facillimum est nobiscum sinceritatis cooperculo munditiem observare; et tamen ab ipso initio sacrificandi et vetustissimo Ecclesiae ritu non exorbitare.
[Col. 0552A]


CAPUT V. Monet de suo ad communionem Ecclesiae reditu.

Imperfectum meum videant oculi vestri, et sicut estis in omnem circumspectionis plenitudinem quasi virtutum manibus compactus, nostrae imperfectionis compatimini excessibus. Glorificat Deum in me catholica Ecclesia, quoniam in nostra mutatione divinae bonitatis apparet gratia. Gratias Dei sum id quod sum; ex Saulo Paulus; ex adversario Romanae Ecclesiae, intimus Paschali papae acceptissimus 139 cardinalium consecretarius; et in omnibus in hac parte prosperos spero successus. Joseph in domo Pharaonis, ego in palatio Henrici imperatoris. Neque iniquitas, neque peccatum meum (quod absit), aut quasi Nero incestus, aut apostata Julianus. Gratias [Col. 0552B] Deo [3884 1Kb] , quoniam sub vestrae sanctitatis regimine lupus et agnus simul pascuntur, leo et vitulus simul accubant, puerque parvulus minat eos: et quia virga aequitatis, virga regni vestri; Dei laudamus virtutem Ecclesiastico terrore indomitas feras mansuescere, nullique in monte Domini nocere. Leo rugiet, quis non timebit? Sed quia justus, ut leo, confidit in hujusmodi, quasi ipsius David manu fortis; cor vestrum non trepidat, sed in Dei virtute in omnibus triumphat. Dominus qui vos inunxit oleo exsultationis prae participibus vestris (Hebr. I, 9), ille vos coronet in misericordia et miseratione in regno beatitudinis.




[Col. 0551B]
ANSELMI AD WALERANNI QUERELAS RESPONSIO [3885 1Kb] .
[Col. 0551C]

Domino et amico WALERANNO [3886 1Kb] , gratia Dei Newemburgensi venerabili episcopo, ANSELMUS, servus Ecclesiae Cantuariensis, salutem, servitium, orationes, dilectionis affectum.

Gaudeo, et gratias ago Deo quia sicut scribitis, glorificat eum in vobis Ecclesia catholica; quoniam in vestra mutatione divinae bonitatis apparet gratia, et Domini papae Paschalis amicitiam habetis et familiaritatem, ut jam mihi liceat vestram amicabiliter salutare sanctitatem. Quod vestra sublimis humilitas me comparat Minervae et vocat montem, non in me accipio; quoniam nihil in me, cur hoc dici de me debeat, intelligo. Non tamen debeo esse ingratus vestrae [3887 1Kb] benignitati; quoniam hoc facit abundantia vestrae erga me bonae voluntatis. Solemus [Col. 0551D] enim saepe sentire meliora de his quos diligimus, quam ipsi mereamur. De laude igitur, quae ad me non pertinet, cor meum non gloriatur; sed de dilectione, quae semper amanda est, gratias agendo laetatur.
[Col. 0552C]


CAPUT PRIMUM. Varietatem rituum cum unitate fidei cohaerere.

Queritur [3888 1Kb] vestra reverentia de sacramentis Ecclesiae, quoniam non uno modo fiunt ubique, sed diversis modis in diversis locis tractantur. Utique si per universam Ecclesiam uno modo et concorditer celebrarentur, bonum esset et laudabile. Quoniam tamen multae sunt diversitates, quae non in substantia [3889 1Kb] sacramenti, neque in virtute [3890 1Kb] ejus, aut fide discordant; neque omnes in unam consuetudinem colligi possunt: aestimo eas potius in pace concorditer tolerandas, quam discorditer cum scandalo damnandas. Habemus enim a sanctis Patribus, quia si unitas [3891 1Kb] servatur charitatis in fide catholica, nihil officit consuetudo diversa. Si [Col. 0552D] autem quaeritur unde istae natae sunt consuetudinum varietates: nihil aliud intelligo, quam humanorum sensuum diversitates. Qui quamvis in rei veritate et virtute [3892 1Kb] non dissentiant, in aptitudine tamen [Col. 0553A] et decentia [3893 1Kb] administrationis non concordant. Quod enim unus [3893* 1Kb] aptius esse judicat, alius saepe minus aptum aestimat; neque in hujusmodi varietatibus non consonare, puto ab ipsius rei veritate exorbitare.



CAPUT II. Ad querelas de una signi crucis formatione.

Nempe quod alii in sacrificando corpore et sanguine Domini, singulas cruces singulis faciunt ab initio in canone; alii solummodo singulas singulis, ubi singulatim nominatur panis vel corpus [3894 1Kb] , et singulatim calix vel sanguis: ubi vero oblatio vel hostia nominatur, unam crucem ambobus faciunt; quoniam sicut unus est Christus, qui seipsum obtulit pro nobis; ita una est oblatio, et una hostia in [Col. 0553B] pane et vino quam offerimus: non video istos magis in hoc discordare a Christo, qui singulatim utraque benedixit, quam omnes illi discordant, qui calicem post Coenam non sacrificant, sicut Christus fecit, neque semper ad vesperam, sicut Christus fecit [3894* 1Kb] , et qui utrumque simul, uno nomine vocant oblationem, vel hostiam, quod Christus non fecit. Unde possumus colligere quia a nobis invicem in hujusmodi actione servata rei [3895 1Kb] veritate possumus esse dissimiles sine reprehensione, cum ab ipso auctore ipsius sacrificii sumus diversi sine offensione. Ubi autem dicimus: Haec dona, haec munera, haec sancta sacrificia, sive singulatim pani et vino singulae cruces assignentur, sive una cruce duo simul sanctificentur, non video in hac diversitate [Col. 0553C] reprehensibilem discordiam, nisi forsitan quia convenientius ambo una cruce notantur, sicut uno verbo benedictionis [3895* 1Kb] sanctificantur. Cum enim plures homines, aut diversas res simul benedicimus [3896 1Kb] , non singulis singulas cruces reddimus, sed omnibus unam crucem sufficere credimus.



CAPUT III. De operimento calicis inter sacrificandum.

Quod vero nonnulli ab initio calicem operiunt, quidam corporali [3896* 1Kb] , alii panno complicato propter custodiam immunditiae [3897 1Kb] , nec nudum dimittunt calicem, sicut Christus nudus crucifixus est, ut sicut significatis [3897* 1Kb] , ostenderet se mundo revelatum: [Col. 0554A] non magis intelligo eos debere reprehendi propter nuditatem Christi, quae non significant ab illis in sacrificando, quam quia non demonstrant in eodem sacrificio [3898 1Kb] , eum esse [3898* 1Kb] crucifixum extra civitatem, extra domum, et sub nudo coelo. Quae tamen magna non carent ratione. Nam Christus, qui passus est pro nobis, nobis relinquens exemplum, ut sequamur vestigia ejus (I Petr. II, 21); in his quoque dedit nobis exemplum, propter justitiam sustinendi 140 incomparabilem contemptum et paupertatem. Adeo enim contemptui habitus est et exsecrabilis judicatus ut nec mori dignus haberetur intra aliquam hominum habitationem; neque inter homines, nisi inter exsecrabiles, neque sub tecto aliquo nisi sub coelo de sub quo [3899 1Kb] ejici non potuit, [Col. 0554B] ut secundum Prophetam: Opprobrium hominum, et abjectio plebis aestimaretur. Pauper vero ita fuit, ut veniens in mundum, non in sua sed in aliena domo nasceretur: et natus, propter inopiam loci in praesepio brutorum animalium [3899* 1Kb] poneretur: et vivens in mundo [3900 1Kb] non haberet ubi caput suum reclinaret (Psal. XXI, 7; Luc. IX, 58); nec moriens, unde nuditatem suam tegeret; nec mortuus, unde involveretur; nec sepulcrum, aut locum [3900* 1Kb] , ubi corpus suum [3901 1Kb] collocaretur. Quae omnia magis sunt vivendo per effectum (cum ratio exigit) imitanda, quam per nuditatem sacrificii nuditas Christi significanda. Neque conjectare possum cur potius curandum sit [3901* 1Kb] ne panno operiatur sacrificium, quia Christus [Col. 0554C] nudus passus est, quam ne sub tecto, vel intra civitatem fiat [3902 1Kb] , quoniam Christus sub nudo coelo extra civitatem passus est. Si autem usus non habet ut extra tectum fiat propter perturbationes aeris, simili causa [3902* 1Kb] videtur ut calix in sacrificando non discooperiatur, propter quasdam, quae contingere possunt, incommoditates. Tutius itaque et diligentius puto ut calix, ne aut musca, aut aliquid indecens in illum cadat [3903 1Kb] (quod saepe contigisse cognovimus) operiatur: quia discoopertus contingentibus immunditiis exponatur [3904 1Kb] . Haec sapientiae vestrae pro meo sensu, nullius meliorem rationem respuens respondeo. De his, qui sacrificant de fermentato, misi vobis olim quamdam epistolam [3905 1Kb] .




[Col. 0555]
S. ANSELMUS DE PRESBYTERIS CONCUBINARIIS SEU OFFENDICULUM SACERDOTUM.

[3906 1Kb] De presbyteris qui aperta libidinis conversatione Deo reprobabiles se exhibent, omnino tenendum est, quae [3907 1Kb] apostolica providentia ecclesiastico justoque [3908 1Kb] rigore constituit. Nempe nullatenus convenit ut ibi reverenter astetur [3909 1Kb] , ubi pertinaciter aperta et impudenti libidine fetentes Dei et sanctorum prohibitionem contemnendo sacris altaribus deserviunt, immo non deserviunt, sed quantum ad ipsos, commaculant: non quod quis ea quae tractant contemnenda, sed tractantes exsecrandos existimet. Ut qui [3910 1Kb] Dei et angelorum praesentiam non reverentur, vel hominum detestatione repulsi sacra contaminare non audeant. De lapsis autem sacros ordines habentibus, et spontanea voluntate secrete quibus debent confitentibus, [Col. 0555B] nequaquam est asserendum quod eisdem ordinibus amplius uti nullatenus possint, si per sacrificium spiritus contribulati, cordisque [3911 1Kb] contriti et humiliati Deum placantes, ad virtutum profectum studiose [3912 1Kb] se converterint. Nam nec apud Deum reprobatur officium alicujus propter culpam, quam ipse ignoscit; nec apud homines decoloratur sacri ordinis dignitas, propter personam cujus ipsi peccatum non cognoscunt. Quibus duabus causis carnalis lapsus prohibet [3913 1Kb] ad sacrum ordinem accessum et reditum. Sed quoniam ferme semper occultum est, quorum remissae sunt iniquitates, et quorum tecta sunt peccata (Psalm. XXXI, 1), quorum vero minime; tutius est semper conscium sibi criminis ab iis quae placitam Deo personam exposcunt, [Col. 0555C] per laudabilem Deo humilitatem abstinere, quam per culpabilem securitatem praesumere. Illud namque semper potest, Deo non improbante: hoc vero non debet, nisi Deo approbante. Qui autem [Col. 0556A] huic sententiae, quae ad sacri ordinis officium post lapsum concedit, nequaquam aliqua ratione, nisi auctoritate fulciatur Scripturarum, vult consensum attribuere; legat epistolam beati Calixti papae directam episcopis Galliae, et beati Gregorii papae ad Secundinum inclusum; ubi ipsi hanc sententiam sic firmis et pene eisdem rationibus et auctoritatibus confirmant, ut nullatenus aliorum probatione indigeat. Sed quod idem beatus Gregorius, et alii sancti Patres idipsum alibi videntur studiose prohibere, de apertis quidem prohibuisse, de occultis vero post dignam poenitentiam concessisse intelligitur. Nam crimen quod a Deo non imputatur, nec ab hominibus esse putatur, non reprobat neque decolorat: cum tamen in tali re cuique tutius sit coram [Col. 0556B] Deo sibi plus timere, quam confidere. Prohiberi autem invitum debere, qui occultum crimen humili confessione sponte et occulte detegit, minime existimo; ne multis obstruatur via salubris confessionis, qui potius eligent [3914 1Kb] in mortem penitus occultari, quam hac occasione in certitudinem vel in suspicionem alicujus criminis adduci. Nec illi, cui confitetur statuitur ad peccatum; si confitentem absque ejus consensu cessare a sui ordinis officio non cogit, sed potius magni criminis reus esse videtur, si cogit: quia sic et confitentem [3915 1Kb] poenitere confessionis, et plures nondum confitentes horrere confessionem compellit. Hucusque codex S. Ebrulphi.

Aug. Dominus declaravit in uno coetu hominum eadem sacramenta sumentium, aliquorum immunditiam [Col. 0556C] mundis obesse non posse: qui autem solo sacramento, sacerdos est, sicut fuit Caipha, persecutor unius et veri summi sacerdotis




[Col. 0557]
S. ANSELMUS DE NUPTIIS CONSANGUINEORUM. An nuptiae consanguineorum sint vetitae; adeo ut remitti nequeant; et cur sint damnatae. [Col. 0557A] 141 ANSELMUS Cantuariensis fratri dilecto Spiritum sapientiae, et intellectus.



CAPUT PRIMUM. Quae sit ratio prohibitionis conjugiorum inter sanguine junctos.

Gratulor admodum, frater charissime, studiis tuis, quibus me exerces, dum desidiae somno torpentem, nec tale quid somniantem, quaestione pulsas ut evigiler. Rogas enim me hominem, ut putas, multae lectionis, ut tibi diligenter et dilucide rescribam sicubi in sanctorum Patrum decretis vel tractatibus meminerim me legisse prohibitionem conjugiorum in consanguinitate; qua ratione in Ecclesia Dei tantam vim obtinuerit, ut hujus excessus nulla omnino possit esse indulgentia, nisi praecedente ipsius conjugii [Col. 0557B] divortio; vel cur saltem deputetur in peccatum tale conjugium. Et, ut video, non quaeris auctoritatem solo (si ita dicam) imperio cognoscentem, sed potius rationem rationabiliter docentem. Dicerem simplicem et puram esse rationem, eorum obedire auctoritati, quibus dictum est: Non enim vos estis qui loquimini, sed spiritus Patris vestri loquitur in vobis (Matth. X, 20); et Ecclesiae sequi consuetudinem, cujus consuetudines velle convellere, genus est haeresis. Sed ut scias in omnibus me velle obtemperare voluntati tuae, etsi forte non possim, conabor tamen et in hoc ex aliqua tibi parte non deesse.



CAPUT II. Judaica quaedam connubia cur inter cognatos [Col. 0557C] permissa.

Praecepto hoc, scilicet in consanguinitate non miscenda connubia, vel si mista sunt dirimenda, canones pleni sunt, et multa sunt decreta Patrum; sed rationem praecepti quam exigis, fateor, me nunquam legisse memini. Sic tamen de hac re mecum ex consideratione sanctarum Scripturarum soleo cogitare. In veteri illo populo connubia misceri de tribu in tribum non licebat. Quaerenti mihi cur non, occurrerunt illae filiae Salphaat super connubiis consulentibus Moysen, et per Moysen Dominum (Num. XXXVI), mandatum a Domino de tribu in tribum non miscenda connubia propter vitandam suarum haereditatum diminutionem. Populus enim ille carnalis cor suum habere nesciebat, sed ut reptile terrenum terrae [Col. 0557D] toto pectore adhaerens, haereditatem solam terrenam cogitabat. Malebat singula tribus connubia inter se dando et accipiendo inter suas se angustias cohibere, quam extra dando connubia, haereditatem quoque [Col. 0558A] extra dividere. Talis quippe erat haereditas illorum, talisque et omnis terrena haereditas, ut divisa minuatur et tota ad eos non perveniat. Itaque sicut Dominus in Evangelio (Matth. XIX) dicit de dando libello repudii, secundum duritiam cordis eorum responsum est eorum carnalitati.



CAPUT III. Ratio contrarii edicti in lege gratiae.

Porro Christiana pietas non sic. Cum enim haereditas nostra sit, de quo dicitur: Deus charitas est (I Joan. IV, 8); sicut illi lege utuntur suae haereditati congrua, sic et nos nostrae haereditati legem vindicare debemus. Charitas enim, quo latius divisa diffunditur, tanto uberior dividenti remanet et augetur. [Col. 0558B] Statuit igitur Christiana religio; ut terminis consanguinitatis secundum sanctorum Patrum et canonum decreta, usque ad sextum gradum ex omni parte pertingentibus ad charitatem conservandam suus natalis sufficiat affectus, quem violare etiam apud barbaros nefas ducitur. Ubi vero ille deficit, ibi demum ad charitatem religandam ne subducat se, adnectendum esse vinculum conjugale ad prolongandos terminos nostrae haereditatis, quae est ipsa charitas; justissimumque videtur, ut sicut apud illos sua multabatur poena transgressor legis positae pro terrena eorum haereditate conservanda, sic apud nos non impune abeat temerator legis positae pro coelesti pane, et divina haereditate nostra dilatanda.
[Col. 0558C]


CAPUT IV. Alia ejusdem edicti ratio communis plerisque Judaicis inter cognatos connubiis, item vetitis.

Adhuc aliud. Qui extra tribum connubia dare prohibebantur sicut nos, ad proximos sanguinis accedere eadem lege non permittebantur. Dicit enim lex: Quivis homo ad proximam sui sanguinis non accedet (Levit. XVIII, 6), additque auctoritatem jubentis: Ego Dominus (ibid.): et quasi exigeret causam praecepti, rationem addit: Turpitudinem patris, et turpitudinem matris tuae non revelabis: quia turpitudo est patris, vel matris tuae (ibid. V, 7). Deinde ex sequenti ordine proximos illos sanguinis, ad quos non sit accedendum nec revelanda eorum turpitudo, fratres scilicet et sorores, atque alios qui [Col. 0558D] ibi describuntur. Quae causa communis potest esse et nobis et illis, sicut praeceptum commune est et nobis et illis.



142 CAPUT V. Exponitur quae sit turpitudo detegi vetita, ad rationis propositae intelligentiam.

Quaeramus igitur quae sit haec turpitudo, cujus revelatio dignum efficit morte legis transgressorem. Turpe est, ubi pars parti non convenit. In corpore autem humano ante primi hominis praevaricationem nihil erat turpe, nihil dissonum: cum harmonia illa boni Creatoris manu bene ac decenter aptata adhuc permanente pars parti conveniret, Deoque anima, animae vero corpus suum per omnia subditum esset. Postquam vero praevaricatione mandati anima Deo facta est inobediens, superioris Dei rebelli inferius corpus destitit esse obediens. Statim quippe oculi aperti sunt transgressoribus. Et aperti sunt, inquit, [Col. 0559B] oculi eorum (Genes. III, 7): videlicet ad se invicem concupiscendum. Et cum prius nudi essent, nec erubescerent, mox corporis sui partes versas esse sentientes in pudenda, et tegere illa festinantes, perizomata sibi fecerunt. Quod etiam nunc in pueris, vel infantibus videre promptum est, qui quandiu concupiscentiam hanc non sentiunt, pudenda non habent, quia de aliqua corporis sui parte erubescere nesciunt. Ubi vero illius incipiunt esse expertes, jam partes illas intectas ferre non ferunt. Soluta igitur in primis illis hominibus pulcherrima illa harmonia, facta est turpitudo non minima, originalis poena cum originali peccato ab illis in posteros transitura. Ex hoc igitur in corpore nostro, corpore peccati, membra illa, quae huic serviunt concupiscentiae, [Col. 0559C] pudenda, vel turpitudo, vel ignominia nominantur, exterioris turpitudinis, id est concupiscentiae velamen semper et latebras naturaliter exigentia. Haec autem concupiscentiae turpitudo tunc revelatur, cum ad indicium sui membrorum suorum sibi exhibet officium: et gestit in effectum omni illo rationalis animae vigore sic hebetato, confuso et dejecto, et turpissimae libidini carnis substrato, ut merito illa hora possit audire: Adam ubi es (ibid. 9)? id est, qui Deo esse similis voluisti, non vides quo devenisti? Et quid turpius hac turpitudine? quid ignominiosius hac ignominia? quam Apostolus denotans: Fugite, inquit, fornicationem. Omne peccatum, quod peccavit homo, extra corpus est: qui vero fornicatur, [Col. 0559D] in corpus suum peccat (I Cor. VI, 18); id est, omnia peccata animam quidem laedunt, corpus tamen non deturpant. Qui vero fornicatur, non solum Deum offendit, et contaminat animam, sed et ipsam corporis pulchritudinem totam foedat et dehonestat. Sicut enim furi deprehenso, ferro vel igne nota inuritur aeterni opprobrii, sic naturae nostrae vitio praevaricationis in toto suo corruptae, per eum in quo tota nunc erat, et extra quem non erat, indicium est hoc in poenam peccati sui. Quae turpitudo in omnibus perpetuo verecundiae tegmine esset velanda, nisi ex poena primi peccati generationi humanae esset necessaria.
[Col. 0560A]


CAPUT VI. Concluditur ratio proposita et declarantur vetita inter quosdam sanguine junctos connubia ob reverentiam quam sibi invicem debent.

Cujus tamen generationis nullus amor revelari eam permittit in illis de quibus lex dicit: quo proximi sint sanguinis, et ipsius jure et instinctu naturae eam sibi debent invicem charitatis reverentiam, ut inter se his contumeliis afficiendi corpora sua nulla possit esse justa causa, nec possit superduci aliquid honestum, quod tegere possit hoc inhonestum. Non quod negem nuptias sanctas et cubile immaculatum, quae legitime et cum timore Dei celebratae pio amore matrimonium, quo nubentes efficiuntur unus spiritus, ex quo facti sunt una caro, [Col. 0560B] et amore sancto, et desiderio generandae prolis, sic contegunt honestate sui, et absorbent quodammodo illam humanae generationis poenalem turpitudinem: ut secundum Apostolum (I Cor. VII), qui nubunt, sint quasi non nubentes. Unde et in catalogo turpitudinum non revelandarum etiam conjugis turpitudinem lex ponit non revelandam. Turpitudinem, inquit, uxoris tuae non revelabis (Levit. XVIII, 17).



CAPUT VII. Cur ea prohibitio apud Christianos ad ulteriores gradus protendatur, quam apud Judaeos.

Sicut igitur jam dictum est, qui extra tribum nubere prohibebantur, eadem lege ad proximos sanguinis accedere non permittebantur, sed apud illos vix tertium gradum consanguinitatis transibat lex [Col. 0560C] illa naturalis affectus: apud nos vero, in quos tempus correctionis devenit, quibus correxit orbem Dominus, id est perfectionem, qui non commovebitur (Psal. XCV, 10), crevit pietas, superabundavit honestas, et ad designandam Evangelii perfectionem ternarius ille numerus duplicatus porrexit se in senarium, qui perfectus est numerus et suis partibus constat: sicut Evangelii veritas per se stat, nec eget aliquo, quo fulciatur. Licet apud antiquos etiam viri laude digni honestis aliquibus causis intervenientibus de primo et secundo gradu temerare praesumpserint, ut ante legem, Abraham, Isaac, et Jacob nuper a caeteris gentibus segregati propter fugiendam cum gentibus commistionem, proximas sanguinis sui duxerunt; sub lege vero (Josue. XV) [Col. 0560D] Caleph Othoniel fratri suo minori victa civitate Debirarum in praemium victoriae filiam suam dedit uxorem. Sed et Thamar, cum opprimeretur a fratre: Noli, inquit, frater, sed pete me a rege, non negabit me tibi (II Reg. XIII, 12, 13). Et certe rex, qui fratri sororem dicebatur daturus uxorem, pater utriusque: quod cum, sicut dixi, quibusdam causis intervenientibus illi praesumerent, Christiana pietas nihil vult honestum judicare, quod faciat contra honestatem naturae. Ecce, quid mihi videatur super quaestione tua, si placet, bene: si displicet, facile veniam obtinebo apud te.




[Col. 0561]
SANCTI ANSELMI DIALOGUS DE GRAMMATICO
[Col. 0561A]


CAPUT PRIMUM. 143 [3916 1Kb] An grammaticus sit substantia, an qualitas: proponuntur rationes in utramque partem.

DISCIPULUS. De grammatico peto, ut me certum facias utrum sit substantia an qualitas [3917 1Kb] ; ut hoc cognito, quid de aliis quae similiter denominative dicuntur sentire debeam agnoscam. MAGISTER. Dic primum cur dubites? DISC. Ideo, quia videtur utrumque posse probari necessariis rationibus, esse scilicet, et non esse. MAG. Proba ergo. DISC. Ne ergo festines contradicere quidquid dixero, sed patere me rationem ad [3918 1Kb] suum finem perducere: deinde aut [3919 1Kb] approba, aut corrige. MAG. Ut vis. DISC. Ut quidem grammaticus probetur esse substantia, sufficit quia omnis grammaticus homo, et omnis homo [Col. 0561B] substantia. Quidquid enim habet grammaticus, ut sequatur eum substantia [3920 1Kb] , non habet nisi ex eo quia homo est. Quare hoc concesso ut homo sit, quaecunque sequuntur hominem, sequuntur grammaticum. Quod vero grammaticus sit qualitas, aperte fatentur philosophi qui de hac re tractaverunt, quorum auctoritatem de his rebus est impudentia [3921 1Kb] improbare. Item quoniam necesse est ut grammaticus sit aut substantia aut qualitas [3922 1Kb] , ut quodlibet [3923 1Kb] horum sit, alterum non sit; et quodlibet non sit, alterum necesse sit esse [3924 1Kb] : quidquid valet ad [3925 1Kb] instruendam unam partem, destruit alteram: et quidquid unam debilitat, alteram roborat. Cum [3926 1Kb] ergo alterum horum verum sit, alterum falsum; rogo ut falsitatem detegens, aperias mihi veritatem.
[Col. 0561C]


CAPUT II. Rationes propositae redarguuntur.

MAG. Argumenta quae ex utraque parte posuisti, necessaria sunt; nisi quod dicis, si alterum est, alterum esse non posse. Quare non debes a me exigere ut alteram partem esse falsam ostendam, quod [Col. 0562A] ab ullo fieri non potest: sed quomodo sibi invicem non repugnent, aperiam, si a me fieri potest: sed vellem [3927 1Kb] ego prius a te ipso audire quid his probationibus tuis objici posse opineris. DISC. Hoc quod tu a me exigis, ego a te [3928 1Kb] intentus exspectabam. Sed quoniam tu easdem probationes asseris irreprobabiles, meum est, quid dubito, aperire, quid me [3929 1Kb] sollicitet; tuum vero est utriusque partis firmitatem et convenientiam ostendere. MAG. Dic ergo tu quod sentis, et ego tentabo facere quod poscis. DISC. Illam quidem propositionem, quae dicit grammaticum esse hominem, hoc modo repelli existimo: quia nullus grammaticus potest intelligi sine grammatica, et omnis homo potest intelligi sine grammatica. Item, omnis grammaticus suscipit magis et minus, [Col. 0562B] et nullus homo suscipit magis et minus: ex qua utraque contextione [3930 1Kb] binarum propositionum conficitur una conclusio, id est nullus grammaticus est homo.



CAPUT III. Rationes propositae contra redarguentem firmantur.

MAG. Non sequitur. DISC. Quare? MAG. An tibi videtur animalis nomen aliquid [3931 1Kb] aliud significare, quam substantiam? DISC. Prorsus nihil aliud est animal quam substantia animata sensibilis, nec substantia animata sensibilis aliud est quam animal. MAG. Ita est; sed dic, quaeso [3932 1Kb] , utrum omne quod non est aliud quam substantia animata sensibilis, possit intelligi praeter rationalitatem, nec sit rationale ex necessitate. DISC. Negare non possum. MAG. [Col. 0562C] Omne igitur animal potest intelligi praeter rationalitatem, et nullum animal est ex necessitate rationale. DISC. Nequeo dicere quin ex concessis consequatur, quanquam valde metuam quod te suspicor intendere. MAG. At nullus homo potest intelligi praeter rationalitatem, et omnem [3933 1Kb] hominem necesse [Col. 0563A] est rationalem esse. DISC. Angustiae sunt mihi utrinque [3934 1Kb] : nam si concedo, concludis nullum [3935 1Kb] hominem esse animal; si renuo, dices me non tantum posse intelligi, sed vere esse sine rationalitate. MAG. Ne timeas; non enim sequitur quod putas. DISC. Si sic est, ut promittis, spontaneus concedo quidquid proposuisti: sin autem, invitus. MAG. Contexe igitur tu ipse quatuor ultimas propositiones quas feci, in duos syllogismos. DISC. Hoc utique [3936 1Kb] ordine digeri possunt: Omne animal 144 potest intelligi praeter rationalitatem, nullus vero homo potest intelligi praeter rationalitatem. Item: Nullum animal rationale est ex necessitate; omnis autem homo rationalis est ex necessitate. Ex utroque hoc ordine binarum propositionum videtur nasci: Nullus igitur homo est [Col. 0563B] animal; quo nihil falsius, licet praecedentes propositiones titubare in nullo videam. Duae namque, quae subjectum terminum habent, hominem [3937 1Kb] , sic sunt per se notae, ut imprudentia sit eas probare. Duae vero, quae subjiciunt animal, sic videntur probatae, ut impudentia [3938 1Kb] sit eas negare. Sed video horum duorum syllogismorum connexionem per omnia similem illis duobus, quos paulo ante protuli. Quapropter ad nihil aliud suspicor te hos attulisse, nisi ut cum eorum conclusionem aperte falsam cernerem, idem de similibus quos ego feceram decernerem. MAG. Sic est. DISC. Ostende ergo in quo et hic et ibi tanta sit deceptio: ut cum et verae propositiones et secundum naturam syllogismorum connexae videantur, nulla tamen eorum conclusiones [3939 1Kb] veritas [Col. 0563C] tueatur.



CAPUT IV. Vitium syllogismorum cap. 2 propositorum.

MAG. In tuis syllogismis hoc faciam; meos, si vis, per te discutio. DISC. Fiat tuo judicio. MAG. Repete, et contexe syllogismos quos fecisti. DISC. Omnis homo potest intelligi sine grammatica. MAG. Quid dicis hominem intelligi posse sine grammatica? DISC. Hominem. MAG. Dic ergo in ipsa propositione quod intelligis. DISC. Omnis homo potest intelligi homo sine grammatica. MAG. Concedo: assume. DISC. Nullus grammaticus potest intelligi sine grammatica. MAG. Quid non potest grammaticus intelligi sine grammatica? DISC. Grammaticus. MAG. Profer [Col. 0563D] ergo quod intelligis. DISC. Nullus grammaticus potest intelligi grammaticus sine grammatica. MAG. Junge has duas propositiones ita integras sicut eas modo protulisti. DISC. Omnis homo potest intelligi homo sine grammatica; nullus grammaticus potest intelligi grammaticus sine grammatica. MAG. Vide ergo utrum habeant communem terminum, sine [Col. 0564A] quo nihil efficiunt. DISC. Video eas non habere communem terminum, et idcirco nihil ex eis consequi. MAG. Contexe alterum syllogismum. DISC. Non jam opus est ut pro ejus ostensione labores; nam adverto ejus fallaciam. Sic enim ejus propositiones intelligebam, ac si diceretur quia nullus homo est magis vel minus homo, et omnis grammaticus est magis vel minus grammaticus: et quoniam hae duae propositiones nullum habent communem terminum, nihil conficiunt. MAG. Itane tibi videtur [3940 1Kb] his tuis connexionibus nihil concludi posse. DISC. Ita utique putabam; sed haec tua interrogatio me facit suspectum, ne forte in illis lateat aliqua efficacia: sed quomodo efficiunt sine communi termino? MAG. Communis terminus syllogismi non tam in prolatione [Col. 0564B] [3941 1Kb] , quam in sententia est habendus. Sicut enim nihil efficitur, si communis est in voce et non in sensu: ita nihil obest [3942 1Kb] , si est in intellectu et non in prolatione. Sententia quippe ligat syllogismum, non verba.



CAPUT V Quid ex praedictis syllogismis effici legitime valeat, in eorum uno docetur.

DISC. Exspecto ut reddas effectum propositionibus meis. MAG. Efficiunt vere aliquid [3943 1Kb] , sed non quod exspectas [3944 1Kb] . DISC. Quidquid illud sit, non gratus accipio. MAG. Qui dicit, omnis homo potest intelligi homo sine grammatica, et, nullus grammaticus potest intelligi grammaticus sine grammatica: nonne hoc significat quia esse hominis non indiget grammatica, [Col. 0564C] et esse grammatici indiget grammatica? DISC. Nihil verius. MAG. An habent communem terminum hae duae propositiones, quas modo dixi significari in aliis [3945 1Kb] duabus? DISC. Habent. MAG. Conficitur ergo quia esse grammatici non est esse hominis, id est non esse eamdem definitionem [3946 1Kb] utriusque. DISC. Procul dubio sic video esse et consequi. MAG. Non tamen ideo consequitur grammaticum non esse hominem, sicut tu intelligebas. Sed si ita intelligas, grammaticus non est homo, ac si dicatur [3947 1Kb] , grammaticus non est idem quod homo, id est non habent eamdem definitionem; vera est conclusio.



CAPUT VI. [Col. 0564D] Alterum sophisma discutitur ex dictis.

DISC. Intelligo quod dicis. MAG. Si ergo bene intelligis quae dixi, dic quomodo tu dissolveres hunc syllogismum, si quis ita contexeret? Omnis grammaticus dicitur in eo quod quale; nullus homo dicitur in eo quod quale; ergo nullus homo grammaticus. DISC. Tale mihi hoc videtur esse, ac si diceretur: [Col. 0565A] Omne rationale dicitur in eo quod quale; at nullus homo dicitur in eo quod quale; nullus ergo homo rationalis. Hoc autem nulla probatio verum efficere valet, ut rationale praedicetur de nullo homine. Similiter ille syllogismus, quem modo protulisti, non necessario concludit grammaticum non praedicari de homine; hoc enim significant ejus propositiones, si secundum veritatem eas intelligimus, tanquam si diceretur ita: Omnis grammaticus dicitur grammaticus in eo quod quale; nullus homo dicitur homo in eo quod quale. Ex his autem duabus propositionibus nequaquam consequitur, nullus grammaticus praedicatur de homine: quoniam non est idem terminus qui affirmatur de grammatico et negatur de homine. Esset vero [3948 1Kb] in illis communis terminus, et necessariam [Col. 0565B] conclusionem ingererent; si aut manente [3949 1Kb] propositione, sicut posita [3950 1Kb] est, sic vera fieret [3951 1Kb] assumptio. Nullus homo dicitur grammaticus in eo quod quale; aut manente assumptione, sic vere proponeretur: omnis grammaticus dicitur homo [3952 1Kb] in eo quod quale. Nam ex utraque hac complexione nasceretur quia de nullo homine grammaticus praedicaretur: si quis vero id quod dicitur, homo non est grammaticus, ita velit intelligere ac si diceretur, homo non est idem quod grammaticus; ut si dicam, fulgor est splendor, aut fulgor non est splendor, id est fulgor est idipsum, aut non est idipsum [3953 1Kb] quod splendor; si quis, inquam, sic intelligat hoc quod dicitur, homo non est grammaticus. Secundum hunc sensum consequitur [3954 1Kb] ex illis propositionibus si [Col. 0565C] earum vis consideretur bene, quia nullus homo est grammaticus: nam ad hoc probandum quia essentia hominis non est essentia grammatici, habet earum [3955 1Kb] significatio communem terminum.



145 CAPUT VII. Iterum discutitur prius argumentum cap. 2 propositum.

MAG. Bene intellexisti quid dixi, sed forte non bene considerasti. DISC. [3956 1Kb] . Quomodo bene intellexi et non bene consideravi? MAG. Dic mihi si quis sic proponeret: Nullus homo potest intelligi sine rationalitate: omnis autem lapis potest intelligi sine rationalitate: quid consequeretur? DISC. Quid nisi nullus igitur lapis homo? MAG. Quomodo hoc intelligis? [Col. 0565D] an quia nullo modo lapis est homo; an quia non est lapis idem quod homo? DISC. Quia nullo [Col. 0566A] modo lapis est homo [3957 1Kb] . MAG. Dic ergo quid differt iste syllogismus ab illo tuo syllogismo, in quo dicis grammaticum non posse [3958 1Kb] intelligi sine grammatica, hominem vero posse; et ideo grammaticum hominem non esse? DISC. Quantum quidem ad vim argumentationis, nihil video hunc ab illo differre: sicut enim [3959 1Kb] ibi intelligendum est quia grammaticus non potest intelligi grammaticus sine grammatica, et homo potest intelligi homo sine grammatica. [Ita hic est [3960 1Kb] intelligendum quia homo non potest intelligi homo sine rationalitate, et lapis potest intelligi lapis sine rationalitate;] et idcirco [3961 1Kb] , cum hujus syllogismi rata sit conclusio, quia nullo modo lapis est homo; videris mihi syllogismi mei, qui omnino similis est isti, conclusionem callidis [Col. 0566B] tuis expositionibus obruisse. Unde jam [3962 1Kb] intelligo quid dixeris quia bene intellexi, sed non bene consideravi: bene enim intellexi quid loquendo mihi significares; sed idipsum quod significabas, non bene consideravi, quia quomodo me deciperet ignoravi. MAG. Imo in hoc non bene [3963 1Kb] considerasti, quia quomodo te non deciperet [3964 1Kb] ignorasti. DISC. Quomodo? MAG. Quippe si iste syllogismus, quem modo proposui, sic exponatur, quemadmodum exposui tuum, ut dicatur: Nullus homo potest intelligi homo sine rationalitate; omnis autem lapis potest intelligi lapis sine rationalitate, non habebit aliam [3965 1Kb] vim concludendi, quam dixi tuum habere. Sed quoniam iste quodam alio modo potest intelligi, quo ille tuus non potest, habet hanc conclusionem [Col. 0566C] ut nullo modo lapis possit esse homo: cum enim dico quia nullus homo intelligi valet sine rationalitate, et omnis lapis potest intelligi sine rationalitate; sic potest, imo debet accipi, ac si dicatur: Nullus homo potest aliquo modo intelligi sine rationalitate; omnis vero lapis quolibet modo potest intelligi sine rationalitate: unde conficitur: Nullus igitur lapis aliquo modo est homo. In tuis vero propositionibus veritas nequaquam similem admittit subauditionem: non enim potest dici quia nullus [3966 1Kb] grammaticus intelligi valet aliquo modo sine grammatica, aut omnis homo valet quolibet modo intelligi sine grammatica: nam omnis homo qui [3967 1Kb] grammaticus est, potest intelligi homo sine grammatica, et nullus homo potest [3968 1Kb] intelligi grammaticus sine grammatica. [Col. 0566D] Quapropter non possunt conficere [3969 1Kb] grammaticum nequaquam esse hominem.
[Col. 0567A]


CAPUT VIII. Examen argumenti cap. 5 propositi.

DISC. Non habeo quid contra hanc sententiam tuam dicam. Sed quoniam latenter monuisti me ut non sim contentus intelligere quid dicas; sed idipsum quod dicis, considerem: videtur mihi consideranda tua conclusio [3970 1Kb] , quam ex meo syllogismo confici ostendisti; quia esse grammatici non est esse hominis. Si enim hoc est, qui habet essentiam grammatici, non ideo necessario habet essentiam hominis; sed si homo sequatur grammaticum, essentia hominis sequitur essentiam grammatici: sed haec non sequitur hanc, quare nec ille illum. Non est igitur omnis grammaticus homo: at, cum omnibus grammaticis una sit ratio, cur sint homines, profecto [Col. 0567B] aut omnis grammaticus est homo, aut nullus. Sed constat quia non omnis; nullus igitur. Videtur itaque [3971 1Kb] quia syllogismo meo conclusionem, quam acute abstulisti, auferendo acutius dedisti. MAG. Et si latenter te monui considerare quod audis, non tamen, ut apparet, inutiliter: nam etsi sophistice probes nullum [3972 1Kb] grammaticum hominem, per hoc quod esse grammatici non est esse hominis [3973 1Kb] ; utile tamen tibi erit, cum ipsum sophisma quod te sub pallio verae rationis fallit in sua fallacia, ita nudum conspicies. DISC. Ostende ergo quod me fallat; et ubi me fallat haec, quam modo feci de grammatico, probatio. MAG. Redeamus iterum ad animal et hominem, in quibus ita quasi palpamus veritatem [3974 1Kb] , ut nullum sophisma nobis persuadeat, licet cogat, [Col. 0567C] credere falsitatem. Dic ergo utrum esse uniuscujusque rei in diffinitione consistat. DISC. Ita est. MAG. Diffinitio hominis est diffinitio animalis? DISC. Minime: si enim animal rationale mortale (quae est diffinitio hominis) esset diffinitio animalis, cuicunque conveniret animal, conveniret rationale mortale; quod falsum [3975 1Kb] est. MAG. Non est igitur esse hominis esse animalis. DISC. Ita consequitur. MAG. Potes igitur ex hoc probare quia nullus homo animal est, eadem [3976 1Kb] ratione, qua probasti modo nullum grammaticum esse hominem. Quapropter si vides apertam esse falsitatem quod haec tua [3977 1Kb] ratiocinatio hic concludit, ne credas certam esse veritatem [3978 1Kb] , quod ibi ludit [3979 1Kb] . DISC. Jam ostendisti quia me fallit, ostende etiam ubi. MAG. Non tenes quod paulo ante dixi, te [Col. 0567D] concedente, quia esse grammatici non est esse hominis, idem est ac si diceretur: Diffinitio grammatici non est diffinitio hominis [3980 1Kb] , id est, non est idem [Col. 0568A] grammaticus omnino et homo. Sicut enim homo non debet definiri cum grammatica, ita grammaticus non valet sine grammatica. Quare debet intelligi illa tua argumentatio hoc modo: Si esse grammatici non est simpliciter esse hominis; qui habet essentiam grammatici, non ideo sequitur ut habeat simpliciter essentiam hominis. Similiter intelligendum est quia simpliciter homo non sequitur grammaticum, id est si grammaticus est, non sequitur ut sit simpliciter homo; ita vero nihil aliud sequitur, nisi nullus grammaticus est simpliciter homo. DISC. Nihil [3981 1Kb] clarius.



CAPUT IX. An sit aliquis grammaticus non homo.
[Col. 0568B]

MAG. Verum si probaretur, quod (ut puto) facile fieri [3982 1Kb] potest, quia esse grammatici ita non est esse hominis, sicut esse albi non est esse hominis (potest enim homo esse sine albo, et album sine homine): tunc vere sequeretur aliquem grammaticum posse esse non hominem. DISC. Quid ergo laboramus? Si hoc [3983 1Kb] probari potest, proba: et finiatur haec [3984 1Kb] quaestio. MAG. Non hoc a me debes hic exigere; non enim in hac quaestione ventilamus utrum possit esse, sed utrum sit aliquis grammaticus non homo, quod vides monstrari non posse. DISC. Nondum video, quia adhuc habeo dicere contra. MAG. Dic. DISC. Aristoteles ostendit grammaticum eorum esse quae sunt in subjecto: 146 et nullus homo est in subjecto: quare nullus [3985 1Kb] grammaticus homo. MAG. [Col. 0568C] Noluit Aristoteles hoc consequi ex suis dictis: nam idem Aristoteles dicit quemdam hominem, et hominem et animal grammaticum. DISC. Quomodo ergo dissolvitur iste syllogismus? MAG. Responde mihi: cum loqueris mihi de grammatico, unde intelligam te loqui de hoc nomine, an de rebus quas significat? DISC. De rebus. MAG. Quas ergo res significat? DISC. Hominem, et grammaticam. MAG. Audito ergo hoc nomine, intelligam hominem aut grammaticam; et loquens de grammatico loquar [3986 1Kb] de homine, aut de grammatica. DISC. Ita oportet [3987 1Kb] . MAG. Dic ergo: Homo est substantia, an in subjecto? DISC. Non est in subjecto, sed est substantia. MAG. Grammatica est qualitas, et in subjecto. DISC. Utrumque est. MAG. Quid ergo mirum, si quis dicit quia grammaticus [Col. 0568D] est substantia, et non est in subjecto, secundum hominem; et grammaticus est [3988 1Kb] qualitas, et in subjecto, secundum grammaticam?
[Col. 0569A]


CAPUT X. Grammaticus an sit prima, an secunda substantia.

DISC. Diffiteri non possum; sed unum adhuc dicam cur [3989 1Kb] grammaticus non sit substantia; quia omnis substantia est prima aut secunda; grammaticus autem nec prima, nec secunda. MAG. Memento dictorum Aristotelis, quae paulo ante dixi, quibus dicit grammaticum [3990 1Kb] et primam et secundam substantiam; quia et hominem quemdam, et hominem et animal, grammaticum dici testatur: sed tamen unde probas grammaticum non esse primam, aut secundam substantiam? DISC. Quia est in subjecto, quod [3991 1Kb] nulla substantia est; et dicitur de pluribus, quod primae non est; nec est genus, aut species, nec dicitur in eo quod quid: quod est secundae. MAG. Nihil [Col. 0569B] horum, si bene meministi quae jam diximus, aufert [3992 1Kb] grammatico substantiam; quia secundum aliquid grammaticus non est in subjecto, et est genus, et species, et dicitur in eo quod quid; quia est et homo, qui species est; et animal, quod est genus; et haec dicuntur in eo quod quid. Et etiam individuus [3993 1Kb] , sicut homo et animal; quia quemadmodum quidam homo, et quoddam animal; ita quidam grammatiticus est individuus. Socrates enim et homo et animal est, et grammaticus. DISC. Non possum negare quod dicis.



CAPUT XI. Hominem non esse grammaticam.

MAG. Si alia non habes, unde possis probare grammaticum non esse hominem, nunc proba eum non [Col. 0569C] esse grammaticam. DISC. Facilius hoc possum digito quam argumento. Ibi namque fregisti omnia mea argumenta, ubi aperuisti a grammatico significari diversa, et secundum ea loquendum et intelligendum de grammatico: quod quamvis abnuere non possim [3994 1Kb] tamen non sic satisfacit animo meo, ut velut quod quaerebat invento, quiescat: videris enim mihi quasi non curare ut me [3995 1Kb] doceas, sed tantum ut rationes meas obstruas. Sed, sicut meum fuit exponere quae me ex utraque parte in ambiguitatem cogunt, ita tuum erat aut unam partem destruere, aut ostendere quomodo sibi invicem non repugnent. MAG. Cur non satis tibi videtur ostensum quod grammaticum esse substantiam, et grammaticum esse [3996 1Kb] qualitatem, nequaquam repugnent sibi invicem, [Col. 0569D] in eo quod de grammatico modo secundum hominem, modo secundum grammaticam loqui et intelligere oportet? DISC. Quoniam nemo qui intelligit nomen [Col. 0570A] grammatici, ignorat grammaticum significare hominem et grammaticam: et tamen si hac fiducia in populo loquens dicam: Utilis scientia est grammaticus, aut, bene scit homo iste grammaticum [3997 1Kb] , non solum stomachabuntur grammatici, sed et ridebunt rustici. Nullatenus itaque credam sine aliqua alia ratione tractatores dialecticae tam saepe et tam studiose in suis libris scripsisse quod idem ipsi colloquentes dicere erubescerent: saepissime namque cum volunt ostendere qualitatem aut accidens subjungunt, ut grammaticus, et similia: cum grammaticum magis esse substantiam, quam qualitatem aut accidens, usus omnium loquentium attestetur [3998 1Kb] : et cum volunt aliquid docere de [3999 1Kb] substantia, nusquam proferunt, ut, grammaticus, aut aliquid hujusmodi [Col. 0570B] [4000 1Kb] . Huc accedit quia si ideo grammaticus, quia significat hominem et grammaticam, dicendus est substantia et qualitas, cur homo non est similiter qualitas [4001 1Kb] et substantia? Homo namque significat substantiam, cum omnibus illis differentiis, quae sunt in homine, ut est sensibilitas et mortalitas. Sed nusquam, ubi sit scriptum aliquid de [4002 1Kb] qualitate aliqua, prolatum est ad [4003 1Kb] exemplum, velut homo.



CAPUT XII. Homo, et grammaticus, quam varie significent sua significata.

MAG. Quod illam rationem quam dixi, cur grammaticus, scilicet sit substantia et qualitas, idcirco repudias, quia non valet in nomine hominis, idcirco [Col. 0570C] facis, ut puto, quia non consideras quam dissimiliter significent: scilicet nomen hominis, ea ex quibus constat homo; et grammaticus, hominem et grammaticam. Nempe nomen hominis per se, et ut unum, significat ea ex quibus constat totus homo; in quibus substantia principalem locum tenet, quoniam est causa aliorum, et habens ea non ut indigens illis, sed ut se indigentia. Nulla enim est differentia substantiae, sine qua substantia inveniri non possit; et nulla differentiarum ejus, sine illa potest existere. Quapropter quamvis omnia simul, velut unum totum, sub una significatione uno nomine appellentur homo; sic tamen principaliter hoc nomen est significativum et appellativum substantiae; ut cum recte dicatur, substantia est homo, et homo substantia, [Col. 0570D] nullus tamen dicat, rationalitas est homo, aut, homo rationalitas, sed habens rationalitatem. Grammaticus vero non significat hominem, et grammaticam, [Col. 0571A] ut unum; sed grammaticam per se, et hominem per aliud significat: et hoc nomen quamvis sit appellativum hominis, non tamen proprie dicitur ejus significativum: et licet sit significativum [4004 1Kb] grammaticae, non tamen proprie [4005 1Kb] est ejus appellativum. Appellativum autem nomen cujuslibet rei nunc dico, quo res ipsa usu loquendi appellatur: nullo enim usu loquendi dicitur: grammatica est grammaticus, aut, grammaticus est grammatica; sed, homo est grammaticus, et, grammaticus homo.



147 CAPUT XIII. De formali significatione vocis, grammaticus.

DISC. Non video quid dicas, quod grammaticus significat grammaticam per se, et hominem per aliud; et quo modo grammaticae [4006 1Kb] tantum significativum [Col. 0571B] sit [4007 1Kb] . Sicut enim homo constat ex animali, et rationalitate, et mortalitate, et idcirco homo significat haec tria, ita grammaticus constat ex homine, et grammatica; et ideo nomen hoc significat utrumque. Nunquam enim dicitur grammaticus aut homo sine grammatica, aut grammatica sine homine. MAG. Si ergo ita est, ut tu dicis, diffinitio et esse grammatici, est homo sciens grammaticam. DISC. Non potest aliud esse. MAG. Ergo cum grammatica dividit hominem grammaticum a non grammatico, conduxit grammaticum ad esse, et est pars ejus quod est esse rei; nec potest adesse et abesse a grammatico, praeter subjecti corruptionem. DISC. Quid inde? MAG. Non est igitur grammatica accidens, sed substantialis differentia; et homo est [Col. 0571C] genus, et grammaticus species: nec dissimilis est ratio de albedine, et similibus accidentibus: quod falsum esse totius artis tractatus ostendit. DISC. Quanquam non possum negare quod dicis, nondum tamen mihi persuasum est quod grammaticus non significet [4008 1Kb] hominem. MAG. Ponamus quod sit animal aliquod rationale, non tamen homo quod ita sciat grammaticam sicut homo. DISC. Facile est hoc fingere. MAG. Est igitur aliquis non homo sciens grammaticam. DISC. Ita consequitur. MAG. At omne sciens grammaticam, est grammaticum. DISC. Concedo. MAG. Est igitur quidam non homo grammaticus. DISC. Consequitur. MAG. Sed tu dicis in grammatico intelligi hominem. DISC. Dico. MAG. Quidam ergo non homo [Col. 0572A] est homo, quod falsum est. DISC. Ad hoc ratio deducitur. MAG. Nonne ergo vides quia grammaticus non ob aliud magis videtur significare hominem, quam albus [4009 1Kb] , nisi quia grammatica soli homini accidit [4010 1Kb] , albedo vero non soli homini? DISC. Sic sequitur ex eo quod finximus [4011 1Kb] : sed sine figmento volo ut hoc efficias. MAG. Si homo est in grammatico, non praedicatur cum eo simul de aliquo; sicut animal non praedicatur cum homine, quia inest in homine: non enim apte dicitur quod Socrates est homo animal. DISC. Non potest contradici. MAG. Sed convenienter dicitur quod Socrates est homo grammaticus. DISC. Convenienter. MAG. Non est igitur homo in grammatico. DISC. Sic consequi video. MAG. Item: si grammaticus est homo sciens grammaticam, [Col. 0572B] ubicunque ponitur grammaticus, apte ponitur homo sciens grammaticam. DISC. Ita est. MAG. Si igitur apte dicitur, Socrates est homo grammaticus, apte quoque dicitur, Socrates est homo homo sciens grammaticam. DISC. Consequitur. MAG. Omnis autem homo sciens grammaticam est homo grammaticus. DISC. Ita est. MAG. Socrates igitur, qui est homo homo sciens grammaticam [4012 1Kb] , est homo homo grammaticus: et quoniam homo grammaticus est homo sciens grammaticam, consequitur ut Socrates sit homo homo sciens grammaticam: et sic in infinitum [4013 1Kb] . DISC. Non possum apertae [4014 1Kb] consequentiae resistere. MAG. Item: si in [4015 1Kb] grammatico homo intelligendus est cum grammatica, similiter in omnibus similibus denominativis, id quod [Col. 0572C] denominatur [4016 1Kb] cum eo a quo denominatur. DISC. Hoc sentiebam [4017 1Kb] . MAG. Ergo hodiernum significat id quod vocatur hodiernum et hodie. DISC. Quid postea? MAG. Hodiernum igitur significat aliquid cum tempore [4018 1Kb] . DISC. Ita esse necesse est. MAG. Ergo, hodiernum non est nomen sed verbum [4019 1Kb] ; quia est vox significans tempus, nec est oratio.



CAPUT XIV. Grammaticum esse significativum grammaticae, sive significare scientem grammaticam.

DISC. Satis mihi probasti grammaticum non significare hominem. MAG. Vides igitur qui dixerim quia grammaticus non est hominis significativum. DISC. [4020 1Kb] Video: et exspecto ut grammaticum [Col. 0573A] ostendas significativum [4021 1Kb] esse grammaticae. MAG. Nonne paulo ante [4022 1Kb] dicebas grammaticum significare hominem scientem grammaticam? DISC. Et credebam. MAG. Sed jam satis probatum est quia non significat hominem. DISC. Satis. MAG. Quid ergo restat? DISC. Ut non significet aliud, quam scientem grammaticam. MAG. Est ergo significativum [4023 1Kb] grammaticae. DISC. Sufficienter probatum est grammaticum non esse appellativum grammaticae, sed hominis; nec esse significativum [4024 1Kb] hominis, sed grammaticae: sed quoniam dixisti grammaticum significare grammaticam per se, et hominem per aliud, peto ut aperte mihi has duas significationes distinguas, ut intelligam quomodo grammaticus non sit significativum ejus quod aliquo [4025 1Kb] modo significat; [Col. 0573B] aut quomodo sit appellativum ejus, cujus significativum non est [4026 1Kb] . MAG. Si est in domo aliqua [4027 1Kb] albus equus, te nesciente, inclusus, et alius tibi dicit, In hac domo est album sive albus: an scis per hoc ibi esse equum [4028 1Kb] ? DISC. Non: sive enim dicat album albedinem, sive in quo inest [4029 1Kb] albedo, nullius certe rei mente concipio essentiam, nisi hujus coloris. MAG. Etiamsi aliquid aliud [4030 1Kb] intelligis, quam colorem istum; illud tamen certum est [4031 1Kb] , quia ejus in quo est ipse color, essentiam per hoc nomen non intelligis. DISC. Certum: nam etsi occurrat [4032 1Kb] animo corpus aut superficies, quod non ob aliud sit nisi quia expertus sum in his solere esse albedinem [4033 1Kb] ; ipsum tamen nomen albi nihil horum significat; sicut probatum est [4034 1Kb] de grammatico: [Col. 0573C] sed adhuc exspecto ut ostendas quid significet [4035 1Kb] . MAG. Quid si vides stantes juxta se invicem album equum, et nigrum bovem, et dicit tibi [4036 1Kb] aliquis de equo, percute illum, non monstrans aliquo signo de quo dicat [4037 1Kb] ; an scis quod de equo dicat? DISC. Non. MAG. Si vero nescienti tibi, et interroganti, Quem? respondet [4038 1Kb] , Album: intelligis de quo dicit? DISC. Equum intelligo per nomen albi. MAG. Nomen ergo albi significat tibi equum [4039 1Kb] . DISC. Significat utique. MAG. Nonne vides quia alio modo, quam nomen equi? DISC. Video: nempe nomen equi, etiam priusquam sciam ipsum equum album esse, significat mihi [4040 1Kb] substantiam per se et [Col. 0574A] non per aliud. Nomen vero albi equi substantiam significat non per se sed per aliud [4041 1Kb] , id est, per hoc quod scio equum esse album; cum enim nihil aliud significet hoc nomen, quod est albus; quam haec oratio, quae est habens albedinem: sicut haec [4042 1Kb] oratio per se constituit mihi intellectum albedinis, et non ejus rei quae habet albedinem; ita et nomen. Sed quoniam [4043 1Kb] scio albedinem esse in equo, et hoc per aliud [4044 1Kb] quam per nomen albi velut per visum intellecta albedine, per hoc nomen intelligo [4045 1Kb] equum, per hoc quod albedinem scio esse in equo: id est, per aliud quam per nomen albi; quo tamen equus appellatur.



148 CAPUT XV. Exemplo albi doctrina proposita explicatur.
[Col. 0574B]

MAG. Vides ergo quomodo albus non [4046 1Kb] sit significativum ejus, quod aliquo modo significat, et quomodo sit appellativum ejus, cujus non est significativum. DISC. Hoc quoque video: significat enim equum, et non significat: quia non eum significat [4047 1Kb] , per se, sed per aliud; et tamen equus appellatur albus; et quod video in albo, hoc intelligo in grammatico, et in similibus denominativis. Quapropter videtur mihi significatio nominum et verborum sic dividi posse; quod alia sit per se, alia per aliud. MAG. Considera etiam quoniam harum duarum significationum, illa quae per se est, ipsis vocibus significativis est substantialis; alia vero accidentalis [4048 1Kb] . Cum enim [4049 1Kb] diffinitione nominis vel verbi dicitur, quia est vox significativa; intelligendum [Col. 0574C] est, non alia significatione, quam ea quae per se est: nam si illa significatio quae est per aliud, in diffinitione nominis vel verbi intelligenda est; jam non erit, hodiernus, nomen [4050 1Kb] , sed verbum; significat enim aliquando ea significatione aliquid cum tempore [4051 1Kb] , sicut supra dixi [4052 1Kb] , quod non est nominis, sed verbi.



CAPUT XVI. Quomodo grammaticus sit qualitas.

DISC. Patet quod dicis; sed non sine scrupulo accipit animus grammaticum esse qualitatem, quamvis significet grammaticum; aut hominem solum, id est, sine grammatica, esse grammaticum: licet [Col. 0575A] probatum sit hominem simul et grammaticam non esse [4053 1Kb] grammaticum. Unde consequitur solum hominem esse grammaticum; quoniam non potest esse grammaticus, nisi aut solus [4054 1Kb] , aut cum grammatica: quamvis namque [4055 1Kb] grammatici nomen significativum sit [4056 1Kb] grammatica, non tamen convenienter respondetur interroganti, quid grammaticus sit; grammatica, aut, qualitas: et si nullus est grammaticus, nisi participando grammaticam; consequitur ut homo non sit grammaticus, nisi cum grammatica. MAG. Quod quidem dicitur quod homo, solus, id est, sine grammatica est grammaticus, quantum ad tuam quaestionem solvendam sufficit [4057 1Kb] , duobus modis intelligi potest; uno vero, altero falso [4058 1Kb] : homo quippe solus, id est, absque grammatica [Col. 0575B] [4059 1Kb] , est grammaticus; quia solus est habens grammaticam: grammatica namque, nec sola, nec cum homine habet grammaticam: sed homo solus, id est, absque grammatica, non est grammaticus: quia absente grammatica nullus esse grammaticus potest [4060 1Kb] : sicut qui praecedendo ducit alium, et solus est praevius; quia qui sequitur non est praevius, nec separatim, nec sicut ex illis duobus unus fiat praevius et solus non est praevius, quia nisi sit qui sequatur, praevius [4061 1Kb] esse non potest. Cum vero dicitur quod grammaticus est qualitas; non recte, nisi secundum tractatum Aristotelis De categoriis, dicitur.



CAPUT XVII. De Aristotelis sensu in tractatu De categoriis.
[Col. 0575C]

DISC. An aliud habet ille tractatus, quam omne quod est, aut est substantia, aut qualitas, aut quantitas, etc. Si ergo solus homo est grammaticus; sola substantia est grammaticus, quomodo [4062 1Kb] ergo secundum illum tractatum, grammaticus magis est qualitas quam substantia? MAG. Etsi hoc ibi intelligatur quod tu dicis: quia omne quod est, aliquid horum est: non tamen fuit principalis intentio Aristotelis hoc in illo libro ostendere; sed quoniam omne nomen, vel verbum aliquid horum significat: non enim intendebat ostendere quid sint singulae res, nec [4063 1Kb] quarum rerum sint appellativae singulae voces; sed quarum significativa sint. Sed quonlam [Col. 0575D] voces non significant nisi res; dicendo quid sit quod [Col. 0576A] voces significant, necesse fuit dicere quid sint res. Nam (ut alia taceam) sufficienter hoc quod dico, divisio, quam facit in principio tractatus Categoriarum [4064 1Kb] , ostendit; non enim ait: Eorum quae sunt, singulum est [4065 1Kb] substantia, aut quantitas, etc. Nec ait: Eorum quae secundum nullam [4066 1Kb] complexionem dicuntur, singulo aut [4067 1Kb] substantia appellatur, aut quantitas; sed ait: Eorum, quae secundum nullam complexionem dicuntur, singulum aut substantiam significat aut quantitatem [4068 1Kb] . DISC. Persuadet ratio quod dicis. MAG. Cum ergo Aristoteles ita dicat: Eorum, quae secundum nullam complexionem dicuntur, singulum aut substantiam significat, aut quantitatem, etc. De qua [4069 1Kb] significatione videtur tibi dicere; de illa qua [4070 1Kb] per se significant ipsae voces, et [Col. 0576B] quae illis est substantialis: an de altera [4071 1Kb] quae per aliud est, et accidentalis? DISC. Non nisi de ipsa, quam idem ipse eisdem vocibus inesse, diffiniendo nomen et verbum, assignavit; qua per se significant. MAG. An putas illum aliter prosecutum in tractatu, quam proposuit in divisione; an aliquem eorum [4072 1Kb] , qui eum sequentes de dialectica scripserunt, aliter sentire voluisse de hac re, quam sentit ipse? DISC. Nullo modo eorum scripta hoc aliquem opinari permittunt [4073 1Kb] : quia nusquam invenitur aliquis eorum posuisse aliquam vocem, ad ostendendum aliquid quod [4074 1Kb] significet per aliud; sed semper ad hoc, quod per se significat. Nullas enim volens monstrare substantiam, ponit album aut grammaticum [4075 1Kb] ; sed de qualitate docens, album [Col. 0576C] et nigrum profert, et similia [4076 1Kb] .



CAPUT XVIII. Quod dialectici appellent voces nomine rerum quarum sunt significativae.

MAG. Si ergo proposita divisione praefata, quaero a te quid sit grammaticus, secundum hanc divisionem: et secundum eos, qui illam scribendo de dialectica sequuntur, quid quaero: aut quid mihi respondebis? DISC. Procul dubio non hic potest quaeri [4077 1Kb] , nisi aut de voce aut de re, quam significat. Quare, quia constat [4078 1Kb] grammaticum non significare, secundum hanc divisionem, hominem, sed grammaticam: incunctanter respondebo, si quaeris de voce, quia est [Col. 0576D] vox significans qualitatem; si vero quaeris de re, [Col. 0577A] quia est qualitas. MAG. An ignoras quia idem Aristoteles appellat voces nomine rerum quarum sunt significativae, et non quarum tantum sunt appellativae [4079 1Kb] , in eodem libro; ut cum dicit quia omnis [4080 1Kb] substantia videtur significare hoc aliquid, id est, omnis vox significans [4081 1Kb] substantiam; sicut nominat vel potius ostendit res (quod tu paulo ante meministi [4082 1Kb] solis vocibus earum significativis, et saepe non appellativis. DISC. Non hoc ignorare possum: 149 quare sive quaeratur de voce, sive de re, cum quaeritur quid sit grammaticus secundum Aristotelis tractatum, et secundum sequaces ejus: recte respondetur, qualitas: et tamen secundum appellationem vere est substantia [4083 1Kb] . MAG. Ita est: non enim movere nos debet, quod dialectici aliter [Col. 0577B] scribunt de vocibus, secundum quod sunt significativae; aliter eis utuntur loquendo secundum quod sunt appellativae: si et [4084 1Kb] grammatici aliud dicunt secundum formam vocum, aliud [4085 1Kb] secundum rerum naturam. Dicunt quippe [4086 1Kb] lapidem esse masculini generis, petram feminini, mancipium autem neutri; timere activum, timeri vero passivum [4087 1Kb] : cum nemo dicat lapidem [4088 1Kb] esse masculam, aut petram feminam, an mancipium nec masculam nec feminam; aut timere [4089 1Kb] facere; timeri autem pati.



CAPUT XIX. Utrum grammaticus, cum designet habentem qualitatem, spectet ad categoriam, habere.

DISC. Aperta ratio nihil me in his quae dixisti dubitare permittit [4090 1Kb] : sed adhuc est de hac quaestione [Col. 0577C] quod velim discere [4091 1Kb] . Nam, si grammaticus est qualitas, quia significat qualitatem, non video cur armatus non sit substantia, cum significet substantiam: et sic armatus ideo est habere, quia significat habere, ignoro cur grammaticus non sit habere, cum significet habere. Omnino enim quemadmodum grammaticus probatur significare qualitatem, quia significat habentem qualitatem; ita armatus significat substantiam, quia significat habentem substantiam, id est arma: et sicut armatus convincitur [Col. 0578A] significare habere, quia significat habentem arma, sic grammaticus significat habere, quia significat habentem disciplinam. MAG. Nullatenus [4092 1Kb] hac ratione considerata, negare possum aut armatum esse substantiam aut grammaticum habere. DISC. Vellem ergo a te doceri utrum unum aliquid [4093 1Kb] possit esse diversorum praedicamentorum. MAG. Rem quidem unam et eamdem non puto sub diversis aptari posse [4094 1Kb] praedicamentis licet in quibusdam dubitari possit: quod majori et altiori disputatione indigere existimo, quam hac brevi nostra sermocinatione assumpsimus. Unam autem vocem plura significantem non ut unum, non video quid prohibeat pluribus aliquando supponi praedicamentis: ut si albus dicitur [4095 1Kb] qualitas, et habere. Albus enim non ita [Col. 0578B] significat qualitatem, et habere, ut unum; quemadmodum [4096 1Kb] homo significat ut unum substantiam et qualitates, quibus constat homo. Res enim, quae appellatur homo [4097 1Kb] , est unum quiddam constans ex his quae dixi; res vero quae appellatur, albus, non est [4098 1Kb] unum aliquid ex habere et qualitate constans; quia nihil appellatur albus, nisi res [4099 1Kb] quae habet albedinem: quae nequaquam constat ex habere et qualitate. Quare si dicitur [4100 1Kb] homo est substantia, et homo est qualitas, una et eadem res, quae significatur et appellatur hoc nomine, dicitur substantia et qualitas esse: quod videtur inconveniens. Cum autem dicimus quia albus est [4101 1Kb] qualitas et habere non dicimus quia [4102 1Kb] quod appellatur hoc nomine, qualitas est et habere, sed quia haec duo [Col. 0578C] significantur hoc nomine: et nullum inconveniens sequitur. DISC. Cur autem non est homo, secundum divisionem Aristotelis, substantia et qualitas, quia utrumque significat: quemadmodum est albus qualitas [4103 1Kb] et habere, propter utriusque significationem? MAG. Aestimo huic interrogationi illud posse sufficere [4104 1Kb] quod supra dixi, quia est principaliter significativum [4105 1Kb] substantiae, et quia illud unum, quod significat, substantia est; et non qualitas, sed quale: albus vero nihil principalius, sed pariter significat [Col. 0579A] qualitatem et habere; nec fit unum ex his, quod magis sit hoc, vel illud, cujus sit albus significativum [4106 1Kb] .



CAPUT XX. Quomodo ex significatis vocis, albus, non exsurgat unum.

DISC. Planius mihi vellem explicari quomodo non fiat unum aliquid [4107 1Kb] ex his quae significat albus. MAG. Si aliquid [4108 1Kb] constat ex eis aut est substantia, aut aliquid aliorum [4109 1Kb] praedicamentorum. DISC. Aliud esse [4110 1Kb] non potest. MAG. Sed nihil horum fit ex habere et albedine. DISC. Non possum contradicere. MAG. Item unum non fit ex pluribus, nisi aut [4111 1Kb] compositione partium, quae sunt ejusdem praedicamenti ut animal constat ex corpore et anima; aut [Col. 0579B] convenientia generis et differentiae unius, vel plurium ut corpus et homo: aut specie, et proprietatum collectione ut Plato [4112 1Kb] . Illa vero, quae albus [4113 1Kb] significat, non sunt unius praedicamenti, nec est alterum alteri genus, aut differentia, aut species, aut collectio proprietatum; nec sunt differentiae unius generis, sed sunt accidentia ejusdem subjecti: quod tamen subjectum, albus non [4114 1Kb] significat; quia omnino nihil significat aliud quam habere et qualitatem. Quare non fit [4115 1Kb] unum ex his, quae albus [4116 1Kb] significat. DISC. Quanquam ratio mihi asserere videatur quae dicis [4117 1Kb] vellem tamen audire quid responderes, si quis, ad [4118 1Kb] hoc, quod dicis quia nihil omnino albus significat [4119 1Kb] aliud quam habere et qualitatem, sic objiceret: Albus, cum [4120 1Kb] sit idem [Col. 0579C] quod habens albedinem, non significat determinate hoc vel illud habens, velut corpus; sed indeterminate aliquid habens albedinem. Albus enim, aut est qui habet albedinem, aut qui non habet; sed qui non habet albedinem, non est albus; albus igitur est, qui habet albedinem. Quare quoniam omnis qui habet albedinem, nonnisi aliquid est, necesse est ut albus sit aliquid [4121 1Kb] quod habet albedinem, aut aliquid habens albedinem. Denique albus aut significat aliquid habens albedinem, aut nihil: sed nihil non potest intelligi habens albedinem; necesse est ergo ut albus significet aliquid habens albedinem.
[Col. 0580A]


CAPUT XXI. Quod albus non significet aliquid habens albedinem; sed duntaxat significet habens albedinem.

MAG. Non agitur utrum omnis, qui est albus, sit aliquid; aut sit, qui [4122 1Kb] habet: sed utrum hoc nomen sua significatione contineat id quod dicitur aliquid, aut qui habet sicut homo continet animal: ut quomodo homo est [4123 1Kb] animal rationale mortale; ita albus sit aliquid habens albedinem [4124 1Kb] aut qui habet albedinem: multa namque necesse est rem quamlibet esse, quae tamen rei ejusdem nomine non significantur. Nam, omne animal necesse est coloratum esse, et rationale, aut irrationale; nomen tamen animalis nihil horum significat: quare licet albus [4125 1Kb] non sit nisi aliquid habens, aut qui habet [Col. 0580B] albedinem; non tamen necesse est ut albus [4126 1Kb] significet hoc. Ponamus enim quod album, sive albus, significet aliquid habens albedinem: sed aliquid habens albedinem non est aliud, quam aliquid album. DISC. Non potest aliud esse. MAG. Albus igitur, sive album, semper significat [4127 1Kb] aliquid album. DISC. Ita sit. MAG. Ubi igitur ponitur albus, vel album, recte semper accipitur pro albo [4128 1Kb] aliquid album. DISC. Consequitur. MAG. Ergo ubi dicitur aliquid album; recte quoque dicitur bis, aliquid album: et ubi bis; 150 ibi et ter [4129 1Kb] : et hoc infinite. DISC. Consequens et absurdum est hoc. MAG. Sit quoque albus, id ipsum [4130 1Kb] quod est qui albedinem habet: sed habet, non est [4131 1Kb] aliud quam habens est. DISC. Nec potest esse. MAG. Albus ergo non [Col. 0580C] est aliud quam qui albedinem habens est. DISC. Non aliud. MAG. Cum autem dicitur albedinem habens non aliud significat haec oratio quam album. DISC. Ita est. MAG. Idem est igitur albus, quod qui albus est. DISC. Sic sequitur. MAG. Ubicunque itaque ponitur albus, recte pro eo accipitur qui albus est. DISC. Non possum negare. MAG. Si ergo albus est, qui albus est; est etiam qui qui albus est, est: et si hoc, est, est etiam qui qui qui albus est, est, est; et sic in infinitum [4132 1Kb] . DISC. Non hoc minus consequens [4133 1Kb] , nec minus absurdum est quam ut saepe sit aliquid aliquid. MAG. Si quis autem dicit quia albus aut significat aliquid habens albedinem, aut nihil: si sic intelligitur, ac si diceretur: Albus aut [Col. 0581A] significat aliquid habens, aut significat non aliquid habens; ut non aliquid sit infinitum nomen; non est integra, nec vera [4134 1Kb] divisio; et ideo nihil probat: veluti si quis diceret: Caecus aut videt aliquid, aut videt non aliquid. Si vero sic intelligitur quia aut significat aliquid habens, aut non [4135 1Kb] significat: integra est divisio, et vera; nec repugnat iis quae dicta sunt. DISC. Satis apparet quia per album non significatur aliquid habens albedinem, nec qui habet albedinem; sed tantum habens albedinem: id est qualitas et habere; ex quibus solis non conficitur unum aliquid: et ideo albus est utrumque, quia pariter utrumque [4136 1Kb] significat. Quam rationem in [Col. 0582A] omnibus, quae sine complexione dicuntur, et similiter significant quamlibet plura [4137 1Kb] ex quibus non fit unum, valere video: nec aliquid his, quae in hac disputatione asseruisti, objici recte posse existimo [4138 1Kb] . MAG. Nec mihi nunc videtur: tamen quoniam scis quantum nostris [4139 1Kb] temporibus dialectici certent de quaestione a te proposita; nolo te sic [4140 1Kb] his, quae diximus, inhaerere ut ea pertinaciter teneas; si quis validioribus argumentis haec destruere et diversa valuerit astruere [4141 1Kb] : quod si contigerit [4142 1Kb] saltem ad exercitationem [4143 1Kb] disputandi nobis haec profecisse non negabis.




[Col. 0581A]
SANCTI ANSELMI LIBER DE VOLUNTATE DEI.



151 CAPUT PRIMUM. Voluntas Dei quae dicatur.

Humana ratio cum de Deo semper debeat tractare, et ad laudem ejus aliquid convenienter dicere, nomina per quae proprie loquatur non habet, sed nomina hominibus data et imposita accipit, et per ipsum effectum omnipotentiam ejus saltem vel tenui oratione aperire conatur: et hoc facit ex istis rebus colligens effectum voluntatis Dei secundum occultam justitiam, vel secundum misericordiam, vel secundum irae ipsius vindictam: ad incomprehensibilem enim deitatis proprietatem aspirare non potest. Hinc nos quoque de voluntate Dei aliquid dicere cupientes, actum rerum attendimus; quoniam ad ipsius celsitudinis culmen anhelare non valemus. [Col. 0581C] Voluntatem igitur Dei appellamus quidquid in nobis ipse misericorditer operatur, revocando nos ab errore, vel pie confirmando justitiae. Voluntas quoque dicitur poena et reprobatio quorumdam Dei occulta districtione facta justitiae. Voluntas Dei est (ut breviter dicam) quidquid fit, ut fieri invenitur in creaturis. Sed dicitur: Si omnia procedunt ex voluntate Dei, quam constat semper bonam et rectam esse, tunc omnia bona et recta sunt: et si hoc est, tunc frustra judicatur aliquis iniquus, vel damnatur impius: quod fateri contrarium invenitur catholicae fidei.
[Col. 0582B]


CAPUT II. Voluntas Dei multipliciter dicitur.

Dicendum est igitur voluntatem Dei multipliciter accipi: ut quidquid postea opponatur, sine omni difficultate opulentius aperiatur. Voluntas itaque Dei accipitur aliquando in Scripturis, aequipollens omnipotenti suae praescientiae et ordinationi sagaciter omnia disponenti. Unde dicitur: Omnia quaecunque voluit Dominus fecit (Psal. CXIII, 3), hoc est, quidquid Deus ab aeterno facturum se ordinavit, nihil inexpletum reliquit. Accipitur etiam Dei voluntas [al., nomen rerum], secundum quemdam affectum misericordiae Dei: ut ibi: Vult Deus omnes salvos fieri (I Tim. II, 4), quod est dicere, facit sanctos velle ut omnes salvi fiant, quod ipse tamen [Col. 0582C] vult, hoc est ipse disposuit; sed sanctos facit velle Dei et proximi inspirando dilectionem, qua dilectione non inconvenienter fiunt in Ecclesia orationes a sanctis pro schismaticis et haereticis, Judaeis quoque et gentilibus. Institutio divina, Dei voluntas non improprie appellatur. Dei autem institutio in duo dividi potest, in praecepta divinarum Scripturarum, et in legem naturalem: quaecunque homini insita est naturalis, quae est: Quod tibi fieri nolueris, alteri ne feceris (Tob. IV, 16), etc. Cui quicunque obviat, Dei voluntatem non servat. Praecepta etiam divinarum Scripturarum, et rectae observationes [Col. 0583A] Ecclesiarum, voluntas Dei non immerito appellantur: quibus quicunque observanter non acquiescit, a Dei voluntate deviare penitus dicitur; cum tamen ab ordine praescientiae ejus nullatenus valeat exorbitare.



CAPUT III. Quarumdam ambiguitatum elucidatio ex dictis.

Ecce voluntas Dei quatuor modis accipitur a doctoribus magistris, scilicet pro scientia Dei; pro voluntate sanctorum, qui volunt et injustos charitative salvari; pro ratione humana; quarto pro praeceptis divinis. Si quis vero oculo mentis hos modos considerat, non ulterius in Dei voluntate determinanda impeditus laborabit: sed vocis acceptione [Col. 0583B] fideli intendens ingenio, de verbis facile dijudicabit. Itaque cum dicitur, adulterium vel homicidium vult, vel non vult Deus fieri: hae propositiones non repugnant sibi, nec contradicunt: ambae enim verae sunt et indubitabiles, si quis ejus vocis aequivocationem multiplicem, quae est, vult, fideliter attendat. Nam, Deus vult adulterium, hoc est praescit, praevidet. Unde nullus dubitat, quia omnia videt et omnia praescit. Item, non vult, hoc est non praecipit, vel mentibus fidelium inspirando non facit velle. Vel non vult Deus adulterium, id est ex vi rationis animae, ex naturali scilicet, lege data a Deo, non habemus quod quis in hoc nec etiam in alio debeat offendere proximum. Juxta has autem determinationes, potest quilibet has Dei voluntates [Col. 0583C] determinare aperte.



CAPUT IV. Aliae dubitationes tolluntur.

Sed videndum est quoddam satis subtilius, quod occurrit huic de voluntate disputationi. Nam voluntati Dei voluntas hominis adhaeret plerumque, sed inde damnatur homo: voluntati Dei quoque non adhaeret hominis voluntas, et inde remuneratur homo. Item, vult homo quod non vult Deus, et habet inde praemium a Deo: non vult homo quod vult Deus; et inde consequitur laudem: et multis aliis hanc 152 voluntatem variari modis sagacium industria per se poterit indagare. Sed nunc ad expositionem supradictorum redeamus: vult Deus quod vult [Col. 0583D] homo; si damnose, ut homicidium, vel adulterium, quod vult Deus, hoc est praescivit: sed homo etiam hac voluntate damnatur, prohibitum est enim ei. Vult Deus ut pater alicujus moriatur, vel vult alicujus hominis mortem, quod homo non vult affectu naturali vel compassione proximi, et remuneratur ex hoc tali affectu, si in caeteris regulam recte vivendi non excesserit: in omnibus tamen quae vult et quae facit, divinae voluntati concordare intendit, et nihil contra eum facere disponit; quia tunc tantum est bona voluntas humana, quando vult illud quod Deus vult illam velle: et sic concordat divinae, quae magistra est humanae.
[Col. 0584A]


CAPUT V. De divina voluntate, efficiente, approbante, concedente, permittente.

Magna quidem voluntas Dei incomprehensibilis est, sicut ipse Deus, contra quam vult homo, quia non plene eam cognoscit: quod in futuro erit. In praesenti vero quosdam affectus ejus percipit secundum perceptionem vel prohibitionem, et ille obedit. In his autem supradictis non est aequum intelligere aliquem aliquod falsum vel superfluum dictum fuisse, vel contra sanctorum auctoritatem. Dicit enim Augustinus in Enchiridio, cap. 100: Propterea magna voluntas ejusdem Domini exquisita in omnes voluntates ejus, ut miro et ineffabili modo non fiat praeter voluntatem ejus, quod etiam contra ejus [Col. 0584B] voluntatem fit, quod non fieret si non sineret, nec utique nolens sinit, sed volens: nec sineret bonum fieri male, nisi omnipotens et de malo posset facere bene. Est et alia hujus voluntatis divisio. Alia enim potest dici efficiens, alia approbans, alia concedens, alia permittens. Efficiens voluntas in Deo facit quidquid vult, efficiens in homine quod potest homo et vult ipso actu. Approbans est, quae approbat aliquid, et haec ad hominem pertinet et ad Deum. Approbans in Deo est, quae vult omnes salvos fieri; quoniam nullum prohibet, quantum ad se salvum fieri: imo si quis ad hoc laborat, approbat. Patens est quidem quae sit approbans in homine. Concedens est, quae concedit ut fiat aliquid. Concedente autem voluntate vult Deus, ut homo qui melius non proposuit, uxorem [Col. 0584C] ducat. Permittens voluntas est, quae permittit aliquid fieri, etsi displiceat quandoque. Et hoc modo dicitur Deus velle mala, quae permittit fieri. Unde dicitur: Quem vult indurat, et cui vult miseretur (Rom. IX, 18). Augustinus de civitate Dei: Cum dicitur Deus mutare voluntatem, ut quibus lenis erat, verbi grati, reddatur asper; illi potius quam ipse mutantur, sicut mutatur sol oculis sauciatis, et asper quodammodo ex miti, et ex delectabili molestus efficitur, cum ipse apud se maneat idem qui fuit. Dicitur etiam voluntas Dei, quam facit in cordibus obedientium mandatis ejus, de qua dicit Apostolus: Deus qui operatur in vobis et velle (Philip. II, 13). Secundum hanc voluntatem etiam velle dicitur, quod ipse non vult, sed ipse suos id volentes facit: sic orans [Col. 0584D] pro quibusdam pie sancteque inspirati ab eo sancta voluntate, et quod orant non facit. Secundum vero voluntatem suam, quae ejus praescientiae sempiterna est, omnia quaecunque voluit fecit, non solum praeterita, vel praesentia, sed etiam futura. Gregorius: Deus vult omnes homines salvos fieri, id est nulli salvantur, nisi quos vult salvari, vel de omni genere hominum aliqui salvantur. Vel vult omnes salvos fieri, id est non cogit aliquem damnari. Item, de conjuge infideli dimittendo dici oportet, non dimittat, quia etsi licet, non expedit. Item in libro De parvulorum baptismo: Sicut bono male uti malum est, sic malo bene uti bonum est.
[Col. 0585]


SANCTI ANSELMI CANTUARIENSIS ARCHIEPISCOPI OPERUM PARS SECUNDA ASCETICA ET PARAENETICA




[Col. 0585]
HOMILIAE ET EXHORTATIONES



153-155 HOMILIA PRIMA.

IN ILLUD ECCLESIASTICI: In omnibus requiem quaesivi, et in haereditate ejus morabor. Tunc praecepit, et dixit mihi Creator omnium; et qui creavit me, requievit in tabernaculo meo (Eccli. XXIV, 11).

Sapientia non loquitur, quam Apostolus Christum esse testatur, dicens: Christum Dei virtutem et Dei sapientiam (I Cor. I, 24). Sapientia ergo, quae Christus est, id est incarnata Dei sapientia, dicit: In omnibus requiem quaesivi. Post laborem vero requies solet quaeri. Dominus autem in se quidem quietus et incommutabilis est; sed tamen laborare testatur, cum duras hominum pravitates tolerat, dicens cuilibet talium: Praebuisti mihi laborem in iniquitatibus tuis (Isa. XLIII, 24). Sed et dum apparuit [Col. 0585B] in mortali carne, laboravit ex nostra infirmitate. Ideo post resurrectionem suam in omnibus quaesivit requiem, ut in omnium fide et bona actione requiesceret. Nam in quibus omnibus requiem quaesiverit, docet praemittendo: In omni terra steti, et in omni populo, et in omni gente primatum habui, et omnium excellentium et sublimium corda virtute calcavi (Eccli. XXIV, 9). Moxque subjungit: Et in omnibus requiem quaesivi. In omnibus ergo populis et gentibus totius orbis, et in cunctis regibus ac principibus, quorum sibi corda tandem subegit, requiem quaesivit. Invenit autem in his requiem, qui peccare desierunt, et sancte ac juste vivunt. Qui in eo, quod in omnibus populis et nationibus atque sublimibus, id est in sublimitate dignitatum positis, [Col. 0585C] requiem se dicit quaesisse, significat in unaquaque sub coelo gente multos palam cerni, qui perverse vivant; et paucos velut grana sub paleis inveniri, qui bene agant. Hoc enim quaeritur, quod latet nec habetur. Sed et in quolibet ad vitam praedestinato quaerit Christus sibi requiem, dum adhuc peccantem eum exspectat, et vel praeceptis seu monitis, et miraculis, et prosperis, et adversis ipsum convertere et talem facere studet, ut in eo requiescere [Col. 0586A] possit. Negat autem illi in se requiem, qui non vult a malis operibus et desideriis cessare, ut in se locum quietis Deo queat praebere.

Et in haereditate, inquit, ejus morabor. Ejus respicit et ad requiem, et ad hoc, quod supra dixerat: Ego ex ore Altissimi prodii, ut intelligatur haec haereditas et requiei et Altissimi, videlicet electorum multitudo, quos ipse Altissimus ad videndam suae celsitudinis gloriam elevatos in superno regno possidebit, sicque perpetualiter requiescere faciet. Ait itaque: In haereditate ejus morabor. Ac si dicat: In omnibus quidem quaesivi requiem, licet non in omnibus perseverantem eam invenerim; sed in his, qui praesciti sunt haereditas Dei, morabor, id est perseveranter et non ad horam manebo. [Col. 0586B] In illis enim non moratur Dei sapientia, qui ad tempus credunt, et in tempore tentationis recedunt: sed in eis moratur, quos in bonitate facit usque in finem perseverare. Hinc est quod de quolibet talium dicit: Veniemus, et mansionem apud eum faciemus (Joan. XIV, 23).

Sequitur: Tunc praecepit, et dixit mihi Creator omnium; et qui creavit me, requievit in tabernaculo meo, et dixit mihi: In Jacob inhabita, et in Israel haereditare, et in electis meis mitte radices. Tunc, inquit, cum ego requiem in omnibus quaererem, ille, qui creavit omnes, et jus habet in omnibus, neminem vult perire, praecepit mihi quid in his agerem: et qui me quoque pro eorum salute creavit secundum humanitatem, ipse requievit in tabernaculo meo. [Col. 0586C] Creatum se dicit, quia homo factus est, qui superius asseruerat se ante saecula genitum a Patre, dicens: Ego sapientia ex ore Altissimi prodii, primogenita autem ante omnem creaturam (Eccli. XXIV, 5). Tabernaculum vero hujus sapientiae est corpus assumptum, de quo alias dicitur: In sole posuit tabernaculum suum (Psal. XVIII, 6), id est in manifestissima visione, corpus suum. In hoc tabernaculo requievit Pater, quia nullum in eo peccatum invenit, [Col. 0587A] quod eum offenderet; sed omnem justitiae plenitudinem, in qua delectabiliter quiesceret. Unde et ait: Hic est Filius meus dilectus, in quo mihi bene complacui (Matth. XVII, 5); atque propheta: Requiescet super eum Spiritus Domini (Isa. XI, 2). Loquitur itaque, sicut et supra dictum est, incarnata Dei sapientia, et Patris gloriam in omnibus quaerens asserit eum sibi dixisse: In Jacob, etc. Jacob, qui supplantator interpretatur, designat luctatores, qui vitia cum labore supplantant et dejiciunt. Israel autem, qui rectissimus Dei, sive vir videns Deum dicitur, illos qui subactis vitiis perfectam, prout fas est, rectitudinem vitae servant, et 156 contemplationi student. In Jacob ergo, id est in luctatoribus, habitat, ut eis ait Apostolus: Habitare Christum [Col. 0587B] per fidem in cordibus vestris (Ephes. III, 17), quatenus scilicet ejus virtute confortati possint victores fieri. In Israel vero haereditatur, id est perfectos jam non amissurus haereditario jure possidet, qui jam sopitis vitiis optimam sibi partem elegerunt, quae non auferetur ab eis. Hoc et per Isaiam ipse sic ait: Opus manuum mearum Assyrio, haereditas autem mea Israel (Isa. XIX, 25). Assyrius enim dirigens interpretatur, significans eum qui pravitatem vitiorum luctando conatur supplodere, et se dirigere: et huic est opus manuum Christi, id est adjutorium ejus in se manentis; Israel vero jam quietus haereditate possidetur. Radices quoque Salvator in electis mittit; ne ab eorum cordibus unquam avelli possit, juxta illud Apostoli: Quis [Col. 0587C] nos separabit a charitate Christi? Tribulatio, an angustia, an persecutio, an fames, an nuditas, an periculum, an gladius? (Rom. VIII, 35.) Qui enim separari valet a charitate Christi, in ejus mente Christus radices non misit.

Sequitur: Ab initio et ante saecula creata sum, et usque ad futurum saeculum non desinam, et in habitatione sancta coram ipso ministravi. Et sic in Sion firmata sum, et in civitate sanctificata similiter requievi, et in Jerusalem potestas mea. Et radicavi in populo honorificato, et in parte Dei mei haereditas illius, et in plenitudine sanctorum detentio mea. Ab initio mundi, et ante saecula praedestinando secundum humanitatem creata est haec sapientia; quoniam Deus ab exordio rerum, et ante tempora saecularia [Col. 0587D] praedestinatum habuit in secreto consilii sui, ut Verbum ejus caro fieret, id est ut omnium Dominus formam servi pro servis redimendis misericorditer assumeret; et quod is, qui fecit quae futura sunt, certissime laciendum disposuit, jam in ejus conspectu factum fuit. Sic igitur ante saecula creavit eum secundum humanitatem, sicut elegit nos in ipso ante mundi constitutionem (Ephes. I, 4). Ab initio, id est ex quo creatus est primus homo, et ante saecula, id est ex quo factus est primus, creata est, ut diximus, haec sapientia: qui et quando plasmatus est homo, et quando creatus est angelus, praevisum est ut Unigenitus Dei clementer homo fieret, qui genus humanum, quod graviter dejectum erat, [Col. 0588A] relevaret. Et usque ad futurum saeculum non desinam; quia nullis diaboli tentationibus, nullisque tyrannorum persecutionibus fieri poterit ut Christiana religio non perduret usque ad mundi terminum, propter quam creata sum ante mundi principium. Hoc est enim quod et infra dicitur: Non desinam in progenies illorum, usque in aevum sanctum (Eccli. XXIV, 46). Sed et in Evangelio: Ecce ego vobiscum sum omnibus diebus usque ad consummationem saeculi (Matth. XXVIII, 20).

Et in habitatione sancta coram ipso ministravi. Habitationem sanctam dicit habitaculum sanctum coeli, ubi ministrat coram Deo pontifex factus in aeternum. Unde et Apostolus ait: Non enim in manufacta sancta Jesus introivit, exemplaria verorum; [Col. 0588B] sed in ipsum coelum, ut appareat nunc vultui Dei pro nobis (Hebr. IX, 24); et rursum: Talem habemus pontificem, qui consedit in dextera sedis magnitudinis in coelis, sanctorum minister, et tabernaculi veri quod fixit Deus, et non homo (Hebr. VIII, 1, 2). Nam quod hic dicitur, in habitatione sancta coram ipso, hoc est quod Apostolus ait, in ipsum coelum, ut appareat nunc vultui Dei pro nobis et quod hic subditur, ministravi, Apostolus dicit sanctorum minister et tabernaculi veri. Et ne talis ministratio putaretur aliquid abjectionis habere, sedet in eadem sede cum eo, coram quo et cui ministrat, et sedet in dextera parte ad honoris cumulum. Qui et subdit: Et sic in Sion firmata sum. Sion dicitur specula et speculatio, et significat illam beatorum [Col. 0588C] patriam, cujus habitatores non cessant manifeste speculari gloriam Dei; ubi secundum humanitatem sic firmatus est Christus, ut supra dictum est, id est sedens Patris ad dexteram, et agens ministerium pontificis, quod est ostendere Patri pro nobis cicatrices vulnerum suae passionis. De qua ejus in supernis sine fine manenti firmatione dictum est Patri: Fiat manus tua super virum dexterae tuae, et super filium hominis, quem confirmasti tibi (Psal. LXXIX, 18). Et ejus voce: Confirmasti me in conspectu tuo in aeternum (Psal. XL, 13).

Sequitur: Et in civitate sanctificata similiter requievi. Quia in Ecclesia, quae est civitas Dei, et conversis peccatoribus sanctificata, similem ut in angelis requiem Christus invenit. Unde et orare [Col. 0588D] nos docuit: Fiat voluntas tua sicut in coelo et in terra (Matth. VI, 10), id est sicut in angelis, ita et in hominibus. Et in Jerusalem, inquit, potestas mea. In superna Jerusalem, quae non frustra dicitur visio pacis, quia semper ibi vera pax cernitur, est potestas Redemptoris nostri, quia potens est et ibi facere quidquid voluerit. Hinc enim ait: Data est mihi omnis potestas in coelo et in terra (Matth. XXVIII, 18).

Sequitur: Et radicavi in populo honorificato. Radix sapientiae est timere Deum. Populus honorificatus est multitudo fidelium, quibus ait Petrus: Vobis igitur honor credentibus (I Petr. II, 7). Radicavit ergo Sapientia, quae Christus est, in hoc populo; [Col. 0589A] quia Dei timorem credentibus dedit, per quem peccare desistant, quoniam timor Domini expellit peccatum (Eccli. I, 27): nam qui sine timore est, non poterit justificari. Item: Populus honorificatus est coetus religiosorum. Et in hoc Christus ita radicavit, ut evelli inde nullatenus possit. Fecit enim quod superius a Patre dictum ei fuerat, In electis meis mitte radices. Qui et subjungit: Et in parte Dei mei haereditas illius. Partes Dei sunt electorum Ecclesiae, diversique sanctorum ordines, et bene viventium variae actiones. Qui et Christus Deus est, quia et Christus homo. In omnes ergo Dei partes tenditur haereditas illius; quia et omnes Ecclesiae justorum, et quicunque ei laudabiliter in variis professionibus et actionibus serviunt, [Col. 0589B] in aeterna ejus haereditate erunt. Et in plenitudine, inquit, sanctorum erit, ubi nullus eorum defuerit; sed completo ipsorum numero omnis eorum coetus adunatus erit. Ibique erit incarnatae sapientiae detentio, quia sine fine detinebitur in eis, delectata eorum meritis: nec ad reprobos, qui damnati erunt, jam exibit; quia ulterius ut convertantur, eos non monebit.

Sequitur: Quasi cedrus exaltata sum in Libano et quasi cypressus in monte Sion. Sicut cedrus sua celsitudine superans omnium aliarum arborum altitudines excelsa est in monte Libano, qui est altior omnibus aliis montibus terrae promissionis, et interpretatur candidatio: sic Mediator Dei et hominum homo Christus Jesus (I Tim. II, 5) super omnem primorum [Col. 0589C] celsitudinem angelorum sublimatus est, qui propter clariorem luminis quo fulgent candorem, Libanus, id est candidatio, recte vocantur, et caeteris altiores sunt. Hanc illius exaltationem declarat Apostolus, asserens quia Pater eum constituit ad dexteram suam in coelestibus, supra omnem principatum et potestatem, et virtutem, et dominationem, et omne nomen quod nominatur non solum in hoc saeculo, sed etiam in futuro; et omnia subjecit sub pedibus ejus (Ephes. I, 20-22). Ita velut cedrus est exaltatus. Cui rei congruit et quod cedrus est imputribilis, ac mirabiliter redolet; quia Christus carne jam est immortalis, et suavitatem ex se miri spargit odoris, quo delectantur et ipsi angeli et spiritus. Vel [Col. 0589D] sicut cedrus est exaltatus in Libano, id est in candidatione sanctificationis, hoc est, omnes sanctos in sanctitate sic superavit, sicut cedrus arbores universas in Libano: quoniam ea, quae gessit inter homines, ita sunt praeclara et sublimia, ut omnia justorum sic transcendant cacumina, quatenus hi qui multum in Deo profecerunt, operum ejus vestigia vix tangere valeant, admirantes ex vertice cogitationis.

Et quasi cypressus in monte Sion. Mons Sion Ecclesia sanctorum est in altitudine virtutum et speculatione contemplationis, et sollicitae circumspectionis: 157 cypressus autem omni tempore virentibus vernat foliis ut pinus, et fructum semper habet, ac bene redolet. Christus ergo sicut [Col. 0590A] cypressus in monte Sion est exaltatus, quia Deus ipsum dedit, ut scriptum est, supra omnia Ecclesiae viriditate semper immarcessibili vernantem, et perpetuis fructibus abundantem, ac redolentiam bonae famae spargentem.

Sequitur: Quasi palma exaltata sum in Cades. Cades interpretatur sanctitudo: palma vero inferius tactu aspera est, et velut aridis corticibus obvoluta; superius autem et visu et fructibus pulchra. Inferius corticum suarum involutionibus angustatur; sed superius amplitudine pulchrae viriditatis dilatatur. Sic nimirum Christi et membrorum ejus vita inferius despecta, et superius pulchra; in imis quasi multis corticibus obvolvitur, dum innumeris tribulationibus angustatur; in summis vero quasi pulchrae [Col. 0590B] viriditatis foliis amplitudine beatitudinis expanditur. Palma enim minoris amplitudinis contra naturam caeterarum arborum ab imis inchoat, et juxta ramos ac fructus ampliori robore exsurgit; et quae tenuis ab imis proficit, vastior ad summa succrescit: quia electorum conversatio, qui membra Christi sunt, plus finiendo peragit, quam inchoando proponit; et ipsi plerumque tepidius prima inchoant, ferventius extrema consummant. Christus ergo vel in se et in suis quasi palma exaltatus est in Cades, id est in sanctitate: quia sancti semper ad alta proficiendo dilatantur in virtutibus, et qui tenues a radice inchoationis exeunt, fortes in culminis perfectione convalescunt. Quod in ipso capite principaliter apparuit, quia in novissimis tribus annis majora [Col. 0590C] et plura gessit, quam in omni transacto tempore suo.

Sequitur: Et quasi plantatio rosae in Jericho. Plantatio rosae, et ipsa inferius est spinosa, superius autem florida, sic et Christus est inferius tribulationum spinis circumdatus, atque superius gloria et honore coronatus. Jericho autem, quae luna dicitur, et hujus mundi et nostrae mortalitatis defectum exprimere solet. Dominus ergo quia missus a coelo nostram in hoc mundo mortalitatem induit, quasi aliunde est assumptus, et in Jericho plantatus. Et in hoc rosae est assimilatus, videlicet humilis, et punctionibus passionum obsitus, sed tandem superius flore purpureo dignitatis regiae decoratus.
[Col. 0590D]

Sequitur: Quasi oliva speciosa in campis. Olivam speciosam in campis videre potest, et in ejus aspectu delectari, quisquis per gyrum et longe et prope fuerit: ita et Christum undique mundo expositum videre potest, et in ejus visu delectari, quisquis ad eum fideliter et pie aspexerit. In qualibet orbis parte sit oliva, pacis est nuntia: et Isaias miratur pedes Christi annuntiantis et praedicantis pacem (Isa. LII, 7). Cujus etiam misericordia per olivam, quae gignit oleum, designari potest; quia et Graece misericordia vocatur; et oleum cunctis, quibus immiscetur, liquoribus excellit, sicut et Psalmista de ipsius Domini miserationibus testatur: Suavis Dominus universis; et miserationes ejus super omnia opera ejus (Psal. CXLIV, 9): et ideo congrue cernitur [Col. 0591A] in campis hujus olivae speciositas, quia qui campestrem, id est latam et agrestem, et imam conversationem habent, hi praecipue misericordia Salvatoris indigent, et ad eam respicere solent. Oleo ad repellendas noctium tenebras lumen alitur, infirmitates solvuntur, et requies lassis tribuitur: sic gratia misericordiae Salvatoris nostri lucem fidei et charitatis ac scientiae in nobis alendo, tenebras nostras illuminat, et animarum nostrarum morbos sanat, ac saeculi concupiscentiis fatigatos requiescere nos mente facit in contemptu saeculi. Grandis enim labor est, terrenis desideriis aestuare; et grandis requies, terrena non desiderare.

Sequitur: Et quasi platanus exaltata sum juxta aquam in plateis. Cum platanus per se ipsam sit sublimis [Col. 0591B] et amoena, respectu tamen proximae inferioris aquae sublimior apparet et jucundior: sic et Dominus Jesus, cum per seipsum incomparabiliter sit excelsus et speciosus, respectu tamen subjecti Christianorum populi, qui per aquam designatur, excelsior et gloriosior apparet, in plateis, id est, in latitudinibus et mundi et amplae conversationis. Si enim vitae nostrae consideremus humilitatem, et ad excellentiam conversationis, quam Christus inter homines duxit, respiciamus; quam sublimis erit in oculis nostris illa ejus conversatio? Nam ut platanus juxta subteriorem aquam est exaltatus, id est, subjectae fidelium plebi proximus et superpositus. Hinc et Psalmista de illo dixerat: Et erit tanquam lignum, quod plantatum est secus decursus aquarum (Psal. I, 6); id [Col. 0591C] est, per mysterium incarnationis erit positus juxta lapsus defluentium populorum. Plateae vero, latitudines designare solent: id est, et amplas conversationes, in quibus spatiantur qui vita sunt inferiores et labiles; ut aqua et mundi latas regiones: quia Graece dicitur latitudo.

Sequitur: Sicut cinnamomum et balsamum aromatizans odorem dedi. Cinnamomum dicitur eo quod cortex ejus in modum cannae sit rotundus et gracilis. Est enim brevissima arbuscula virgas proferens gracilissimas ac pretiosas. Nam id ejus, quod in crassitudine, id est grossitudine, extenditur, despectui est; quod vero gracilius provenerit, eximium est. Cinnamomum ergo significare videtur humilitatem Christi, quam praedicant Scripturae canna, id est [Col. 0591D] calamo, factae, quae virgas gignit gracilissimas et pretiosas, id est, sanctos disciplinis spiritualibus extenuatos, qui membra sunt ejus. Nam spirituales viri in eo sunt pretiosi; carnales autem habentur contemptui. Balsamum quoque pretiosissimum est, et consecratum fit chrisma, quo omnes Christiani ungimur, et significat et Christum et unctionem Spiritus ejus; de qua Joannes ait: Vos unctionem habetis a sancto, et nostis omnia (I Joan. II, 20). Utrumque vero, id est et cinnamomum et balsamum, mirabiliter redolet; et maxime, dum quis eo aromatizatur. Unde nunc odori utriusque aromatizantis odorem suum Christus similatur: quia dum in omni gente es natione credentes dono sui Spiritus [Col. 0592A] ungit, ejusdem unctionis odor validius in toto orbe fragrat, et ipse dulcius odorem notitiae suae per suos unctos in omni loco manifestat, ut ubique ei dicatur: Post te curremus in odorem unguentorum tuorum.

Sequitur: Quasi myrrha electa, dedi suavitatem odoris. Myrrha mortem Redemptoris nostri, cujus caro corruptionem non vidit, significat: quia caro mortua, quae myrrhae conditur unctione, non potest putrescere. Unde et haec myrrha dicitur electa: quia mors Domini singulariter ex omnium sanctorum mortibus electa fuit, per quam omnes viverent. Ideoque talem mors ista suavitatem odoris praebet, qualem nemo alium sentire potuit; ita ut ejus fragantia reviviscant mortui.

Sequitur: Et quasi storax, et galbanus, et ungula, [Col. 0592B] et gutta, et quasi Libanus non incisus, vaporavi habitationem meam, et quasi balsamum non mistum odor meus. Storax esse fertur arbor odorifera, quae sicut arundo cava est intus, et succo plena; et in Christo, qui est lignum vitae odoriferum, habitat omnis plenitudo Divinitatis corporaliter (Col. II, 9). Galbanum dicunt, confectum ex aromaticis. Et in Christo est omnium spiritualium virtutum omnimoda plenitudo. Ungula quoque dicitur ab unguento, quia praecipua est ad unguendum, et designat spiritalem Salvatoris unctionem, de qua Joannes ait: Sicut unctio ejus docet vos de omnibus (I Joan. II, 27). Gutta vero species esse medicorum perhibetur ad tumorem sanandum idonea, et ad deprimendum et exstinguendum venenum: et significat humilitatem [Col. 0592C] Domini, quae medicinaliter sanat tumorem elationis 158 nostrae, et omnia vitiorum venena perimit. Libanus est thus, et potius arbor thuris Christum designans, qui lignum est vitae, et fructum gignit odoriferum, qui Deo cremetur in sacrificium. Libanus non incisus; sponte profert ex se thus odoratius, incisus vero compellitur proferre thus non tanti odoris: et Christus ut Libanus non incisus sponte edidit omnia quae in carne gessit, ideoque melius redolens. Nos autem, ut incisus Libanus, saepe cogimur inviti bonum facere quod vile est, et parum redolens. Haec omnia, quae nunc dicta sunt, id est, storax, galbanus, ac ungula, et gutta, nec non et Libanus, optimum dant odorem, et locum, in quo sunt, inde replent: sic et Christus odore ac [Col. 0592D] calore suo vaporat habitationem suam: quia mentem quam inhabitat, calore suae dilectionis et odore suae sanctitatis replet. Mens enim, quae non sentit odorem istum et calorem, necdum Christi est habitaculum. Balsamum vero, cui liquor alius non est immistus, magis redolet: quia Christi sanctitas, cui nullum unquam peccatum immisceri potuit, suaviorem quam caeteri sancti praebet odorem.

Sequitur: Ego quasi terebinthus extendi ramos meos, et rami mei honoris et gratiae. Terebinthus est arbor magna, et ingentes multosque ramos undique protendens, quae resinam gignit aromaticam et medicinalem, omnibusque resinis aliis praestantiorem: et Christus velut arbor immensa, discipulos suos, [Col. 0593A] quasi ramos extendit in omnes mundi partes, Thomam et Bartholomaeum in Indiam, Matthaeum in Aethiopiam, Joannem in Asiam, Andream et Philippum in Scythiam. Petrum in Italiam, Paulum in Hispaniam, et caeteros in caeteras orbis plagas. Vel rami, quos extendit, opera sunt, quae in carne gessit. Et ex his, et operibus, vel discipulis, profert ipse resinam spiritalis gratiae, quae medeatur omnibus, et praestantior sit universis praedicationibus et gestis Testamenti Veteris. Et rami ejus sunt honoris et gratiae: quia et discipuli ejus, et actus ipsius, valde sunt honorabiles et gratiosi; quoniam et laude digni sunt, et Novi Testamenti gratiam hominibus afferunt.

Sequitur: Ego quasi vitis fructificavi suavitatem [Col. 0593B] odoris: et flores mei fructus honoris et honestatis. Vitis in terra plantata producit ex se palmites, et ex his fructum: et Christus resurgendo et ascendendo plantatus in terra viventium, sanctos qui sunt membra ejus, velut palmites ex se gignit, et ex his in se manentibus fructum operis boni producit. Unde et ait illis: Sicut palmes non potest ferre fructum a semetipso, nisi manserit in vite; sic nec vos, nisi in me manseritis (Joan. XV, 4). Fructificat ergo in eis: quia quidquid illi bene agunt, ipse facit, et ex ejus radice surgit fructus operis illorum. Et fructificat suavitatem odoris: quia fructus operum, quae facit in eis, suavis odor est bonae opinionis, dum videntes haec homines glorificant inde Patrem, qui est in caelis. Et flores ejus sunt fructus honoris et honestatis: [Col. 0593C] quia opera, quae in his proponendo inchoat, honorabiliter et honeste consummat; honoremque per haec et honestatem illis grandem praestat. Flores enim sunt vota et promissa: fructus autem impletiones promissorum per exhibitionem operum. Flores ergo sanctorum sunt fructus: quia membra Christi quod vovent, reddunt; quod promittunt, faciunt.

Sequitur: Ego mater pulchrae dilectionis, et timoris, et agnitionis et sanctae spei. In me gratia omnis vitae et veritatis, in me omnis spes [al., via] vitae et virtutis. Sapientia, quae est Christus, est mater pulchrae dilectionis: quia dilectionem gignit, non turpem, sed pulchram; non indecentem, sed honestam; non libidinosam, sed castam. Et mater timoris, scilicet [Col. 0593D] filialis vel casti, quia principium sapientiae timor Domini (Psal. CX, 10); et castum Dei timorem gignit pulchra dilectio, cujus genitrix est sapientia. Et agnitionis, quia Patrem nemo novit nisi Filius, et cui voluerit Filius revelare (Matth. XI, 27). Qui item dixit: Palam de Patre annuntiabo vobis (Joan. XVI, 25). Sic enim Sapientia, quae est Filius, mater est agnitionis. Et sanctae spei: quia spem de sanctis rebus nonnisi Christus gignit. Sancta enim spes est adipiscendi regnum Dei et justitiam ejus: et hanc vera dat sapientia, in qua est gratia omnis vitae et veritatis, quia nisi per gratiam, quae est in hac sapientia, id est in Christo, nullus vitam perpetuam seu veritatem incommutabilis ejus beatitudinis valet [Col. 0594A] consequi; cum ipse Christus sit veritas et vita (Joan. XIV). Ideoque et omnis spes vitae et virtutis est in eo; quia nonnisi per eum quis recte sperat vitam beatam, et immortalitatis ejus virtutem invenire, et virtutem aliquam bonae conversationis habere potest.

Sequitur: Transite ad me omnes qui concupiscitis me, et a generationibus meis implemini. Nonnulli sapientiam, quae Christus est, concupiscunt; sed quibusdam saecularium rerum obstaculis retinentur, ne ad eam veniant, eamque per religiosam conversationem apprehendant. Saepe enim fit ut dum quis ad religiosam vitam se convertere cogitat, et Christum sequi, obsistat ei et prava consuetudo vitiorum quibus delectari solet, et amor parentum, aut conjugis, [Col. 0594B] seu filiorum, et possessionum, sive blandimenta carnalium amicorum, et aliqua hujusmodi. Ideo vera sapientia jubet ut omnes, qui eam mente concupiscunt, transeant cunctos hujusmodi obices; et ad ipsam, dum licet, venire festinent; et postquam ad eam venerint, non remaneant vacui, sed impleantur generationibus ejus, id est, sensibus intelligentiae et prudentiae, ac virtutibus quas generare solet in his qui ad se venerunt.

Sequitur: Spiritus enim meus super mel dulcis, et haereditas mea super mel et favum. Memoria mea in generationes saeculorum. Ideo transeundum est ad divinam sapientiam, calcatis difficultatum obstaculis, quia spiritus ejus, quem inspirat transeuntibus ad [Col. 0594C] se, est melle dulcior; et haereditas sempiternae beatitudinis; quam eis praeparavit, superat dulcedine mel et favum. Mel dicit, propter animas justorum, quae corporibus solutae jam assistunt conspectui gloriae Conditoris, et datae sunt illis singulae stolae albae (Apoc. VI, 11): favum vero, propter electos, post resurrectionem tam in corporibus, quam in animabus in superno regno beatos, quando jam in terra sua duplicia possidebunt (Isa. LXI, 7). Favus enim est mel in cera, significans animam in corpore; sicut mel sine cera animam sine corpore. Sed et memoria sapientiae istius erit in generationes saeculorum, quia laus ejus perenniter ab electis decantabitur, et adhaerentes sibi faciet ejusdem laudis esse participes.
[Col. 0594D]

Sequitur: Qui edunt me, adhuc esurient; et qui bibunt me, adhuc sitient. Qui cordis ore dulcedinem verae sapientiae gustant, quanto ejus saporem sentiunt, tanto magis in desiderio ejus ardescunt; et quanto plus de hoc potu bibent, tanto avidius eum sitiunt. Nam spirituales deliciae cum habentur, in desiderio sunt; tantoque a comedente amplius esuriuntur, quanto et ab esuriente amplius comeduntur.

Sequitur: Qui audit me, non confundetur et qui operantur in me, non peccabunt. Qui Christum obedienter audit, non confundetur, id est non erubescet: quia cum honore magno erit ad dexteram ejus in judicio. Et qui operantur in eo, non peccabunt: [Col. 0595A] quia omne opus, quod secundum eum fit, caret peccato.

Sequitur: Qui elucidant me, vitam aeternam habebunt. Elucidant sapientiam, qui ob salubriter declarandam Christi notitiam Scripturas explanant, qui ipsum Christum pie praedicant, qui eum luce suorum operum glorificant; et ideo vitam aeternam habebunt, id est ipsum Christum; quia hic est verus Deus, et vita aeterna.



159 HOMILIA II.

IN EVANGELIUM SECUNDUM MATTHAEUM: Videns turbas Jesus ascendit in montem. Et cum sedisset, docebat discipulos suos dicens: Beati pauperes spiritu, etc. (Matth. V, 1.)
[Col. 0595B]

Beati pauperes spiritu, qui non necessitate, sed devota voluntate, contemptis omnibus, Deo vivunt. Haec paupertas duas habet partes: abdicationem rerum, etsi habeantur non sibi, sed ad opus pietatis; et contritionem spiritus, ut seipsum abdicet. Haec virtus, scilicet paupertas, jure prima ponitur, qua non praecedente non valent quae sequuntur: et licet absque sequentibus perfectum non faciat hominem; tamen promeretur auxilio divinae gratiae beatitudinem. Sed quia posset habere suarum rerum contemptum, et adhuc ex fragilitate carnis commoveretur per aliquam contumeliam, subjungit: Beati mites. Quos scilicet ira vel aliquid tale non afficit, sed qui omnia aequanimiter sustinent. Hac virtute laudatur Moyses: hujus quasi magnae magistrum se [Col. 0595C] facit ipse Christus, dicens: Discite a me quia mitis sum et humilis corde (Matth. XI, 29). Haec possidet veram terram. Nota congruam ascensionem. Primus enim est contemptus saeculi, cui jure aeterna promittuntur. Secundo loco ponitur mansuetudo, quae veram paupertatem conservat et munit, ne quo modo inquietari possit. Tertio loco sequitur: Beati qui lugent: postquam quae mundi sunt prorsus abjecimus, moresque improbos mansuetudine temperavimus, restat nobis lugere pro peccatis praeteritis, quod est irriguum inferius; et pro desiderio patriae coelestis, quod est irriguum superius: sed inferius sordes lavat praesentes, superius quidem accendit vitae futurae amatores.
[Col. 0595D]

Beati qui esuriunt et sitiunt justitiam. Nota tribus modis justitiam decerni: cum naturae nostrae sua servamus; cum proximo facimus quod nobis fieri volumus; cum Deo, quae Dei sunt, persolvimus. Quae justitia non plane in nobis impletur, donec Deus sit omnia in omnibus; propterea posuit esurire, non, satiari. Amatores enim veri boni semper sitiunt, nec eis sufficit quod justi sunt.

Beati misericordes. Misericordia de praecedentibus nascitur; quia non est vera compassio miserorum, nisi praecesserit vera paupertas veraque humilitas, et nisi mansuescat animus subjacens divinis legibus, nisi incipiat aliorum casus deflere et justitiam esurire: de quibus omnibus vera misericordia generatur. Nota quod hanc virtutem justitia praecedit. Justitiae [Col. 0596A] enim lumen, misericordia; misericordiae virtus, justitia est.

Beati mundo corde. Munditia cordis sexto ponitur loco, ut homo sexto die conditus per hanc munditiam recuperet Dei imaginem, quam caligo vitiorum delevit; ut a strepitu humanarum cogitationum semotus, corde mundo et imagine Dei reformata, quae Dei sunt tantum cogitet, et divinis praeceptis per omnia se applicet. Beati pacifici. Pax jure septimo ponitur loco. Postquam enim homo ad hoc promovit sese, ut contemptis omnibus quae mundi sunt, aeterna tantum diligere et cogitare possit, quod contemplativorum est; nihil aliud restat nisi ut Deum, qui vera pax est quam contemplabatur, praemium habeat.
[Col. 0596B]

His igitur septem praedictis virtutum gradibus congruit septiformis operatio sancti Spiritus de quo in Isaia legitur: Requiescet super eum spiritus Domini, spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI, 2). Sed ille a summo incipit, hic ab imo; ibi docetur Filius Dei ad ima descensurus, hic homo de imis ad similitudinem Dei ascensurus. In his gradibus primus est timoris spiritus, qui bene humilibus congruit, de quibus dicitur: Beati pauperes spiritu. Est enim timor iste filialis, de quo dicitur: Initium sapientiae timor Domini (Psal. CX, 10). Timor Domini facit contemptum hujus mundi, et hominem voluntarie pauperem beatitudine ditari. Unde superna gratia saluti nostrae providens [Col. 0596C] orationem nobis contulit, in qua septiformi prece spiritum septiformem possemus impetrare: ut suffragio gratiae septiformis septem supradictas virtutes assequamur, et per eas ad beatitudinem pertingere mereamur. Dum in ultima parte orationi Dominicae petimus, libera nos a malo, videmur orare ut per spiritum timoris Domini recedat a nobis omnis tumor elationis, et succedat humilitas verae paupertatis, cui detur beatitudo vitae coelestis.

Secundus est spiritus pietatis, qui mitibus convenit: qui enim pie vivere quaerit, sanctam Scripturam meditatur, et quod nondum intelligit non reprehendit, quare nec resistit: quod est mitem fieri. Quae virtus ut continua servetur, orat ne in intentionem [Col. 0596D] inducatur.

Tertio loco ponitur spiritus scientiae, qui convenit lugentibus, quia sciunt jam quibus malis teneantur vincti; quae antequam in Scripturis legerent appetebant, et ideo ad patriam suspirant. Et ut illae prosint lacrymae, orent et dicant: Dimitte nobis debita nostra, peccata scilicet, quibus detinemur, ut liberi ad patriam redeamus.

Quarto loco succedit spiritus fortitudinis, qui esurientibus et sitientibus justitiam congruit; quia qui verum desiderant gaudium, laborant refici veris bonis unde esuriunt. Sed illa esuries, ut ad satietatem pertingat, fulcitur spiritu fortitudinis, ne lassescat in via et ideo oramus: Panem nostrum quotidianum da nobis hodie.
[Col. 0597A]

Quinto loco ponitur spiritus consilii, qui misericordibus convenit. Nemo enim miseretur nisi spiritu consilii regatur. Unde oramus: Fiat voluntas tua, sicut in coelo et in terra. Quatenus voluntatem Dei consulentes, misereamur cui miserendum esse viderimus.

Sexto loco ponitur intellectus, qui mundis corde convenit. Illis scilicet, qui purgato oculo cordis vident quod corporeus oculus non potuit videre, vel auris audire. Hoc autem mundum cor regnum Dei dicitur videre: non illud quod nec incipit, nec desinit; sed quod in nobis est, dum vitia et potestas diaboli excluduntur. Unde oramus: Adveniat regnum tuum: id est, da ut per spiritum intelligentiae mundicordes possimus esse, et tibi in nobis regnum praeparare.
[Col. 0597B]

Septimus ponitur spiritus patientiae, qui pacificis congruit, in quibus nullus motus est rebellis, ut non discrepent in sanctificationem nominis Dei, sed vita, moribus nomen patris in filiis ostendatur. Unde orandum: Sanctificetur nomen tuum.

Vel ita nota gradus harum virtutum. Pauperibus promittitur regnum coelorum, illis scilicet, qui per spiritum timoris Domini omnia sua contempserunt. Mitibus haereditas, quasi testamentum patris cum pietate quaerentibus. Illis qui lugent scientes quibus malis sint involuti, promittitur consolatio. Esurientibus et sitientibus saturitas. Misericordibus misericordia promittitur, quia impenderunt aliis circumspectionem consilii. Mundis corde facultas videndi [Col. 0597C] Deum. Pacificis 160 similitudo Dei, quia filii Dei vocabuntur. Ille summus est qui vocari filius promeretur. Beati qui persecutionem patiuntur propter justitiam, quoniam ipsorum est regnum coelorum (Matth. V, 10). Omnes beati dicuntur qui habent quidquid desiderant. Beatitudo enim est status congregatione omnium bonorum perfectissimus. Septem igitur sunt quae perficiunt; octavum est, quod glorificat; perfectio namque illos qui Dei sunt probat Unde legitur: Succendatur fornax ut probetur aurum (Sap. III, 6).



HOMILIA III.

IN EVANGELIUM SECUNDUM MATTHAEUM. Jussit Jesus discipulos suos ascendere in naviculam, et praecedere [Col. 0597D] eum trans fretum, donec dimitteret turbas. (Matth. XIV, 22).

In hac lectione juxta mysticam intelligentiam summatim describitur Ecclesiae status ab adventu Salvatoris usque in finem saeculi. Jussit enim Dominus discipulos suos ascendere in naviculam, quando apostolis eorumque sequacibus gubernandam commisit Ecclesiam. Et ita praecedere trans fretum, id est tendere ad portum coelestis patriae, priusquam ipse ex toto migret ab hoc mundo. Nam cum suis electis et propter suos electos est ipse semper hic usque ad consummationem saeculi: et praecedunt illum trans mundanum pelagus, qui quotidie hinc transeunt ad terram viventium. Cum enim suos illuc omnes praemiserit, tunc relinquens multitudines reproborum, [Col. 0598A] nec ad conversionem eas ulterius monens, sed perditioni deserens migrabit hinc, ut cum solis electis suis in regno sit. Unde subjungitur: Donec dimitteret turbas. Nam in fine saeculi turbas inimicorum dimittet, ut a diabolo jam in sempiternam damnationem rapiantur. Et dimissa turba ascendit in montem solus orare. Turbas quidem gentium usque ad finem mundi non dimittet; sed turbam Judaicae plebis tunc dimisit, quando secundum Isaiam mandavit nubibus suis, ne super infructuosam vineam pluerent (Isa. V, 6), id est, apostolis jussit ne Judaeis ultra praedicarent, sed ad gentes pergerent. Sic ergo turbam illam dimisit, et in montem, id est in apicem regni coelestis, ascendit, de quo dictum fuerat: Quis ascendet in montem Domini, aut quis [Col. 0598B] stabit in loco sancto ejus? (Psal. XXIII, 3.) Mons enim altitudo est, et quid altius coelo? Illud ascendit Dominus. Et ascendit solus, quia nemo ascendit in coelum, nisi qui descendit de coelo, Filius hominis qui est in coelo (Joan. III, 13). Quamvis et in fine cum venerit, et omnes nos membra sua collegerit ac levaverit in coelum, etiam tunc solus ascendet; quia caput cum corpore suo unus est Christus. Nunc autem solum caput ascendit, Mediator Dei et hominum, homo Christus Jesus (I Tim. II, 5). Et ascendit orare, quia ivit ad Patrem pro nobis interpellare. Non enim in manufacta sancta introivit, exemplaria verorum: sed in ipsum coelum, ut appareat nunc vultui Dei pro nobis (Hebr. IX, 24).

Sequitur: Vespere autem facto, solus erat ibi. Vesper [Col. 0598C] propinquitatem finis saeculi designat, de qua et Joannes ait: Filioli, novissima hora est (I Joan. II, 18). Vespere igitur facto, solus erat ibi; quia, appropinquante mundi termino, solus in sancta sanctorum ut verus Pontifex intravit, ibique est ad dexteram Dei, et interpellat pro nobis (Rom. VIII, 34). Verumtamen dum ille orat in excelso, navicula turbatur fluctibus in profundo. Nam quia insurgunt fluctus, potest ista navicula turbari; sed quia Christus orat, non potest mergi.

Sequitur enim: Navicula autem in medio maris jactabatur fluctibus. Erat enim eis contrarius ventus. Navicula quippe est Ecclesia, mare saeculum, fluctus maris tumores saeculi et tribulationes mundi, seu [Col. 0598D] tentationum impetus elati. Ventus contrarius, spiritus daemoniorum, quo saeculi potestates adversus Ecclesiam sunt concitatae, et mundus contra sanctos frequenter commotus, et quo vitia vel iniquitates semper suggeruntur. Navis igitur in medio maris jactabatur fluctibus, dum Jesus in montis cacumine moraretur; quia ex quo Salvator in coelum ascendit, sancta Ecclesia magnis tribulationibus in hoc mundo agitata est, et variis persecutionum turbinibus pulsata, ac diversis malorum hominum pravitatibus vexata, vitiisque multimode tentata. Erat enim ei contrarius ventus, quia flatus malignorum spirituum ei semper adversatur, ne ad portum salutis perveniat; obruere eam nititur fluctibus adversitatum saeculi, omnes quas valet contrarietates ei commovens.
[Col. 0599A]

Sequitur: Quarta autem vigilia noctis venit ad eos, ambulans supra mare. Cum nox duodecim horas habeat, et quatuor militares vigilias, tribus horis unicuique vigiliae deputatis, quarta vigilia noctis extremitas est noctis. Nox vero tenebras tribulationum et errorum ac vitiorum et pericula tentationum designat. In quarta ergo vigilia noctis, hoc est in extremitate persecutionis, quae diu sub paganis regibus efferbuerat, vel circa finem cujuslibet gravioris adversitatis, venit Jesus ad suos. Et venit ambulans supra mare, id est calcans omnes tribulationum fluctus, et omnes tumores mundi sub pedibus habens, omnesque celsitudines saeculi premens. Quid enim maris nomine, nisi in bonorum nece saeviens mundi hujus amaritudo designatur? Super fluctus ergo maris Dominus ambulat: quia, cum se procellae [Col. 0599B] persecutionis erigunt, miraculorum ejus obstupefactione franguntur. Qui enim tumores humanae vesaniae mitigat, quasi erectas in cumulo undas calcat. Nam cum morem suum gentilitas destrui novae conversationis praedicatione conspiceret; cum mundi hujus divites elationi suae contraire facta pauperum; cum sapientes saeculi adversari sibi imperitorum verba pensarent, in persecutionis tempestatem tumuerunt. Sed qui verborum adversitate commoti, ad persecutionis procellas insiliunt, signorum, ut diximus, admiratione temperantur. Tot ergo in his fluctibus Dominus gressus posuit quot superbis persecutoribus miracula ostendit.

Sequitur: Et videntes eum supra mare ambulantem, [Col. 0599C] turbati sunt, dicentes quia phantasma est; et prae timore clamaverunt. Jesus transit calcans fluctus; et tamen tantae sunt tribulationes, ut etiam ipsi qui crediderunt in Jesum, et conantur perseverare usque in finem, plerumque turbentur et expavescant ne deficiant: Christo, inquam, fluctus caleante, id est saeculi ambitiones et altitudines deprimente, expavescunt Christiani. Merito igitur Domino in fluctibus ambulante timuerunt discipuli: quia Christiani, quamvis habentes spem in futuro saeculo, quando vident deprimi altitudinem hujus saeculi, nonnunquam turbantur de contritione rerum humanarum, nec a Deo fieri hanc arbitrantur, sed ab hoste. Turbati sunt ergo, dicentes quia phantasma est: quoniam dum considerant mundi gloriam sterni, et saecularium [Col. 0599D] elationum altitudines dejici, mundanosque fluctus calcari, plerumque turbantur de mundi percussionibus: quia nondum intelligunt Deum ista facere, sed putant spiritum hujus mundi phantasticum, id est subdolum Satanam, talia in mundo gerere, 161 et prae timore clamant turbati ad Dominum. Sed postmodum diligentius attendentes aperiunt Evangelium, aperiunt Scripturas divinas, et inveniunt ibi ista omnia praedicta, et animadvertunt quia non inanis et umbratilis ille spiritus, qui verum esse perdidit, sed verus Dominus facit haec, et deprimit celsitudines saeculi, ut ab humilibus glorificetur.

Unde et apte subditur: Statimque Jesus locutus [Col. 0600A] est eis, dicens: Habete fiduciam; Ego sum, nolite timere. Aut enim per internam aspirationem, aut per Scripturas, aut per praedicatores loquitur suis talia. Nolite, inquit, diffidere, sed fiduciam habete, nolite expavescere, sed impavidi estote: quia Ego sum, qui ista praedixi, et nunc ea facio pro vestris utilitatibus; et ideo necesse est ut fiant. Ego sum, qui non mutor, et cujus verba non transeunt, sed permanent, et rebus explentur; qui ad Moysen dixi: Ego sum qui sum (Exod. III, 14), ac praecepi ei: Sic dices filiis Israel: Qui est, misit me ad vos (Ibid.). Res enim quaelibet, si mutabilis est, non vere est. Non est enim ibi verum esse, ubi est et non esse. Nam quidquid mutari potest, mutatum, non est quod erat. Ac in veritate, quae manet, mutatio non est, nec praeteritum aut futurum, sed solum praesens, et hoc incorruptibiliter: [Col. 0600B] quod in creatura non est. Discute enim rerum mutationes, et invenies: fuit et erit. Cogita Deum, et invenies: est ubi fuit et erit esse non possit. Recte ergo Christus, qui est aeterna et incommutabilis veritas, dicit suis inter mundanas tribulationes fluctuantibus: Ego sum, nolite timere.

Sequitur: Respondens autem Petrus, dixit: Domine, si tu es, jube me venire ad te super aquas. Ac ipse ait: Veni. Petrus ordinem praedicatorum designat; aquae vero non solum tribulationes, sed et populos significant. Si, inquit, tu es, si tu incommutabilis permanes; jube, quia jussio tua est virtus efficiens; jube me super aquas, id est super fluctus [Col. 0600C] mundanarum tribulationum et super populos, venire ad te; ut et ego tibi incommutabili adhaerens, fiam incommutabilis, participatione firmitatis tuae. Vadit enim super tribulationes, qui non superatur aut mergitur ab eis, sed calcat et superat eas: sicut legimus quia sub Stephano facta est illa tribulatio, in qua ipse pro Christo primus animam suam posuit (Act. VII). Sed et super populos vadit ad Christum, qui regendo multitudines fidelium tendit ad regnum coelorum.

Sequitur: Et descendens Petrus de navicula, ambulabat super aquas, ut veniret ad Jesum. Hoc completum est et completur, dum sancti praedicatores ad exteras gentes mittuntur. Petrus enim de navicula descendit, quoties quilibet sanctus doctor de gremio [Col. 0600D] matris Ecclesiae, ubi fuerat educatus, pia condescensione perrexit ad illos, qui foris erant, ut eis viam salutis ostenderet. Et ambulavit super aquas, dum et tribulationes superando calcaret, et multitudines hominum Christo credere faciens sibi subderet. Ambulavit, inquam, non stetit: quia semper ea quae retro sunt longius fugiens, ad ea quae ante se magis ac magis se promovit, et quotidianis virtutum incrementis profecit. Et haec omnia egit, ut veniret ad Jesum, qui est Salvator et veritas incommutabilis; quatenus eum apprehendens et ei inhaerens, veram teneret in eo salutem et incommutabilitatem.

Sequitur: Videns vero ventum validum, timuit; et cum coepisset mergi, clamavit dicens: Domine, [Col. 0601A] salvum me fac. Validus ventus, vehemens conatus daemonum est ad excitanda corda hominum, velut aquas maris in inquietudinem persecutionis fidelium; vel ad suadendum fortiter malum. Qui scilicet ventus flabit tunc validus, quando Satanas in suis viribus extremo tempore contra justos relaxabitur. Quod in hac sententia nunc designari videtur, quia Petrus, qui est ordo praedicantium, videns ventum validum timuisse refertur. Quis enim vel perfectorum non timebit, quando sub Antichristo immanis illa persecutio ubique fervebit. Timens autem incipiet aliquantulum mergi: quia propter horrorem atrocitatis suppliciorum, quae sanctis inferentur, et propter admirationem fallacium signorum, quae per sequaces Antichristi fient, aliquantulum in [Col. 0601B] corde suo fluctuans, ab inferiori parte animae sentiet aliquid, quo nisi Christi dextera levaverit, facile totus demergi possit. Sed quia electus erit, ad Christum clamabit: Domine, salvum me fac, et sic eo subveniente erigetur. Erit enim tunc tribulatio magna qualis non fuit ab initio creaturae usque modo, neque fiet. Et nisi breviati fuissent dies illi, non fieret salva omnis caro: sed propter electos, breviabuntur dies illi (Matth. XXIV, 21, 22).

Unde et hic apte sequitur: Et continuo Jesus extendens manum apprehendit eum, et ait illi: Modicae fidei, quare dubitasti? Cito enim Salvator unicuique suorum extendet manum salutaris auxilii, quia non patietur eos tentari supra id quod ferre poterunt (I Cor. X). Et quemlibet eorum velociter apprehendet, [Col. 0601C] id est, quadam vi divini adjutorii assumens tenebit et eripiet. Modicae, inquit, fidei, quare dubitasti? Cujus fides in illa tribulatione non titubabit; quando martyr, qui pro Christo sanguinem suum fundet, nihil signorum facere poterit, et ante ipsus oculos tortor ipsius signa faciet? Pensemus ergo quae erit humanae mentis illa tentatio. Cujus enim tunc virtus non ab ipso cogitationum fundo quatiatur; quando qui flagris cruciat, miraculis coruscat? Tanta quippe tunc contra justos Autichristus et ministri ejus iniquitate et dolo effrenantur, ut etiam electorum corda non modico pavore feriantur. Unde scriptum est: Ita ut in errorem inducantur, si fieri potest, etiam electi (Matth. XXIV, 24). Quod videlicet [Col. 0601D] dicitur, non quia electi casuri sint, sed quia magnis terroribus velut casuri, sint trepidaturi. Notandum etiam quia haec fluctuum commotio, et Petri titubatio, vel mersionis inchoatio, etiam nostro tempore juxta spiritualem sensum quotidie agitur. Unicuique enim sua cupiditas, est tempestas. Amas Deum, ambulas super mare, sub pedibus tuis saeculi tumor. Amas saeculum, absorbet te: amatores enim suos vorare novit, non portare. Sed cum fluctuat cupiditate cor tuum, ut vincas tuam cupiditatem, invoca Christi Divinitatem. Putas enim tunc ventum esse contrarium, quando hujus saeculi surgit adversitas, et non etiam quando blanditur prosperitas. Nam quando bella, quando tumultus, quando fames, quando pestilentia, quando cuique hominum etiam [Col. 0602A] singulorum evenit privata calamitas, tunc putatur ventus adversus, et ibi putatur invocandus Deus: quando autem temporali felicitate saeculum arridet, quasi non est ventus contrarius. Noli hinc interrogare temporis tranquillitatem: sed interroga tuam cupiditatem. Vide si tranquillitas est in te: vide si non te subvertat ventus interior. Magnae enim virtutis est cum felicitate luctari, ne illiceat, ne corrumpat, ne subvertat illa felicitas. Disce calcare saeculum; memento fidere in Christo. Et si motus est pes tuus, si titubas, si aliqua non superas, si mergi incipis, exclama ad Jesum: Domine, salvum me fac. In Petro itaque communis omnium nostrum consideranda conditio est, ut si nos in aliquo tentationum ventus conatur subvertere, vel unda submergere, clamemus [Col. 0602B] ad Christum. Porriget ille manum, et eruet de profundo.

Sequitur: Et cum ascendisset in naviculam, cessavit ventus. In die novissimo ascendet in navem Ecclesiae; quia tunc sedebit super sedem Majestatis suae (Matth. XXV): quae sedes non inconvenienter intelligitur Ecclesia. Nam 162 qui per fidem et bonam operationem nunc semper inhabitat Ecclesiam, ipse tunc per suae gloriae manifestationem ingredietur Ecclesiam. Et tunc cessabit ventus: quia daemones ulterius non habebunt potestatem flammas tentationum vel commotiones tribulationum emittere contra eam. Tunc enim pacata ei erunt omnia, et quieta.

Sequitur: Qui autem in navicula erant, venerunt, [Col. 0602C] et adoraverunt eum, dicentes: Vere Filius Dei es. Qui in Ecclesia fideliter inter procellas tentationum accedent gaudentes ad eum, et cum ipso regnum ejus intrantes adorabunt eum, ac perpetualiter laudantes, Filium Dei veraciter hunc esse clamabunt. Tunc enim fiet quod de electis a morte resuscitatis dicitur: Veniet omnis caro, ut adoret coram facie mea, dicit Dominus (Isa. LXVI, 23). Et item: Beati qui habitant in domo tua: in saecula saeculorum laudabunt te (Psal. LXXXIII, 5). Nam quem corde crediderunt ad justitiam, ore autem confessi sunt ad salutem (Rom. X, 10), hunc corde videbunt ad vitam, et ore laudabunt ad gloriam, contemplantes qualiter a Patre sit ineffabiliter genitus, cum quo vivit regnat in unitate Spiritus sancti Deus, per [Col. 0602D] omnia saecula saeculorum. Amen.



HOMILIA IV.

IN EVANGELIUM SECUNDUM MATTHAEUM: Post dies sex, assumpsit Jesus Petrum, et Jacobum et Joannem fratrem ejus: et duxit illos in montem excelsum seorsum; et transfiguratus est ante eos. Et reliqua. (Matth. XVII.)

Quia Salvator noster electos suos per hujus vitae labores ad illam, quae laborem nescit, vitam futurae beatitudinis introducere disposuit; modo per Evangelium suum sudores certaminum temporalium, modo palmam praemiorum describit aeternorum, ut, scilicet, auditis agonum necessitatibus, meminerint sibi requiem in hac vita non esse petendam; audita [Col. 0603A] rursum dulcedine futurae beatitudinis, levius ferant mala transeuntia, quae bonis speraverunt remuneranda perpetuis. Cum enim suas suorumque passiones paulo superius praenuntiasset, ait: Filius enim hominis venturus est in gloria Patris sui cum angelis suis: et tunc reddet unicuique secundum opera ejus (Matth. VI, 27). Ubi poterant discipuli in suis cogitationibus dicere: Occisionem et mortem nunc dicis esse venturam; quod autem promittis adfuturum te in gloria Patris cum angelorum ministeriis et potestate judicis, hoc in tempora longa differetur. Praevidens igitur occultorum cognitor quid possent objicere, praesentem timorem praesenti compensavit praemio. Subjunxit enim: Amen dico vobis, sunt quidam de hic stantibus, qui non gustabunt mortem, [Col. 0603B] donec videant filium hominis venientem in regno suo (Matth. XVI, 28). Ac si diceret: Qualis venturus est in fine, talis ob incredulitatem vestram praesenti tempore demonstrabitur, videntibus [al., viventibus] his, qui hic assistunt. Nam quia incertum est omnibus tempus universalis judicii, incertaque singulis hora sui exitus, et poterat longa videri praesens afflictio nescientibus quando requies promissa veniret. Voluit pius Magister aliquibus discipulorum suorum adhuc in terra degentibus aeternae promissionis gaudia praemonstrare; quatenus et ipsi, qui vidissent, et omnes qui audire possent, levius adversa praesentia tolerarent, reducto saepius ad mentem futurae retributionis munere, quod exspectarent. Sunt, inquit, aliqui hic stantes, qui non gustabunt mortem, [Col. 0603C] donec videant filium hominis venientem in regno suo. Venientem quippe in regno suo viderunt eum discipuli sui, qui in ea claritate viderunt fulgentem in monte, in qua peracto judicio ab omnibus sanctis in regno suo videbitur.

Sequitur enim in evangelica narratione id de quo loqui volumus: Et post dies sex, assumpsit Jesus Petrum, et Jacobum, et Joannem fratrem ejus, et duxit illos in montem excelsum seorsum. Quod post dies sex, ex quo promisit discipulis claritatem suae visionis Dominus ostendit, significat sanctos in die judicii regnum percepturos, quod eis promisit, qui non mentitur, Deus, ante tempora saecularia (Tit. I, 2). Tempora quippe saecularia, sex aetatibus constant. Quibus completis, audient a Domino: Venite, benedicti [Col. 0603D] Patris mei; possidete paratum vobis regnum a constitutione mundi (Matth. XXV, 34). Possunt etiam sex dies promissae Dominicae visionis et gloriae, perfectionem bonorum operum designare, sine quibus ad contemplandam Conditoris sui majestatem quisque non valet pervenire. Quia enim Dominus sex diebus rerum creaturam formavit, et septima requievit ab operibus suis (Gen. I, II); recte per sex dies opera bona, quibus ad requiem pervenire debemus, exprimuntur. Et quia qui Deum videre, et ad gloriam beatae resurrectionis pertingere concupiscit, debet agere bona quae novit; recte post dies sex, gloriam sui regni quam spopondit discipulis, Salvator ostendit. Lucas tamen sic scripsit: Factum [Col. 0604A] est autem post haec verba fere dies octo, et assumpsit Petrum, et Joannem et Jacobum, et ascendit in montem ut oraret (Luc. IX, 28). Secundum quem Lucam octava die Dominus promissam futurae beatitudinis gloriam discipulis ideo manifestavit, ut ostensa caelestis vitae dulcedine cunctorum qui hanc audire possent, corda refoveret, et octonario dierum numero verum gaudium tempore resurrectionis doceret esse venturum. Nam et ipse octava die, hoc est post sextam Sabbati, qua crucem ascendit; ac septimam Sabbati, qua in sepulcro quievit, a mortuis resurrexit: et nos post sex hujus saeculi aetates, in quibus pro Domino labores toleramus, ac septimam sabbatismi animarum, quae interim in alia vita geritur, octava profecto aetate resurgemus. Nam quod [Col. 0604B] Matthaeus, vel etiam Marcus, Dominum post sex dies transfiguratum dicit, nec ordine temporis, nec ratione mysterii discrepat a Luca qui octo dies ponit. Quia Matthaeus narrat medios tantum dies, unde et absolute post sex dies factum commemorat; hic autem primum, quo haec Dominus promisit; et ultimum, quo sua promissa complevit, adjungit, ideoque temperatius loquens fere dies octo ponit. Et in ratione mystica, ille post sex mundi aetates sanctis ab omni labore quiescendum, hic autem octavo tempore designat esse resurgendum. Tres autem discipulos Dominus assumpsit, quibus glorificationem suam ostenderet, vel quia qui nunc fidem sanctae Trinitatis in charitate operantem servant integram, tunc de ejus revelata visione perenniter laetatur; [Col. 0604C] vel quia tres sunt ordines fidelium in Ecclesia, qui soli ad hanc visionem pervenire mereantur, videlicet, praepositi, et continentes, atque conjugati. Quisquis enim in aliquo trium istorum graduum inventus non fuerit, ad gaudium visionis hujus non pertinebit. Petrus namque, propter primatum suum, praelatos Ecclesiae designat: Joannes autem, qui permansisse virgo perhibetur, caelibes ac mundi contemptores praemonstrat: Jacobus vero, qui supplantator dicitur, conjugatos et mundo licite utentes significat. Hic ergo tribus discipulis, per quos universi designantur electi, Dominus gloriam suam ostensurus in montem eos ducit excelsum, ut doceat omnes qui hanc videre desiderant, non in infimis jacere voluptatibus, non illecebris servire carnalibus, non [Col. 0604D] terrenis adhaerere cupiditatibus; sed aeternorum amore ad superna semper erigi, et angelicae 163 munditiae, pietatis, et pacis et dilectionis, et bonitatis, et justitiae vitam, quantum mortalibus possibile est, semper imitari debere, juxta illud Apostoli: Nostra autem conversatio in coelis est. Unde etiam salvatorem exspectamus Dominum nostrum Jesum Christum, qui reformabit corpus humilitatis nostrae, configuratum corpori claritatis suae (Philipp. III, 20, 12). Ostensurus gloriam suae Majestatis, in montem discipulos ducit, ut discant ipsi, discant omnes qui hanc videre sitiunt, non eam sibi in hujus saeculi profundo, sed in regno supernae beatitudinis esse quaerendam, et studeant digni fieri ascendere in montem [Col. 0605A] Domini, et stare in loco sancto ejus. Et bene evangelista, cum dixisset quia duxit illos in montem excelsum, addidit seorsum: quia justi et tunc cum pravorum vicinia premuntur, animo tamen toto ac mentis intentione, et operum exsecutione separati sunt ab illis, et in futuro prorsus etiam corpore et loco segregabuntur ab eis, quando abscundet eos Dominus in abdito vultus sui a conturbatione hominum, et proteget in tabernaculo suo. Qui, juxta Lucam, ascendit in montem oraturus, et sic transformandus: quia in coeli secretam altitudinem, ut verus Pontifex, ascendit pro suis interpellaturus, suamque gloriam eis ibi manifestaturus; et ut ostenderet quia qui beatam resurrectionem exspectant, et regem in decore suo videre desiderant, [Col. 0605B] mente in excelsis habitare, ac continuis precibus insistere debeant.

Sequitur: Et transfiguratus est ante eos. Et resplenduit facies ejus sicut sol; vestimenta autem ejus facta sunt alba, sicut nix. Lucas vero dicit: Et facta est, dum oraret, species vultus ejus altera, et vestitus ejus albus refulgens (Luc. IX, 29). Transfiguratus autem Dominus ante discipulos, et in altera specie vultus apparens, non formam humani corporis amisit, sed suam suorumque glorificationem praemonstravit. Facta est enim species vultus ejus altera, id est, alterius gloriae, quando resplenduit sicut sol. Cujus, scilicet, splendoris et gloriae claritas ad naturam susceptae humanitatis specialiter pertinebat. Nam illam ipsius Divinitatis ineffabilem et inaccessibilem [Col. 0605C] visionem, quae in aeternam vitam beatis mundo corde servatur, nullo modo discipuli mortali adhuc carne circumdati poterant intueri. In hac ergo transfiguratione Dominus et sui corporis gloriam qua per resurrectionem erat illustrandum praemonstravit, et electorum omnium quantae claritatis post resurrectionem futura sint corpora praemonuit. Nam et de illis alias ait: Tunc justi fulgebunt sicut sol, in regno Patris eorum (Matth. XIII, 43). Et hic in exemplum futurae clarificationis ipsius, resplenduit facies ejus sicut sol. Non quia Domni, et sanctorum ejus, aequalis possit esse claritas et gloria; sed quia nihil sole clarius videre novimus: non solum Domini, sed et sanctorum in resurrectione gloria solis aspectui comparatur, quia clarius sole aliquid, unde [Col. 0605D] exemplum daretur hominibus, minime potuit inveniri. Possumus etiam per faciem ejus intelligere praesentem et manifestam cognitionem humanitatis ipsius. Resplenduit ergo sicut sol facies ejus: quia in illo supernae beatitudinis regno sanctis omnibus ita resplendebit unico ac singulari splendore clarissima etiam humanitatis ejus contemplatio, sicut sol unica et singulari claritate superat omnia quae corporeis oculis lucida videntur. Vestimenta autem ejus, quae sicut nix albedine refulsere, non incongrue sancti ejus figuraliter intelliguntur, Apostolo dicente: Quotquot baptizati estis, Christum induistis (Galat. III, 27). Quae, scilicet, vestimenta, ipso inter homines in terris conversante, despecta aliorumque similia videbantur; [Col. 0606A] sed eo montem petente, novo candore refulsere: quia, sicut Joannes loquitur, nunc quidem filii Dei sumus, sed nondum apparuit quid erimus: scimus autem quia, cum apparuerit, similes ei erimus, quoniam videbimus cum sicuti est (I Joan. III, 2). Unde bene Marcus de eisdem vestimentis ait quia facta sunt splendentia, candidaque nimis, velut nix, qualia fullo super terram non potest candida facere (Marc. XVIII, 2). Quia quod omnibus patet, nemo est qui sine corruptione et dolore vivere possit super terram, nemo est qui sine attactu alicujus peccati vivere queat super terram. Sed quod fullo, id est doctor animarum, sive mundator aliquis sui corporis eximius, super terram, non potest, Dominus faciet in coelo, emundans Ecclesiam, vestem videlicet suam, [Col. 0606B] ab omni inquinamento carnis et spiritus, insuper et aeterna carnis et spiritus beatudine ac luce reficiens.

Sequitur: Et ecce apparuerunt illis Moyses et Elias cum eo loquentes. Lucas haec plenius exposuit: Et ecce duo viri loquebantur cum illo. Erant Moyses et Elias visi in majestate, et dicebant excessum ejus, quem completurus erat in Jerusalem (Luc. IX, 30, 31). Moyses et Elias, qui locuti sunt in monte cum Domino, et dicebant excessum ejus, quem completurus erat in Jerusalem, id est, passionem ac resurrectionem ejus, oracula legis ac prophetarum designant, quae in Domino completa, et nunc doctis quibusque patent, et in futuro manifestius patebunt electis omnibus. Qui bene visi in majestate dicuntur, quia tunc apertius videbitur quanta veritatis dignitate [Col. 0606C] omnis divinorum eloquiorum non solum sensus, sed et sermo fuerit prolatus. Possumus excessum ejus intelligere specialiter exaltationem humanitatis ejus, qua excessit omnia, sicut docet Apostolus dicens de Patre: Ut sciatis quae sit supereminens magnitudo virtutis ejus, quam operatur in Christo, suscitans illum a mortuis, et constituens ad dexteram suam in caelestibus, supra omnem principatum, et potestatem, et virtutem, et dominationem, et omne nomen quod nominatur, non solum in hoc saeculo, sed et in futuro; et omnia subjecit sub pedibus ejus (Ephes. I, 18-21). Hic est excessus Mediatoris Dei et hominum hominis Jesu Christi. Quem excessum licet Pater operatus sit, ipse tamen secundum divinitatis potentiam nihilominus operatus est, atque complevit. Quaecunque [Col. 0606D] enim Pater fecerit, haec et Filius similiter facit (Joan. V, 19). Et complevit illum in superna Jerusalem, ubi semper videtur pax Dei, quae exsuperat omnem sensum (Philipp. IV, 7) Sed et in sanctis suis magnum excessum complebit, quando post judicium vos usque ad celsitudinem paternae visionis elevabit. Hunc itaque excessum capitis et membrorum in civitate magni regis complendum Moyses et Elias dicebant: quia gloriam exaltationis Christi et Ecclesiae praedixerunt jugiter lex et prophetae. Subjungit autem hoc loco Lucas solus, dicens: Petrus vero, et qui cum illo erant, gravati erant somno. Et evigilantes viderunt majestatem ejus, et duos viros qui stabant cum illo (Luc. IX, 32). Nam iste solus, qui octavi diei mentionem praemisit, [Col. 0607A] nunc speciem resurrectionis describit. Nam in Petro et sociis ejus, ut supra dictum est, omnes designantur electi, qui gravantur somno, dum corpora eorum in tumulis usque ad finem saeculi dormiunt: sed in die resurrectionis evigilabunt, et ad videndam perpetuo gloriam majestatis ejus sublimabuntur. Sed et duos viros stantes cum eo videbunt, id est veritatem sensus legis et prophetarum, quae istam clarificationem praenuntiaverunt. Vel somno erant gravati: quia splendor incomprehensibilis divinitatis premit quodam velut gravi pondere sensus corporis nostri. Et evigilantes viderunt majestatem ejus: quia qui somnum corporis a suo corde excutiunt, et mente vigiles fiunt, ad lucem supernae visionis elevantur.
[Col. 0607B]

Sequitur: Respondens autem Petrus, dixit ad Jesum: Domine, bonum est nos hic esse. Si vis, faciamus hic tria tabernacula, tibi unum, Moysi unum, et Eliae unum: Et haec etiam Lucas, cum de duobus viris loqueretur, sic ait: Et factum est, cum discederent ab illo, ait Petrus ad Jesum: Praeceptor, bonum est nos hic esse; faciamus tria tabernacula, unum tibi, unum Moysi, et unum Eliae: nesciens quid diceret (Luc. IX, 33). Discessio Moysis et Eliae a Christo, secundum illud intelligenda est, 164 quod ait Apostolus, quia cum venerit quod perfectum est, evacuabitur quod ex parte est (I Cor. XIII, 10). Recedet enim doctrina legis et prophetarum, ubi manifestatio divinae visionis sanctis apparuerit. Petrus vero ad ea, quae cernebat, respondit: Bonum est nos hic esse, virosque [Col. 0607C] jam discedentes cupiebat ibi retinere nova tabernaculorum constructione. Nam quia quo amplius quisque vitae caelestis dulcedinem degustat, eo amplius fastidit omnia quae placebant in infimis: merito ipse nunc visa Domini et sanctorum ejus majestate, repente cuncta quae noverat terrena obliviscitur, et solis his quae videbat delectatur adhaerere; ibique cum Jesu optat habitare, ubi manifestata ejus gloria laetatur, dicens: Domine, bonum est nos hic esse. Quia revera solum hominis bonum est intrare in gaudium Domini sui, et huic contemplando in aeternum assistere. Unde merito nihil unquam veri boni habuisse putandus est, cui, reatu suo exigente, contingit nunquam sui faciem videre Creatoris. Quod si beatus Petrus glorificatam Christi humanitatem [Col. 0607D] contemplatus tanto afficitur gaudio, ut nullatenus ab ejus intuitu velit secerni: quid putamus esse beatitudinis iis qui Divinitatis ejus altitudinem videre meruerint? Et si cum duobus tantum sanctis, Moyse scilicet et, Elia, transfiguratam in monte hominis Christi speciem videre bonum maximum duxit, quis sermo explicare et quis sensus valet comprehendere quanta sint gaudia justorum, cum accesserit ad Sion montem, et ad civitatem Dei viventis, Jerusalem caelestem, et multorum millium Angelorum frequentiam (Hebr. XII, 22); ipsumque civitatis ejusdem artificem et conditorem Deum, non per speculum et in aenigmate sicut nunc, sed facie ad faciem conspexerint? (I Cor. XIII, 12.) Tamen [Col. 0608A] beatus Petrus, in eo quod caelesti conversationi tabernacula facienda putavit, nesciebat quid diceret. In illa namque caelestis vitae gloria domus necessaria non erit, ubi, divinae contemplationis luce omnia pacificante, aura adversitatis alicujus timenda nulla remanebit, testante Apostolo Joanne, qui ejusdem supernae civitatis claritatem describens ait inter alia: Et templum non vidi in ea; Dominus enim omnipotens templum illius est, et Agnus (Apoc. XXI, 22). Nesciebat ergo quid diceret, qui mente excesserat; quia in domo Patris, quae in coelis est, domus manu facta necessaria non sit. Nesciebat quid diceret, qui Christum in illa claritate semper ibi retinere volens, non cogitabat quia salvari mundus nisi morte Christi non poterat. Nesciebat quid diceret, qui [Col. 0608B] oblitus est regnum sanctis a Domino non alicubi terrarum, sed in coelis esse promissum: nec recordatus est se suosque coapostolos mortali adhuc carne circumseptos immortalis vitae statum subire non posse.

Sequitur: Adhuc eo loquente, ecce nubes lucida obumbravit eos. Et ecce vox de nube, dicens: Hic est Filius meus dilectus, in quo mihi bene complacui; ipsum audite. Lucas etiam ita: Haec autem illo loquente, facta est nubes, et obumbravit eos; et timuerunt intrantibus illis in nubem. Et vox facta est de nube, dicens: Hic est Filius meus dilectus, ipsum audite (Luc. IX, 34). Quia Petrus tabernacula facere quaerebat, obtectu lucidae nubis est admonitus in illa vitae caelestis habitatione domos non fore necessarias, [Col. 0608C] ubi omnia Dominus aeterna suae lucis obumbratione protegit; qui lucem habitat inaccessibilem (I Tim. VI, 16). Haec enim nubes lucida, quae nunc super discipulos facta est, et obumbravit eos, est illa lux inaccessibilis, in qua Deus habitat. Quae inaccessibilis est viribus nostris, sed acceditur ad eam muneribus divinis. Moyses enim accessit ad caliginem in qua erat Deus (Exod. XX, 21). Nam illa caligo, et ista nubes, atque illa lux, idem sunt. Quia et omnis etiam corporea lux, quae prae nimietate claritatis non potest aspici, recte caligo et inaccessibilis dici potest, sicut et oculorum nostrorum reverberatio probat in aspectu solis. De hac nube et luce dictum est in Exodo mystice: Operuit nubes tabernaculum testimonii, et gloria Domini [Col. 0608D] implevit illud, nec poterat Moyses ingredi tectum foederis, nube operiente omnia, et majestate Domini coruscante (Exod. XL. 32, 33). De hac similiter et in tertio Regum libro scriptum est: Nebula implevit domum Domini et non poterant sacerdotes stare et ministrare propter nebulam: impleverat enim gloria Domini domum Domini. Tunc ait Salomon: Dominus dixit ut habitaret in nebula (III Reg. VIII, 10, 12). De hac et venerandus Pater Dionysius ait, sicut et alibi meminimus: Divina caligo est inaccessibile lumen in quo habitare Deus dicitur, et invisibili eo existente propter supereminentem claritatem, et inaccessibili eodem per superexcellentiam superessentialis luminum manationis. In hoc sit omnis Deum scire et [Col. 0609A] videre dignus, eum non videndo neque cognosco, vere super visionem et cognitionem factus hoc ipsum cognoscens, quia post omnia est sensibilia et intelligibilia, et prophetiae videns, Mirabilis facta est scientia tua ex me: confortata est, et non potero ad eam (Psal. CXXXVIII, 6). His beati Dionysii tam ponderosis verbis consonat et David dicens de Domino: Caligo sub pedibus ejus, et ascendit super cherubim, et volavit: volavit super pennas ventorum. Et posuit tenebras latibulum suum (Psal. XVII. 10, 11, 12). Caligo namque est ei sub pedibus, quia non ea claritate ab inferioribus cernitur, qua in superioribus dominatur. Ascendit enim super cherubim et volavit: Cherubim quippe plenitudo scientiae dicitur; proinde super plenitudinem scientiae ascendisse perhibetur et volasse, [Col. 0609B] quia majestatis ejus celsitudinem scientia nulla comprehendit. Volavit ergo, quia longe in altum ab intellectu nostro se rapuit. Volavit super pennas ventorum, quia scientiam transcendit animarum. Et posuit tenebras latibulum suum, quia dum caligine nostrae infirmitatis obscuramur, per ignorantiam nostram nobis absconditur, ne a nobis modo in aeterna et intima claritate videatur. Posuit tenebras latibulum suum, quia in ejus cognitione caligat acies mentis universae rationalis creaturae, parumque videt esse quidquid de eo valet agnoscere, ad comparationem eorum quae de ipso se sentit ignorare. Nubes et caligo in circuitu ejus: quia latet in quadam obscuritate incomprehensibilitatis suae, nec agnosci potest a creatura, nisi quantum vult [Col. 0609C] revelare. In hanc itaque nubem intrantes apostoli timuerunt, quia quicunque ad Dei contemplationem sic proficiunt, ut eum in hujusmodi nube obscuritatis arcanorum ejus videant, cum magno metu reverentiae id faciunt. Unde et seraphim, qui eum primi cognoscunt, faciem ejus et pedes velant, et mediis alis volant: ut intelligamus quia et tam sublimis ordo beatissimorum spirituum timidus est circa celsiora et profundiora divinarum visionum, et mediocriter ad deificas scientias attollitur. De praedicta vero nube venit vox Patris, dicens de Christo: Hic est Filius meus, quia de immensa obscuritate divinae incomprehensibilitatis procedit ad nos alta notitia generationis sempiterni Filii Dei, in quam nec genitor est genito prior, nec [Col. 0609D] genitus genitore posterior: quia constat et Patrem sempiterne genuisse, et Filium sempiterne natum esse. Sed cujus fulgorem mentis acies nondum capit, generationem ejus quis enarrabit? (Isa. LIII, 8.) Quia vero resplendentem Filii hominis faciem apostoli cernere desiderabant, adfuit Pater in voce, docens eumdem esse Filium suum dilectum; ut discerent ab humanitatis ejus gloria, quam videbant, ad divinitatis ipsius, quae aequalis et consubstantialis est illi, contemplandam suspirare praesentiam. Quod autem ait de Filio, in quo mihi bene complacui, hoc est quod idem Filius alibi testatur: Qui me misit mecum est, et non relinquit me solum, quia ego quae placita sunt ei facio semper (Joan. VIII, 29). Nam quando de hominibus [Col. 0610A] dixit: Poenitet me fecisse (Gen. VI, 7) eos, quasi sibimetipsi displicuit in peccatoribus, quos creaverat. In solo autem Unigenito sibi complacuit: 165 quia hunc inter homines hominem creasse eum non poenituit omni modo, in quo peccatum nullum invenit, propter quod se reprehenderet, quasi per poenitentiam; sed plenitudinem totius sanctitatis, quae sibi valde complacuit. Et quod adjunxit, ipsum audite, admonuit eum esse de quo supradictus Moyses populum, cui legem dedit, praemonebat, quia prophetam vobis suscitabit Dominus Deus vester de fratribus vestris tanquam me, ipsum audietis juxta omnia quaecunque locutus fuerit vobis (Deut. XVIII, 15). Neque enim Moysen et Eliam, id est legem et prophetas, audiri vetat; sed omnibus [Col. 0610B] his auditionem Filii, qui legem et prophetas venit adimplere, praeferendam insinuat, cunctisque veteris instrumenti typis et aenigmatibus lucem evangelicae veritatis anteponendam intimat.

Sequitur solus Matthaeus, dicens: Et audientes discipuli ceciderunt in faciem suam et timuerunt valde. Humana fragilitas conspectum majoris gloriae ferre non sustinet, totoque animo ac corpore contremiscens ad terram decidit. Omnesque sancti, cum in Dei visione proficiunt, quanto magis Divinitatis interna conspiciunt, tanto magis se nihil esse cognoscent. Audita ergo Dei voce, Petrus et socii ejus in faciem suam ceciderunt, quia quamvis homo ad intelligenda sublimia levetur, ex contemplatione tamen majestatis Dei infirmitatem suae conditionis [Col. 0610C] intelligit. Et quasi statum non habet, qui se ante Dei oculos esse pulverem et cinerem videt. Audierunt enim vocem Patris, quia ex ejus revelatione cognoverunt Filium ei prorsus aequalem, omnia tenentem, omnia implentem, omnia circumplectentem, omnia superexcedentem, omnia sustinentem, ubique totum, incircumscriptum, et incomprehensibilem: et ceciderunt in faciem, quia tanto apud se in suis cogitationibus consternati sunt, quanto eis illud altum erat quod audiebant. Ac naturam et excellentiam Unigeniti Dei cogitantes expaverunt, et vilia de se senserunt in eo quod comprehendebant, dum supernis intenderent, quae ab eis comprehendi non poterant. Hinc et Ezechiel de pennatis animalibus ait: Cum fieret vox super firmamentum, quod [Col. 0610D] erat super caput eorum, stabant, et submittebant alas suas (Ezech, I, 25). Animalia namque sanctos designant. Et firmamenti nomine exprimitur incarnatus Unigenitus, per hoc quod in eo natura nostra ad aeternitatem firmata est. Fit ergo vox super firmamentum, cum Pater de Christo dicit: Hic est Filius meus dilectus, in quo mihi bene complacui. Et tunc animalia stant, alasque submittunt: quia sancti intenta mente supernis intendunt, et virtutes suas humiliant. Stant enim, quando eum, qui super caput, id est super menies, eorum est, intenta contemplatione considerant; et alas demittunt, quia suae virtutes eis vilescunt, dum alta supernae incomprehensibilitatis aspiciunt. Sed et in [Col. 0611A] eo quod dicitur: Hic est Filius, in quo mihi bene complacui, alas submittunt, quia in ejus innocentia et sanctitate videat in quantis ipsi quotidie delinquant, et quam parum de perfectione sanctitatis habeant; et omnem de suis viribus praesumptionem deponunt.

Sequitur adhuc Matthaeus, dicens: Et accessit Jesus et tetigit eos, dixitque eis: Surgite, et nolite timere. Ad discipulos in infirmitatis suae confusione jacentes accessit per gratiam, et tetigit eos per virtutem, jussitque ut ad opera fortia surgerent; et timorem quem charitas ejicit, abjicerent. Accessit, et tetigit, quia illuminavit et adjuvit. Accedit, sed non tangit; quandoquidem per ejus gratiam illuminamur, sed exigentibus nostris meritis non adjuvamur. Plerumque [Col. 0611B] enim videmus quae agenda sunt, sed haec opere non valemus implere. Nitimur, et infirmamur. Mentis judicium rectitudinem conspicit, sed ad hanc operis fortitudo succumbit. Quia nimirum jam de poena peccati est, ut ex dono quidem possit bonum conspici; sed tamen ab eo, quod conspicitur, contingat per meritum repelli. Sed ad prostratos accessit Dominus, eosque tetigit, et ut surgerent imperavit: quia cum nos infirmitatem nostram subtiliter agnoscentes humiliter jacemus, tunc virtute Spiritus sancti tangimur, et ad robusta opera surgere praecipimur, quae non per timorem, sed per charitatem faciamus.

Sequitur Matthaeus: Levantes autem oculos suos, neminem viderunt, nisi solum Jesum. Quod et Lucas, [Col. 0611C] dum de Patris voce loqueretur, sic ait: Vox Patris facta est de nube, dicens: Hic est Filius meus, etc. Et dum fieret vox, inventus est Jesus solus (Luc. IX, 35, 36), evanuerunt servi: ut indubitanter agnosceremus quia solus Jesus est naturalis et unicus Dei Filius, non Moyses aut Elias. Qui igitur in consideratione suae infirmitatis oculos mentis, dum jacerent, defixerant, ipsi surgentes levaverunt eosdem spiritales oculos ad altiores divinae contemplationis. Et tunc neminem viderunt, nisi solum Jesum: quia nullus est in gloria Dei Patris, nisi Dominus Jesus Christus, et ad ejus comparationem nullus sanctorum est aliquid; cessantque voces legis et prophetarum, ubi Pater voce propria declarat Unigenitum suum.

Sequitur: Et descendentibus illis de monte, praecepit [Col. 0611D] eis Jesus, dicens: Nemini dixeritis visionem, donec Filius hominis a mortuis resurgat. Lucas autem observantiam hujus praecepti refert, dicens: Et ipsi tacuerunt, et nemini dixerunt in illis diebus quidquam ex his quae viderant (Luc. IX, 36). Dominus vero visionem ostensae suae majestatis ad tempus taceri jussit, ne si palam vulgaretur in populos, aut dispensationem passionis illius idem populi principibus repugnando impedirent, et sic humanae salutis effectus, qui per sanguinem ejus erat venturus retardaretur: aut certe hi, qui eamdem visionem audientes credidissent, viso crucis opprobrio scandalizarentur. Opportunius autem completa passione ac resurrectione et ascensione ejus in coelum, repletisque [Col. 0612A] Spiritu sancto apostolis, praedicata est; quatenus omnes qui sacramentis ejus initiari voluissent, non solum effectum resurrectionis credere, sed etiam modum resurrectionis ejusdem ab his qui viderant, potuissent ediscere; nec non aeternitatem divinae nativitatis, quam a Patre audierant, cunctis pariter credendam et amandam ipsi praedicarent. His vero de lectione Evangelica dictis, addendum videtur quia sicut in ea Moyses et Elias legem et prophetiam, sic Dominus Jesus Evangelium designare potest; et tamen si ea, quae sunt in lectione, potuerint alicubi minus aperte de verbo evangelicae praedicationis intelligi, referenda sunt ad Verbum quod caro factum est et habitavit in nobis. Ait ergo: Sunt quidam de hic stantibus, qui non gustabunt [Col. 0612B] mortem, donec videant Filium hominis venientem in regno suo. Filius hominis non absurde intelligitur evangelicus sermo, quia Mediator Dei et hominum homo Christus Jesus (I Tim. II, 5), eum genuit, hoc est, ex se protulit. Qui, scilicet, sermo videtur in regno suo, dum clarus et potens apparet, ut et per claritatem illuminet mentes audientium, et per potentiam virtutis sancti Spiritus eas corroboret, quatenus ab eis et intelligatur et opere compleatur. Nec gustant mortem, donec eum talem videant, qui priusquam mortis debitum solvant, ad magnam ejus provehuntur intelligentiam, et magna eum virtute operum adimplent. Nec omnibus Christo assistentibus, hoc est, in fide Christi manentibus, id promissum est et datum, sed quibusdam. [Col. 0612C] Huic autem sententiae verborum Domini subdit evangelista: Et post dies sex, assumpsit Jesus Petrum, et Jacobum, et Joannem, et duxit illos in montem excelsum seorsum. Vel: Factum est post haec verba dies octo, et assumpsit Petrum, et Joannem, et Jacobum, et ascendit in montem, ut oraret (Luc. IX, 28). Jesus vero, id est Salvator et salutaris, est sermo evangelicus, de quo dicitur: Suscipite verbum insitum, quod potest salvare animas vestras (Jacob. I, 21); et: Notum vobis facio Evangelium, 166 quod praedicavi vobis, quod et accepistis, in quo statis; per quod et salvamini (I Cor. XV, 1, 2). Hic ergo salutaris et salvator sermo gratiam in se sancti Spiritus continens, assumpsit Petrum, qui dicitur agnoscens; et Joannem, cujus interpretatio [Col. 0612D] sonat, in quo est gratia; et Jacobum, qui interpretatur supplantator; et assumpsit eos post dies sex, vel octo. Nam quia sex diebus opera mundi sunt creata, per sex dies mundum et opera ejus intelligimus; et quia octo die facta est resurrectio, per octo dies gratia resurrectionis exprimitur. Qui ergo supra mundum ascenderint, et hujus saeculi opera transcenderint, ac futurae resurrectionis immortalem fructum bona conscientia exspectaverint, hi potuerunt a verbo Evangelii in montem sublimis intelligentiae duci; et seorsum, ut a tumultu terrenarum cogitationum sint remoti, ibique claritatem ipsius Verbi in gloriosum aspectum transformati videre. In quem, scilicet, montem ascendit orare: quia [Col. 0613A] ipsum gratiae Verbum, dum coram oculis nostrae mentis in altum celsioris et clarioris intelligentiae progreditur, interpellat quodammodo pro nobis, quoniam spiritales nos facit, et Deo commendabiles. Ascendamus ergo cum Verbo in montem: ut in specie et pulchritudine sua nobis appareat, et prospere procedat et regnet. Nam juxta modum nostrae capacitatis Verbum ipsum nobis et minuitur et crescit; et nisi celsioris prudentiae cacumen ascendamus, non nobis apparet sapientia, non nobis apparet mysteriorum cognitio, non nobis apparet quanta sit gloria, quantus decor in evangelico verbo, sed quaedam vilitas et contemptibilitas nobis in eo videtur. Transfiguratus est ante eos, inquit, et facta est species vultus ejus altera (Luc. IX, 29), [Col. 0613B] quia ipse Dei sermo in aliam speciem admirandae pulchritudinis transformatur in oculis eorum, quos assumit, id est docet: et in montem sublimioris intelligentiae ducit, quam videtur eis, quos in infirmo sensu deorsum relinquit. Et facies ejus, sicut sol resplenduit, id est, nitor aspectu pulchritudinis ejus incomparabili ac singulari claritate refulsit. Nihil enim sunt, in ejus comparatione, eloquia singularis doctrinae. Vestimenta vero ejus facta sunt alba sicut nix: et vestitus ejus albus refulgens. Vestimenta Christi, verba sunt Scripturarum, et in oculis alta potentium albescunt ut nix, et refulgent sermones divinarum lectionum. Cum autem nix ceciderit, aves coeli non habent ubi inhabitent, et laetior solito tritici proventu [nomen aliquod omittitur, ut eges, vel [Col. 0613C] annona] exuberat. Cui rei verba Scripturarum apte comparantur, quae de coelo missa sunt in terram, et jejuna nostrorum pectorum arva fecundaverunt, ac spiritibus aereis tanquam avibus immundis locum non reliquerunt.

Sequitur: Et ecce apparuerunt illis Moyses, et Elias cum eo loquentes. Vel: Ecce duo viri loquebantur cum illo. Erant autem Moyses et Elias visi in majestate, et dicebant excessum ejus, quem completurus erat in Jerusalem (Luc. IX, 30, 31). Moyses et Elias apparuerunt in monte cum Domino, loquentes cum eo, quia lex et prophetae in alto celsioris intelligentiae cernuntur cum Evangelio, ac concordant in dictis suis cum eo. Sed et in majestate cum eo visi sunt: quia sapientibus et spiritualibus [Col. 0613D] effulgent cum illo in gloria divinae excellentiae, et dicebant excelsum ejus, quem completurus erat in Jerusalem: quia pronuntiaverunt futuram celsitudinem ipsius evangelici sermonis, quo scilicet dignitate et potentia foret excessurus omnia in urbe pacis aeternae, ac mansurus absque fine. Hinc et Psalmista cecinit: In aeternum, Domine, verbum tuum permanet in coelo (Psal. CXVIII, 89). Dominus quoque dixit: Coelum et terra transibunt, verba autem mea non transibunt (Luc. XXI, 33).

Petrus vero et qui cum illo erant, gravati erant somno: quia corpus quod corrumpitur aggravat animam: et deprimit terrena inhabitatio sensum multa cogitantem (Sap. IX, 15), ac velut somno quodam corporis pigrum [Col. 0614A] reddit. Et evigilantes viderunt majestatem ejus, et duos viros qui stabant cum illo, quia cum mens fortiter eluctata torporem negligentiae et somnum imperitiae superaverit, potest videre majestatem sensuum sacri eloquii, et legem ac prophetiam persistentes cum verbo gratiae Evangelii. Aliter: Petrus et socii ejus erant somno gravati. Somno gravantur sancti, dum ab actione terrena et ab amore temporalium rerum quiescunt, et ab appetitu visibilium mentis oculos claudunt. Qui idcirco non simpliciter dormire, sed somno gravari dicuntur, quia non sine pondere laboris agitur hujusmodi dormitio. Sancti enim viri, qui a mundi operibus non torpore sed virtute sopiuntur, laboriosius dormiunt, quam vigilare potuerunt; quia in eo quod actiones hujus saeculi deserentes [Col. 0614B] superant, robusto conflictu quotidie contra semetipsos pugnant, ne mens per negligentiam torpeat, et ne concupiscentia carnis adversus eam in aliquo praevaleat, et ne ipsi a bono opere et a caelesti desiderio pigri fiant. Et evigilantes, inquit, viderunt majestatem ejus, quia qui exterioribus, ut dictum est, obdormiunt, et in interioribus evigilant, interna mysteriorum penetrant. Hinc est quod sponsa dicit: Ego dormio, et cor meum vigilat (Cant. V, 2). Ac si dicat: Dum exteriores sensus ab hujus vitae sollicitudinibus sopio, vacante mente vivacius interna cognosco. Agit enim talis anima ut hujus mundi inquietam concupiscentiam a se penitus ejiciat, et terrenarum cogitationum strepitum deserat; ac per quietis studium virtutibus intenta vigilans dormit. [Col. 0614C] Neque enim ad contemplanda interna perducitur, nisi ab his quae exterius implicant, studiose subtrahatur. Itaque qui somno gravabantur, evigilaverunt, ac majestatem ejus viderunt: quia qui ab hujus mundi curis obdormiunt, et supernis studiis evigilant, majestatem sacri eloquii contemplantur, et spiritales visiones aspiciunt. Domine, inquit Petrus, bonum est nos hic esse, id est in contemplatione majestatis evangelici sermonis immorari, et legem simul ac prophetias in claritate spiritalis intelligentiae contueri. Quem, scilicet sermonem, vocabat dominum et praeceptorem: quia praeceptis ejus ex charitate servire paratus erat, et ejus doctrinis erudiri volebat. Sed in eo quod tria tabernacula facere tribus quaesivit, nesciebat quid diceret: cum unum [Col. 0614D] sit tabernaculum Evangelii, in quo lex et prophetae morantur. Nam et usque nunc imperitiae notatur, quisquis evangelio et legi ac prophetis tria tabernacula facere cupit; cum haec ab invicem nullatenus valeant separari, unum habentia tabernaculum, id est Ecclesiam Dei.

Sequitur: Adhuc eo loquente, ecce nubes lucida obumbravit eos. Et ecce vox de nube, dicens: Hic est Filius meus dilectus, in quo mihi bene complacui, ipsum audite. Quia imprudenter tribus, quasi paribus ac divisis, tria tabernacula offere bat, venit nubes lucida, id est mysteriorum incomprehensibilitas quae et splendet et obumbrat, quia et mentem illuminat ostensione divinorum, et ex [Col. 0615A] toto Deum non manifestat; sed de eo plura tegit quam revelat. Venit, inquam, hujusmodi nubes lucida, et obumbravit mentes eorum obscura luce sua. In quam intrantes timuerunt, propter incomprehensibilia Dei judicia, et propter caetera, quae in Scripturis mente nequiverunt comprehendere. Et de tanta mysteriorum incomprehensibilitate venit vox Dei dicentis de sermone Evangelii quia hic est Filius meus dilectus, in quo mihi bene complacui. Processit enim ex Deo, et per Deum incarnatum datus est idem gratiae sermo; omnemque perfectionem justitiae, quam mortales capere possunt, continet; et omne Dei beneplacitum declarat. Propter quod et de eo dicit, in quo mihi bene complacui. Unde et Apostolus ait: Reprobatio quidem fit praecedentis [Col. 0615B] mandati propter infirmitatem ejus et inutilitatem; nihil enim ad perfectum adduxit lex: introductio vero fit melioris spei, per quam proximamus ad Deum (Hebr. VII, 18, 19). Et item: Nam si illud prius culpa 167 vacasset, non utique secundi locus inquireretur (Hebr. VIII, 7). Et ideo Testamentum Vetus, quod datum est per servum, retinet in se vilitatem servitutis; Novum vero, quod datum est per Filium, possidet honorem filiationis, de quo dicitur: Hic est Filius meus dilectus; et additur de eo, ipsum audite: quia quidquid lex justitiae et prophetae promulgaverunt in eo continetur, et multo amplius. Ait enim Dominus ibi: Omnia quaecunque vultis ut faciant vobis homines, et vos facite illis; haec est enim lex et prophetae (Matth. [Col. 0615C] VII, 12). Et de majore justitia quae est in Novo, quam in Veteri: Audistis, inquit, quia dictum est antiquis: Non perjurabis, reddes autem Domino juramenta tua. Ego autem dico vobis, non jurare omnino (Matth. V, 33). Itemque: Audistis quia dictum est: Diliges amicum tuum, et odio habebis inimicum tuum. Ego autem dico vobis: Diligite inimicos vestros, benefacite his qui oderunt vos (ibid. V. 43, 44), et alia multa hujusmodi. Quia ergo Novum Testamentum continet omnia quae Vetus jusserat, et alia multa adhuc sacratiora; et ideo solum novum jubemur audire, id est praeceptis ejus obedire.

Sequitur: Et audientes discipuli ceciderunt in faciem suam, et timuerunt valde. Quia videlicet nos, audita divini sermonis excellentia, quae in Novo [Col. 0615D] Testamento est, cadimus in faciem, id est humiliamur, et erubescimus quod non ut decuit eum honoravimus obediendo illi reverenter in omnibus, ideoque nimis timemus ne ob id damnemur. Et accessit Jesus, et tetigit eos, dixitque eis: Surgite, nolite timere. Quia nimirum ipse sermo evangelicus nobis per cognitionem nostri reatus in poenitentia jacentibus fit quodammodo propinquior, ac tangit nos manu sententiarum suarum, et ad bene operandum surgere praecepit, ac de caetero timorem excutit. Cur enim jam timeat, qui ex poenitentia erigitur ad fortia virtutum opera? Nam et perfecta charitas foras mittit timorem (I Joan. IV, 18). Levantes autem oculos suos neminem viderunt, nisi [Col. 0616A] solum Jesum, id est Novum Testamentum. Ablata enim nube, et evanescentibus Moyse et Elia, Christus solus cernitur; quia legis et prophetarum umbra discedente, verum lumen, coruscante gratia Evangelii, splendet. Ubi enim legis et prophetiae umbra recedit, quae suo velamine mentes hominum tegebat, utraque reperitur in Evangelio. Nam cum tres essent, unus est factus. Tres in principio visi sunt, unus in fine. Quia lex, et prophetia, et Evangelium, quando secundum litterae superficiem attenduntur, tres videntur: quando secundum interiorem sensum inspiciuntur, unus apparet. Lex enim et prophetiae, juxta spiritalem intellectum, nihil aliud sunt quam doctrina evangelica. Hinc jam de monte descendentibus, id est de altitudine sublimioris [Col. 0616B] intelligentiae et contemplationis ad ima communis conversationis redeuntibus, praecipitur visionem hanc nulli dicere, nisi post Domini resurrectionem. Nemini enim narranda est claritas sacri eloquii, quae sapientibus in alto hoc contemplationis jam ostensa est, nisi qui Christum resurrexisse jam credidit, quia nec ipse nisi post resurrectionis suae triumphum discipulis, ut Scripturas intelligerent, sensum aperuit. Unde et Apostolus hanc speciosae claritatis gloriam, qua divinus sermo interius refulget, quibusdam celabat, dicens: Nihil me judicavi scire inter vos, nisi Jesum, et hunc crucifixum (I Cor. II, 2). Aliis vero jam provectis aperiebat, de quibus ait: Sapientiam autem loquimur inter perfectos (ibid., 6). Minoribus enim minora praedicari [Col. 0616C] debent, et majoribus majora: unusquisque juxta modum capacitatis suae doceatur. Eis ergo qui magnum sensum habent, et in novitate vitae ambulant, dicenda est celsa visio clarificationis divini sermonis. Unde et nunc, sicut et superius, potest ipse sermo filius hominis intelligi. Qui scilicet sermo quasi perimitur et velut inter mortuos computatur ab illis, qui graviter in eum peccant; et quasi non sit, eum transgredi et conculcare non verentur. Quibus, dum tales sunt, dicere non debemus ejusdem divini sermonis clarificationem; ne sanctum canibus et margaritas porcis dedisse (Matth. VII, 6) culpemur. Sed si idem sermo resurrexerit in eis per poenitentiam ipsorum et vitae meliorationem, tunc jam dici potest eis visio claritatis [Col. 0616D] ejus, quae rursum apparet ad alta tendentibus. Sed hanc lectionem, prout caelitus nobis datum est, exposuimus et ejus mysteria patefecimus, quatenus omnes qui haec agnoverunt, adjuvante Domino, sic vivere studeant et supernis intendant, ut de his quae dicta sunt gaudere et in praesenti saeculo mereantur et in futuro, per Jesum Christum Salvatorem nostrum, qui cum Patre et Spiritu sancto vivit et regnat Deus, ante omnia saecula, et nunc, et in omnia saecula. Amen.



HOMILIA V.

IN EVANGELIUM SECUNDUM MATTHAEUM: Dixit Dominus Jesus discipulis suis parabolam hanc: Assimilatum [Col. 0617A] est regnum coelorum homini regi, qui voluit rationem ponere cum servis suis. Et cum coepisset rationem ponere, oblatus est ei unus, qui debebat ei decem millia talenta. Et reliqua (Matth. XVIII).

In hac lectione monemur ut fratribus in nos peccantibus dimittamus, si nobis a Deo, quae in eum peccavimus, dimitti volumus; aut potius si ea quae jam nobis dimisit, ne rursum a nobis exigat, optamus. Ecce enim servus, qui decem millium talentorum erat debitor, universi debiti relaxationem a domino suo consecutus esse narratur: sed quia ipse postmodum conservo suo denarios centum dimittere noluit, omnia quae sibi a domino fuerant dimissa coactus est reddere. Debuisset enim conservo libenter dimittere minora, qui sibi noverat a [Col. 0617B] domino dimissa fuisse majora. Sed jam verba sacrae lectionis seriatim videamus. Assimilatum est, inquit, regnum coelorum homini regi, quia videlicet sicut iste rex fecisse describitur, sic in regno coelorum fieri decretum est. Regnum autem coelorum vocatur etiam in hoc saeculo Ecclesia fidelium: quia dum coelestem in terris vitam pro posse suo ducere student, jam in eis Dominus quasi in angelis regnat. Et ob insigne meritum eorum, tota simul Ecclesia, cujus ipsi membra sunt, appellatur regnum coelorum; licet in ea multi, qui plus terrena quam caelestia quaerunt, nec in suis moribus adhuc Christum, sicut oportet, regnare sinunt. Homo autem rex, cui regnum istud assimilatum est, mediator Dei et hominum, homo Christus Jesus intelligitur, de [Col. 0617C] quo alias scriptum est: Homo quidam nobilis abiit in regionem longinquam, accipere sibi regnum, et reverti (Luc. XIX, 12).

Qui voluit rationem ponere cum servis suis, quia placuit ei requirere in judicio rationem eorum quae quisque fuerit operatus. Et cum coepisset rationem ponere, oblatus est ei unus, qui debebat decem millia talenta. Incipit nunc rationem ponere, quoniam sicut Petrus ait: Tempus est, ut incipiat judicium a domo Dei (I Pet. IV, 17). Incipit rationem ponere, quando per infirmitatis molestiam ad lectum et ad mortem pertrahit homines, ut eos de singulis actibus suis in judicio discutiens, rationem reddere cogat. Dum ergo sic coepisset rationem 168 ponere, id est ad mortem quoslibet per aegritudinem urgere, ut cogitarent jam [Col. 0617D] quasi ante tribunal se esse positos ut ei rationem redderent; oblatus est ei, hoc est per ministerium angelorum ad mortem coactus est unus qui debebat ei decem millia talenta, id est multorum gravium peccatorum perpetrationis reus tenebatur. Denarius enim numerus plenitudinem divinorum significat mandatorum, propter legis decalogum. Millenarius vero consummatam perfectionem. Talentum autem dicitur esse maximum inter omnia ponderum genera. Decem ergo millia talenta perfectionem gravium multorumque criminum designant, quae per plenariam transgressionem mandatorum Dei sint facta. Et tam gravi debito constrictus erat iste, qui nunc dicitur oblatus fuisse regi, id est qui ad mortem in [Col. 0618A] infirmitate per angelos urgebatur. Cum autem non haberet unde redderet, jussit eum dominus venundari, et uxorem ejus, et filios, et omnia quae habebat, et reddi. Non habebat unde redderet, quia ex seipso habebat unde in culpam caderet; sed ex seipso non habebat unde ad veniam resurgeret. Et ideo jussit eum Dominus venundari, id est possidendum daemonibus in aeternam damnationem tradi, et poenas de illo sumi. Et uxorem, id est carnalem voluptatem ejus et concupiscentiam, et filios, id est iniqua ejus opera; et omnia quae habebat, id est verba et cogitationes ejus. Venditur enim cum uxore et filiis et omnibus quae habet, ut debitum reddat, qui per mortem corporis ab hac vita subtrahitur; et cum reatu carnalis suae voluptatis et cupiditatis, et [Col. 0618B] operum atque verborum et cogitationum traditur malignis spiritibus in aeternum possidendus; ut per petuas luens poenas, divinae justitiae satisfaciat. Procidens autem servus ille, orabat eum, dicens: Patientiam habe in me, et omnia reddam tibi. Tunc servus domino procidit et ut venditionem, id est damnationem effugiat, submissus obsecrando deposcit; cum is qui propter peccata sua imminentem sibi mortem, utpote damnandus metuit, humiliter se subdit divinae clementiae, et per veram poenitentiam ac puram animi intentionem convertit ad Deum, promittens se in reliquo redditurum Deo omnia quae debet illi, si impendentem sibi sententiam mortis evaserit. Qui enim universa quae male egit emendat, et deinceps religiose vivit, omnia [Col. 0618C] quae debebat Domino reddit. Misertus autem dominus servi illius, dimisit eum, et debitum dimisit ei. Servus humiliter petebat dilationem, et dominus misericorditer concessit remissionem. Nam dimisit eum, id est proprio arbitrio relaxavit, concedens ei rursus spatium vivendi. Et per concessionem ac poenitentiam, dimisit ei debitum omne culparum. Egressus autem servus ille, invenit unum de conservis suis, qui debebat ei centum denarios. Et tenens suffocabat eum dicens: Redde quod debes. Dum servus esset in angustia praedictae districtionis, stabat quodammodo positus ante faciem domini. Sed quando dimissus est, ut juxta voluntatem liberi arbitrii sui bonum adhuc sive malum facere posset; tunc a domino suo egressus est, Dominus enim [Col. 0618D] Deus ubique est, nec potest alicubi quisquam egredi, ubi ipse non sit. Sed, ut dixi, tunc egressus est, non loco, sed relaxatione sui servus a domino, quando rursum dimissus est arbitrio suo. Egressus autem invenit unum de conservis suis, qui debebat ei centum denarios. Conservus iste alius homo erat, qui Christo regi cum hoc servire proposuerat. Sed debebat ei centum denarios, quia peccaverat, in eum aliquas illi injurias faciendo. Centum enim denarii significant peccata quae homo in hominem committit; sicut decem millia talenta significant ea quae in Deum agit: quia sicut quantitas centum denariorum exigua est ad comparationem quantitatis et numeri decem millium talentorum; ita quidquid in nos homo peccat, [Col. 0619A] exiguum est et rarum ad comparationem culparum quas in Deum nocte et die et singulis horis committimus. Licet enim centenarius perfectionem significet; multo tamen pleniorem consummationem designat millenarius. Talentum quoque mira granditate superat exiguitatem denarii. Ex quibus liquido demonstratur quod ea quae nos in Deum peccamus magna et multa sunt, ea vero quae homines in nos peccant exigua sunt et pauca. Et idcirco si Deus libenter nobis tot et tanta mala, quae in eum commisimus, dimittit, multo facilius nos hominibus dimittere debemus pauca et parva quae in nos ipsi deliquerunt. Sed iste servus non sic agere voluit. Invenit enim, ut dictum est, unum de conservis suis qui debebat ei centum denarios, et tenens suffocabat eum. [Col. 0619B] Tenebat eum, quia nolebat ei dimittere quod in se peccaverat. Et suffocabat eum, id est coangustabat spiritaliter, et exstinguere nitebatur in reatu peccati in se ab eo commissi. Debitorem enim conservum, id est fratrem in se peccantem tenet, qui non dimittit ei quod in se peccavit; sed memoriam injuriae quam ab eo passus est in corde suo reservat. Quem et suffocat, dum animam ejus spiritaliter strangulat, et opprimit, atque coangustat in periculo peccati, non dimittens ei quod in se commisit, sed alligans eum in culpa. Redde, inquit, quod debes, id est jam nunc sine mora persolve mihi rectum de omnibus injuriis quas mihi fecisti. Et procidens conservus ejus, rogabat eum, dicens: Patientiam habe in me, et omnia reddam tibi. Procidens conservus ejus, rogabat eum, [Col. 0619C] quia humiliter ab eo saltem dilationem postulabat, dicens: Patientiam habe, id est patienter exspecta me; et omnia reddam tibi, hoc est universa quae in te peceavi emendabo tibi, et bene deinceps me ergo te habebo. Ille autem noluit; sed abiit, et misit eum in carcerem, donec redderet debitum. Noluit conservum suum patienter exspectare ut posset emendare, noluit inducias illi concedere; sed absque reverentia domini sui abiit, et misit eum in carcerem. Abiit, hoc est, apostatando et in deteriora retrorsum cundo, perrexit; et misit eum in carcerem, donec redderet debitum, id est, quantum ad suae voluntatis malignam obstinationem demersit eum in infernum, donec pro culpa sempiternas persolveret poenas. Sunt enim nonnulli malignae mentis homines, quorum [Col. 0619D] iste servus imaginem tenet, qui gravium peccatorum quae ipsi perpetraverunt immemores, si et leviter culpa fratris in se peccantis offendantur, in tantam obstinationem prorumpunt, ut, quod dictu quoque nefas est, optent fratem suum aeternis ante perire suppliciis, quam quod in se peccaverat, indulgeant. Videntes autem conservi ejus quae fiebant, contristati sunt valde. Et venerunt et narraverunt domino suo omnia quae facta fuerant. Conservi ejus hoc loco sacerdotes et religiosi viri intelliguntur, qui videntes ea quae nequiter in fratrem ab eo fiebant, contristati sunt valde. Et venerunt, et narraverunt haec omnia domino suo: quia redierunt ad cor suum, et ibi divino conspectui intendentes, conquesti sunt [Col. 0620A] in precibus suis coram eo de his omnibus. Vel sancti angeli possunt intelligi conservi. Cum enim Joannes in Apocalypsi vellet angelum adorare, dixit ei angelus: Vide ne feceris, conservus tuus sum et fratrum tuorum (Apoc. XXII, 9). Conservi ergo sunt angeli, qui viderunt ea quae fiebant a malo servo, et contristati sunt valde: quia nobis ad custodiam deputati, cuncta quae facimus diligenter aspiciunt, et de bonis actibus nostris laetantur, de malis vero contristantur. Non tamen tristitia possunt affici, quia perfecte beati sunt; sed hoc, quod eis mala nostra displicent, vocatur eorum tristitia. Valde ergo contristati sunt, id est valde displicuit eis quod inique fieri viderunt. Et venerunt et narraverunt domino suo omnia quae facta fuerant: quia ipsi [Col. 0620B] cuncta quae gerimus, sive bona, sive mala, renuntiant Deo, ut sciant quid ipse de his omnibus 169 fieri jubeat. Tunc vocavit illum dominus suus, et ait illi: Serve nequam, omne debitum dimisi tibi, quoniam rogasti me. Nonne ergo oportuit et te misereri conservi tui, sicut et ego tui misertus sum? Ingratum servum Dominus rursum vocat; et cur ipse misericordiam consecutus a Domino misereri conservo noluerit arguit; cum illum, qui perceptae a Deo indulgentiae immemor noluit indulgere fratri quod in se peccaverat, ad mortem per corporis infirmitatem revocat, et sic ad judicium: atque peccata etiam illa in caput ejus denuo replicat, quae sibi jam fuisse per poenitentiam dimissa gaudebat. Judicium enim sine misericordia illi qui non fecit misericordiam (Jac. II, 13). [Col. 0620C] Unde et subditur: Et iratus dominus ejus, tradidit eum tortoribus, quoadusque redderet universum debitum. Qui enim fratri indulgere noluit, sed eum in carcerem pro debito misit, merito ipse indulgentiam quam perceperat, amisit, et in manus tortorum venit. Nam quisquis hominem ad imaginem Dei factum a peccato non solvit rogatus, sed obduratione mentis suae, quantum in se est, tartareo carceri puniendum tradit, Deo est odibilis, et eamdem sibi damnationem indubitanter acquirit. Iratus est ergo dominus ejus; id est asperitatem justae ultionis in eum exercuit. Non enim in natura sua Deus irasci potest, qui semper tranquillus et incommutabilis permanet; sed iratus videtur eis quibus vindictam reddit. Ideoque vindicta ipsa vocatur ejus ira. Iratus [Col. 0620D] itaque tradidit eum tortoribus, hoc est malignis spiritibus, qui torquerent eum in inferno, quoadusque redderet universum debitum, id est sine fine. Quisquis enim semel traditus irrevocabiliter fuerit crudelibus angelis, quorum officium est reprobos torquere, nunquam ulterius valet debitum reddere: quia non potest per poenitentiam et opera bona quod male gessit emendare, et propterea semper cogitur poenas sustinere. Ad quid autem haec parabola tendat, consequenter Dominus subdendo manifestat: Sic et Pater meus coelestis faciet vobis, si non remiseritis unusquisque fratri suo de cordibus vestris. Sicut autem a servo cuncta quae dimiserat repetiit, eumque, cum non posset reddere, damnavit, quia ille [Col. 0621A] conservo suo dimittere noluit; sic et Pater meus a quolibet ex vobis iterum exiget quidquid illi per poenitentiam dimisit; ille fratri suo cuncta quae in se peccavit ex corde non dimiserit. Ita vos singulos Pater meus ad judicium revocabit, et quae misericordia flexus primum dimisit, repetet, vosque tortoribus angelis tradet: si non remiseritis unusquisque fratri suo peccatum omne quod in vos frater ille commisit; et remiseritis illud non simulatorie, sed veraciter de cordibus vestris, ut non remaneant in corde cum remiseritis illud ore. Non tamen per seipsum Pater hujusmodi judicia faciet, sed per Filium: quia, sicut Apostolus testatur, Judicabit Deus occulta hominum per Jesum Christum (Rom. II, 16). Idcirco de cordibus vestris remittendum est fratris [Col. 0621B] peccatum, quia judicabit Deus occulta hominum, ne nunc in occultis cordium nostrorum latere illud videat, et tunc manifestam pro hoc damnationem inferat. Misericordiam et charitatem erga proximum habere studeamus, remittentes ei misericorditer quod in nos deliquit, et puro corde illum diligentes, ut et nos similem vicissitudinem a pio judice nostro consequamur, qui vivit et regnat in saecula saeculorum. Amen.



HOMILIA VI.

IN EVANGELIUM SECUNDUM LUCAM: Postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino, sicut scriptum est in lege Domini: Quia omne masculinum adaperiens vulvam, sanctum Domino [Col. 0621C] vocabitur. Et reliqua (Luc. II, 22).

Praeclaram hujus diei festivitatem celebrantes gratulemur super beneficiis in ea nobis divinitus concessis. Nam neque Virgo, quae de sancto Spiritu concipere digna fuit; neque Filius, quem ita genuit, purgatione indiguit: sed in eorum purgatione nostram purgationem Deus praeparavit ac praefiguravit, qui multis sordibus infecti multimoda purgatione indigemus. Quae igitur de Domino nunc historialiter in evangelica lectione narrantur, de nobis spiritualiter intelligantur: quia si membra vel corpus ejus sumus, ipse in nobis est; et quae de nobis fiunt, et de illo recte fieri dicuntur. Nam et corpus Christi, quod est Ecclesia, vocatur Christus, Apostolo dicente: Sicut corpus unum est, et membra habet [Col. 0621D] multa; omnia autem membra corporis, cum sint multa, unum corpus sunt: ita et Christus (I Cor. XII, 12). Unde patet quia simul universi fideles cum capite suo sunt Christus, quod et ex multis aliis Scripturarum locis probari potest. Cum ergo de purgatione Christi loquimur, ad illam ejus partem quae purgatione indiget referamus, id est ad corpus. Itaque vel ad corpus, vel ad quodlibet membrum ejus mystice referatur quod nunc historialiter de capite legitur: quia postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino. Dies enim purgationis populi fidelium vel Ecclesiae, id est corporis Christi, impleatur quidem quotidie, dum unusquisque [Col. 0622A] eorum magis ac magis purgari atque mundari jugiter satagit; sed impleti non erunt ex toto, nisi in fine saeculi. Finis tamen saeculi est unicuique hora obitus sui, et qui mundatus a peccatis omnibus in obitu suo repertus fuerit, impleti sunt dies purgationis ejus secundum legem Moysi. Nam quadraginta diebus secundum legem fiebat ista purgatio, et quadragenarius numerus vel spatium quod est usque ad finem saeculi, vel tempus vitae uniuscujusque nostrum significat. Expleto igitur tali quadragenario, impleti erunt dies purgationis vel Ecclesiae vel cujuslibet justorum. Ita enim lex loquitur: Mulier si suscepto semine pepererit masculum, immunda erit septem diebus, juxta dies separationis menstruae; et die octavo circumcidetur [Col. 0622B] infantulus. Ipsa vero triginta diebus manebit in sanguine purificationis suae. Omne sanctum non tanget, nec ingredietur sanctuarium, donec impleantur dies purgationis ejus (Levit. XII, 2). Et quae est ista mulier, nisi electorum Ecclesia, vel praedicatorum persona? Haec enim suscepto verbi Dei semine parit ex eo masculum, id est per praedicationem spiritualiter gignit fortem et novum populum electorum. Dies quadraginta purgationis ejus, qui dividuntur in septem et triginta tres, si separatim exponantur, possunt ob confirmationem bis idipsum significare, quod conjuncti semel significant. Nam ista mater cum sua prole est immunda septem diebus, quoniam sancta Ecclesia, vel praedicantium persona, cum his quos in fide genuit, non est absque aliqua sorde [Col. 0622C] peccati toto tempore praesentis vitae, quod septem diebus agitur. Videt enim aliam legem in membris suis repugnantem legi mentis suae (Rom. VII, 23). Et inde manet immunda, juxta dies separationis menstruae: quia sicut menstrua separatur a conventu mundorum in diebus immunditiae suae, sic et ista separatur a conventu angelorum in diebus mortalitatis suae. Menstrua enim aliena carne non 170 tangitur, sed fluxu immunditiae suae polluitur; et significat animam quae non actu, sed cogitatu sordido latenter inquinatur. Sic et sanctorum Ecclesia, vel electa anima, dum in carne peccati vivit; quamvis non opere, tamen cogitatione peccati multoties sordidatur; et ideo beatorum societate angelorum adhuc indigna judicatur. Octavus autem dies, in quo circumciditur [Col. 0622D] infantulus, dies est baptismatis, in quo neophytus quisque exuitur labe primae generationis, et ascendens de lavacro fit particeps resurrectionis Christi, quae die octavo mundum illustravit. Nam propterea diem octavum, quo parvulus circumciditur, non ad tempus aeternae resurrectionis omnium, sed ad resurrectionem Christi, id est ad baptismum cujuslibet nostri retulimus; quia ipse parvulus, postquam erat circumcisus, non ingrediebatur sanctuarium nisi impletis diebus triginta tribus; sicut et unusquisque nostrum, licet sit baptizatus, non tamen supernae beatitudinis templum ingredi valet, nisi decurso mortalitatis vitae spatio, quod per dies triginta tres designatur. Totus enim hic numerus [Col. 0623A] ex ternariis coastat, et fidei tempus significat. Cum filio igitur circumciso manet triginta tribus diebus mater in sanguine purificationis suae; quia cum quolibet electo baptizato sancta mater Ecclesia, quandiu per fidem ambulat et non per speciem, non potest ex toto mundari a sanguine purificationis suae, id est a peccato quo se jugiter purgare studet, et ad perfectum nequit, dum adhuc mortale corpus gerit. Unde Psalmista: Non justificabitur in conspectu tuo omnis vivens (Psalm. CXLII, 2). Et Salomon: Non est homo justus in terra, qui faciat bonum et non peccet (Eccl. VII, 21). Et discipulus ille, quem diligebat Jesus: Si dixerimus quia peccatum non habemus, nos ipsos seducimus, et veritas in nobis non est (I Joan. I, 8). Constat ergo quia omnes qui in carne [Col. 0623B] peccati vivunt, peccati sordem ad purum exuere non possunt. Unde adhuc de Ecclesia matre subditur: quia omne sanctum non tanget; illud videlicet perfectissimae puritatis, quod habent angeli; nec ingredietur sanctuarium, subauditur patriae caelestis, donec impleantur dies purgationis ejus (Levit. XII, 4), id est donec peractum sit ei tempus vitae mortalis, in quo purgatur assidue, sed perfectionem purgationis in eo non assequitur. Tanta quippe est et tam perseverans inquinatio, quam immundus spiritus humano generi per Evam infudit, ut ex toto purgari nequeat, nisi cum vitae mortalis aut saeculi terminus advenerit. Sed sicut per Evam venit inquinatio, sic per Mariam revertitur emundatio. Tunc autem erit purgationis et emundationis perfectio, [Col. 0623C] cum justi in resurrectione triumphantes dixerint: Ubi est, mors, contentio tua? Ubi, mors, aculeus tuus? Aculeus enim mortis, peccatum est (I Cor. XV, 55, 56). Talibus itaque modis implentur dies purgationis populi Dei, secundum legem Moysi. Sed eum dies purgationis sic impleti fuerint, deferent eum angeli in supernam Jerusalem, ut sistant eum Domino, mansurum ibi perenniter coram eo. Et hoc fiet; scriptum est in lege Domini: quia omne masculinum adaperiens vulvam, sanctum Domino vocabitur. Scimus enim quia lex spiritalis est; et spiritaliter loquens spiritalem vulvam significat, et spiritalem masculum. Hic namque masculus est fortis ac novus electorum Christianorum populus, [Col. 0623D] vel unusquisque eorum. Et quoniam Ecclesia, secundum Isaiam (cap. LIV), diu sterilis fuerat; iste populus ex ea spiritaliter nascens, aperuit vulvam ejus, id est genitale secretum ipsius: unde nemo taliter antea natus fuerat. Omne vero significat universitatem: quod hic ponitur, eum dicitur omne masculinum; quia populus iste catholicus est, et omnes electos in se continet. Hic ergo spiritalem Ecclesiae vulvam, sicut diximus, aperiens vocabitur sanctus Domino, id est vocabulum et laudem sanctitatis in regno supernae beatitudinis obtinebit; ut in omni sanctitate beatis aequatus angelis, perenniter assistat conspectui gloriae Creatoris. Et ideo Christus Dominus, et sanctissima ipsius genitrix purgationem legis observavit, ut omnes quos membra [Col. 0624A] sua noverat futuros ita purificaret, ut ad hanc gloriam pervenire dignos faceret. Ipse enim, ut et supra dictum est, aut Virgo mater ejus, purgatione non eguit: quia Spiritus sanctus eam ab initio jam purificaverat, et ille tam mundam in ejus utero carnem sibi creavit, ut per eam efficiat suorum carnem ita mundam ut sunt angeli: sed et animam ibi tam sanctam assumpsit, ut per eam reddat animabus omnium suorum illam sanctitatem quae manet in angelis. Sed quoniam ipse in suis est, quod agitur de suis, ut et praemissum est, dicitur agi de ipso, quia ipsi sunt corpus ejus. De quo scilicet corpore subjungitur: Et ut darent hostiam secundum quod dictum est in lege Domini, par turturum, aut duos pullos columbarum. Nam tulerunt illum in Jerusalem, [Col. 0624B] ut sisterent eum Domino, sicut disseruimus; et ut darent hostiam pro eo, juxta id quod dictum est in lege Domini, par turturum, id est, parem castitatem corporis et animae ejus, aut duos pullos columbarum (Levit. XII, 8), id est carnis et cordis ejus patientiam. Turtur enim castissima avis est, et vivo ac mortuo socio indissolubilem fidem conservans: columba vero felle et amaritudine caret. Ideoque par turturum designat castitatem interioris et exterioris hominis; ac duo columbarum pulli, patientiam fortis ostensam et intus in mente servatam. Offerunt igitur angeli hostiam secundum legem, id est par turturum, vel duos pullos columbarum, pro sanctorum populo, vel pro quolibet electo, quem exhibent Deo, cum merita castitatis ejus quam corpore et corde [Col. 0624C] servavit, aut patientiae quam intus et foris custodivit, repraesentant Domino. Castitas vero magis ad confessores, et patientia plus pertinere videtur ad martyres. Et quia nullus electorum est, qui aut in ordine confessorum, aut in ordine martyrum non computetur, ideo ad hostiam populi Dei sufficit par turturum, aut duo pulli columbarum. Per pullos enim columbarum potius quam per columbas hoc loco patientia designatur, quia qui sicut oportet patientiam custodiunt, hi apud se parvuli et infimi sunt, et majores imitando jugiter crescunt. Totum ergo simul populum electorum completa generali resurrectione deferent angeli gaudentes in supernam Jerusalem, cum hostiis bonorum operum, ut sistant [Col. 0624D] eum Domino; et ab ascensione Redemptoris non cessaverunt eum in singulis, cui migrant, illuc deferre, quando impleti sunt dies purgationis cujusque.

Et ecce homo erat in Jerusalem, cui nomen Simeon. Et homo iste justus et timoratus, exspectans consolationem Israel; et Spiritus sanctus erat in eo. Et responsum acceperat a Spiritu sancto non visurum se mortem, nisi prius videret Christum Domini. Et venit in spiritu in templum. Homo iste sanctum Israeliticae gentis populum designat, qui adventum Redemptoris diutius exspectavit et ab eo de miseriis exsilii hujus liberari speravit. Unde et Simeon vocatur, quod est audiens tristitiam: quia populus ille fidelis tristitiam expulsionis suae de paradiso, et amissionis aeternalium bonorum per Scripturas audire consueverat; [Col. 0625A] ideoque super his consolationem divinitus sibi venturam exspectabat. Alia interpretatio Simeonis est, exauditio, quia populus Hebraeorum exaudire solebat Deum jubentem, ut Deus eum exaudiret orantem: non enim est nunc sermo nisi de electa parte ejus. Propter quod et homo dicitur, quia uti ratione noverat in cognitione divinorum, et in exquisitione evasionis hujus miseriae. Et hic erat in Jerusalem, hoc est in civitate magni regis, per quam jurare prohibemus; in civitate Dei, quae est Ecclesia. Jerusalem enim et supernae beatitudinis regnum, ut supra diximus, significat, et Ecclesiam justorum adhuc in terris peregrinantium. In hac ergo Jerusalem, hoc est in numero 171 fidelium, erat jamdiu populus Hebraeorum, [Col. 0625B] quando puer ad templum portabatur; hoc est in exordiis apostolicae praedicationis, quando, per Christum patefacto coelorum ingressu, novellus Christianorum populus in suis, qui de hoc saeculo migrabant, deferebatur jam illuc per angelos. Nam electus ille Hebraeorum populus tandiu perseveravit, donec gratia Novi Testamenti per novos doctores ubique praedicari coepisset, et multi credentium patriam aeternae felicitatis transitu beato intrarent. Et homo iste, per quem mystice populus ille sanctus intelligitur, justus erat; quia idem populus Deo serviens, quae Dei erant Deo reddebat. Justitia enim dat unicuique quod suum est; et Dei est humana natura, ut ejus voluntati deserviat; ideoque juste agit omnis homo qui obtemperat Deo. Et timoratus erat ipse [Col. 0625C] populus; quia vel timore legis, vel timore charitatis Deum metuebat. Sed et consolationem Israel exspectabat, quia sollicitus praestolabatur inter pressuras hujus exsilii quando populum suum Dominus adventu suo consolari dignaretur. Nam et Spiritus sanctus erat in eo, quia justificari per legem non valuisset, nisi occulta sancti Spiritus gratia per Christi fidem eum justificasset. Et responsum acceperat a Spiritu sancto, non visurum se mortem, nisi prius videret Christum Domini; quia hoc ejus desideriis et orationibus coelestis inspiratio revelaverat quod in fide victurus esset, nec mortem perfidiae subiturus, donec videret in carne praesentem Deum a Deo prae suis participibus unctum, qui participationem ipsam et in vocabulo demonstrarent, ut a Christo Christiani [Col. 0625D] vocarentur. Et venit in Spiritu in templum; quia quo omnes justi post resurrectionem in suis corporibus venturi sunt, illuc ipse spiritu per contemplationem et propheticam visionem frequenter venit, intrans, scilicet in sanctuarium Dei, et intelligens in novissima.

Et cum inducerent puerum Jesum parentes ejus, ut facerent secundum consuetudinem legis pro eo, et ipse accepit eum in ulnas suas, et benedixit Deum. Et dixit: Nunc dimittis servum tuum, Domine, secundum verbum tuum in pace. Quia viderunt oculi mei salutare tuum. Quod parasti ante faciem omnium populorum. Lumen ad revelationem gentium, et gloriam plebis tuae Israel. Puerum Jesum, juxta quod superius tractatum [Col. 0626A] est, intelligere debemus in novo credentium populo, quoniam Ecclesia est corpus ejus, et omnes sancti membra ipsius: ideoque quod de capite narratur, de corpore vel membris nunc intelligatur. Ad hoc enim spectat et quod ipse dicturus est: Quod uni ex minimis meis fecistis, mihi fecistis (Matth. XXV, 40). Itaque puer Jesus sic nunc accipiatur ac si diceretur, novellus Christianorum populus. Sed qui sunt parentes ejus, nisi angeli? Nam et ipsi quamdam spiritalis consanguinitatis parentelam se demonstrant habere nobiscum, ubi nos fratres suos in Apocalypsi vocant, dicendo: Projectus est accusator fratrum nostrorum, qui accusabat illos ante conspectum Dei nostri (Apoc. XII, 10). Hi ergo parentes inducunt nostrum puerum, sicut et superius declaratum est, [Col. 0626B] in coelestis sanctuarii templum, vel in obitu singulorum, vel in resurrectione omnium. Et hoc, ut faciant secundum consuetudinem legis pro eo; quia ritu legis expleta purgatione praesentant eum Domino cum bonorum oblationibus meritorum. Vel isti parentes intelligi possunt sancti praedicatores, qui quoniam in Petro claves regni coelorum acceperunt, aperiunt illud novo fidelium populo; et in templum ejusdem regni coelestis eum inducunt, dum absolvunt eum et benedicunt atque rogant ut hinc migrans illic suscipiatur. Et hoc agunt ut ritum legis expleant, quia taliter eum suis orationibus in illud beatitudinis sanctuarium inducunt, ut sicut lex decreverat expletis in fine diebus purgationis: sistant eum Domino cum oblatione meritorum ejus. Potest [Col. 0626C] etiam puer iste, qui in templum inducitur, illos nunc significare, qui ad fidem venientes in Ecclesiam inducuntur. Nam et hanc inductionem sic agunt sancti Patres, ut consuetudinem legis observent; quia, expleta in baptismo purgatione, introducunt eos ad sanctum altare consecrandos victima divinae eucharistiae. Itaque dum a suis parentibus, id est ab angelis, vel a praedicatoribus tempore fulgentis evangelii novellus fidelium populus, quasi puer, coepisset in suis qui de hac luce migrabant, sicut disseruimus, in supernae sanctitatis ac beatitudinis templum induci, vel in his qui ad fidem veniebant, in Ecclesiam adduci; accepit eum et ipse Simeon in ulnas suas, hoc est et ipse religiosus Hebraeorum populus ulnis charitatis amplexus est eum sicut dilectissimum. [Col. 0626D] Amplexio quippe charitatem, et ulnae fortia designant opera: ideoque in ulnas suscipere, et robustis operibus dilectionis amplecti. Taliter ergo suscepit eum in ulnas suas, hoc est in brachia portans eum in fortibus magnae charitatis operibus: et benedixit Deum, qui sibi praesentem ostenderat novae gratiae populum, ingredientem jugiter regni coelestis habitaculum, et ait: Nunc, id est post datam gratiam, dimittis, Domine, servum tuum in pace, id est relaxas de ergastulo praesentis exsilii me, qui sub legis servitute premebat, ut jam ad coelestis habitationis patriam in pace transeam, ligato per Christi trophaeum mortis principe, secundum verbum, quod mihi dixeras de adventu gratiae. Quia ecce jam vel in se, vel in [Col. 0627A] suis, viderunt oculi mei, Domine, salutare tuum, id est Jesum tuum, qui salutaris sive Salvator interpretatur, et qui missus est a te mundum salvare. Quod scilicet, salutare parasti ante faciem omnium populorum, ut ab omnibus populis qui sunt in orbe, videri facias oculis fidei Salvatorem mundi. Parasti, inquam, eum lumen ad revelationem gentium, ut splendore claritatis ejus fugentur tenebrae, quibus velabantur corda gentilium, ne illustrarentur divina cogitatione: et gloriam plebis tuae Israel, ut ipse sit gloria plebis Israeliticae credentis, quae semper tua fuit. Magna enim gloria est Hebraeis credentibus, quod ex eorum genere carnem assumpserit Deus, qui et gentes per fidem suam illuminavit, dicens: Ego lux in mundum veni, ut omnis qui credit in me, [Col. 0627B] in tenebris non maneat (Joan. XII, 46). Unde pulcher Ecclesiae mos inolevit ut fideles in hac celebritate cereos sive candelas efferant. Nam quia Christus hodie in templo est oblatus, ipsi mystica oblatione sua hoc ipsum repraesentant; dum singulis recurrentibus annis ad domum Dei cereos in hac die portant. Cereus enim, vel candela, Christum significat. Et quia unusquisque devotus ad hanc solemnitatem veniens, Christum lumen verum affert in pectore, ideo convenienter cereum praesentat in oblatione. In cereo quippe tria offeruntur, cera, lychnus et flamma: cera, quam apis virgo confecit, significat Christi carnem, quam virgo Maria genuit; interior autem lychnus, animam; flamma vero superior, divinitatem. Nec inveniri aliquid in creatura [Col. 0627C] potest, quo congruentius significaretur Christus. Sed et hoc auget decus festivitatis hujus, quod ad eam, prout decuit, versa est gloria magnae processionis illius, quam in isto mense, qui Februarius, id est purgatorius dicitur, agere solebant Romani veteres anno quinto civitatem lustrantes, id est circumeuntes; et, ut putabant, a peccatis quae per quinquennium illud commiserant, purgantes. Lustrare enim, et circuire significat et purgare. Et haec nostra festivitas est purgationis, ideoque competenter ad eam translata est processio purgationis, quamvis longe dissimiliter fiat a nobis, quam fiebat ab ethnicis. Et lectio igitur evangelica, et festivitas, et tempus ejus, purgationem significant ut per haec omnia nos, qui purgatione indigemus, purgari mereamur cooperante [Col. 0627D] Christi gratia, cui cum Patre et Spiritu sancto omnis honor et gloria, et antequam mundus esset, et nunc, et in omnia saecula saeculorum. Amen.



172 HOMILIA VII.

IN EVANGELIUM SECUNDUM LUCAM: Ibant parentes ejus per omnes annos Jerusalem, in die solemni Paschae. Et cum factus esset annorum duodecim, ascendentibus illis in Hierosolymam secundum consuetudinem diei festi, consummatisque diebus cum redirent, remansit puer Jesus in Jerusalem: et non cognoverunt parentes ejus. Et reliqua (Luc. II, 41).
[Col. 0628A]

Religiosi parentes Salvatoris, juxta praeceptum legis per singulos annos ibant in Jerusalem ut legem audirent, sacrificiis participarent, solemnitatibus interessent, et ejus adhuc umbrae serviebant cujus veritatem tenebant. Significabant autem Judaeos, ex quibus carnem Dominus assumpsit, et qui veteris observantiae ritum jugiter custodiebant. Ipse vero mystice duodecim annorum factus est, quando ei praedicatio ad hoc usque profecit ut duodecim apostolis committeretur, qui per eam quatuor orbis partibus notitiam summae Trinitatis intimarent; quia duodecim sunt ter quatuor. Et tunc parentes ejus secundum consuetudinem diei festi ascenderunt Hierosolymam; quia Judaei secundum morem festivae exsultationis, quam agunt qui ad Deum convertuntur, [Col. 0628B] promoti sunt ad spiritualem sensum, et venerunt per fidem ad Ecclesiam. Tandemque, consummatis diebus et completa solemnitate, cum redirent, remansit puer Jesus in Jerusalem. Tunc enim Judaeorum solemnitates completae sunt, quando Salvatore nostro a mortuis resurgente vetera transierunt, et facta sunt omnia nova. Et tunc incredulis Judaeorum ad ea quae retro sunt redeuntibus, remansit puer Jesus in Jerusalem, quae visio pacis interpretatur, et Ecclesiam designat. Unde et dicitur: Factus est in pace locus ejus, et habitatio ejus in Sion (Psal. LXXV, 2). Hoc autem parentes ejus, id est Synagoga et Judaeorum populus, non cognoverunt, sed eum in comitatu esse existimantes, venerunt iter diei, per quod intelligitur tempus, quo post resurrectionem ejus [Col. 0628C] nondum se cognoscebant errare. Caeci enim secum adhuc eum esse putabant, quem jam occiderant, et dicentem audierant: Ecce relinquetur vobis domus deserta (Matth. XXIII, 38): et in Psalmis: Ecce elongavi fugiens, et mansi in solitudine (Psal. LIV, 8).

Requirentes autem eum inter cognatos et notos, et non invenientes, regressi sunt in Jerusalem, requirentes eum. Hoc tunc spiritualiter completum est, quando post Christi passionem quidam Judaeorum corde compuncti venerunt ad apostolos. Hoc enim fuit quaerere Christum, et redire in Hierusalem. Et dixerunt: Quid faciemus, viri fratres? Quibus ait beatus Petrus: Poenitentiam agite, et baptizetur unusquisque vestrum (Act. II, 38). Hos igitur et caeteros, qui tunc [Col. 0628D] temporis crediderunt, significabant parentes Jesu; quoniam sicut illi ignorantes eum perdiderant, ita et isti ignoranter eum occiderant. Si enim cognovissent, nunquam Dominum gloriae crucifixissent (I Cor. II, 8).

Et factum est, post triduum invenerunt illum in templo sedentem, in medio doctorum, audientem illos, et interrogantem. Post triduum in templo Jesu invenitur; quia post resurrectionem, quae die tertia facta est, ab his qui eum quaerunt, in Ecclesia reperitur. Ante triduum enim non inveniebatur, quia non Deus, sed homo tantum ab hominibus putabatur. Sed ubi invenitur? In templo, in Ecclesia, in conventu fidelium, in medio doctorum, in coetu praedicatorum. [Col. 0629A] Ibi reperitur audiens eos, et interrogans. Audire nostrum est, sono aliunde venienti aurem alio positam commodare. At contra, Deo, cui nihil extra est, audire proprie est, surgentia sub semetipso desideria nostra percipere. Tribus autem modis nos interrogare consuevit, cum aut flagelli districtione percutit, et quanta nobis insit vel desit patientia ostendit; aut quaedam quae nolumus praecipit, et nostram nobis obedientiam vel inobedientiam patefacit; aut aliqua nobis occulta aperit et aliqua abscondit, et mensuram nobis nostrae humilitatis innotescit. Et hoc tertio modo magis doctores interrogat.

Stupebant, inquit, omnes, qui eum audiebant, super prudentia et responsis ejus. Quicunque cordis [Col. 0629B] aure eum adhuc audiunt, stupent ad ejus prudentiam: sicut et beatus Job, qui inter homines sapienter locutus fuerat; sed auditis Dei sermonibus se dixit insipienter locutum. Responsa quoque ejus sunt stupenda. Respondere enim illius est, eum qui se humiliter nescientem cognoverit, occultis inspirationibus erudire. Respondet enim ex magisterio aspirationis, et mentem humilium mirabiliter docet. Respondet, sicut et alibi dictum est ei: Voca me, et respondebo tibi; aut certe loquar, et tu responde mihi (Job XIII, 22). Vocare enim Dei est, nos amando et eligendo respicere. Respondere autem nostrum est, amori illius bonis operibus parere. Loquimur etiam, cum ejus faciem per desiderium postulamus. Et ipse respondet loquentibus, cum nobis [Col. 0629C] se amantibus apparet.

Sequitur: Et videntes admirati sunt. Admirati sunt parentes ejus, cum eum in templo in medio doctorum sedere vidissent. Admirantur usque hodie Judaei quicunque ad Ecclesiam veniunt, et ad fidem convertuntur: dum ibi Messiam, id est Christum vident, quem in Synagoga, et inter cognatos et notos, nulla eorum expositione videre vel intelligere potuerunt.

Et dixit mater ejus ad illum: Fili, quid fecisti nobis sic? Ecce pater tuus et ego dolentes quaerebamus te. Diximus per matrem Domini Synagogam significari, de qua Dominus secundum carnem originem duxit. Haec autem quocunque tempore ad Ecclesiam veniens, ibique veritatem intelligens, suam ignorantiam [Col. 0629D] et Christi absentiam admiratur, et admirando dicit: Fili, quid fecisti nobis sic? cur nos reliquisti, et ad gentium Ecclesiam pertransisti? Ecce pater tuus, populus Judaicus, et ego dolentes quaerebamus te. Hoc est enim, quod Apostolus ait: Testimonium illis perhibeo quia zelum Dei habent, sed non secundum scientiam (Rom. X, 2). Quaerunt Jesum, et non inveniunt; quia nondum ad templum et Ecclesiam pervenerunt.

Et ait ad illos: Quid est quod me quaerebatis? Nesciebatis quia in his quae Patris mei sunt, oportet me esse? Quid est, inquit, quod me in conventu infidelium quaerebatis, et extra Ecclesiam esse putabatis? Hic enim, me quaerat, qui quaerere vult. An nesciebatis [Col. 0630A] quia in his quae Patris mei sunt, et inter illos qui Patris mei voluntatem faciunt oportet me esse? Et ipsi non intellexerunt verbum quod locutus est ad eos. Non intellexerunt, quia cor caecatum habebant, et in Ecclesia gentium esse Christum non agnoscebant; quoniam caecitas ex parte contigit in Israel, donec plenitudo gentium intraret, et sic omnis Israel salvus fieret (Rom. XI, 25). Nam quia in extremo tempore Salvator ad reliquias Israel revertetur, apte subjungitur: Et descendit cum eis, et venit Nazareth: et erat subditus illis. Descendit enim novissime cum Hebraeis: et venit Nazareth, ubi nutritus fuerat; quia cum his qui de circumcisione crediderant, se misericorditer inclinavit ad plebem Israeliticam. Quod tamen adhuc est futurum, licet narremus illud [Col. 0630B] quasi praeteritum. Et erat subditus 173 illis, sicut et de Spiritu sancto dicit Apostolus, quia spiritus prophetarum prophetis subjectus est, ut scilicet voluntatem eorum faceret, nec eorum arbitrio repugnaret. Hoc enim modo, sicut spiritus prophetarum prophetis subjectus est; sic sapientia praedicantium praedicantibus subjecta est. Sapientia vero praedicantium vel magistrorum, Christus est. Et mater ejus conservabat omnia verba haec in corde suo. Pia plebs circumcisionis sedulo corde retinebat, vel potius retinebit mysteria Christi.

Et Jesus proficiebat sapientia, et aetate, et gratia, apud Deum et homines. Jesus proficiebat; quia termo praedicationis ejus crescebat. Proficiebat sapientia quoniam major sapientia reperiebatur semper in [Col. 0630C] ejus doctrina. Proficiebat et aetate, quoniam animae proficientis aetas maturior jugiter inveniebatur in ejus sermone. Proficiebat et gratia, quoniam majorem suis gratiam quotidiano profectu dabat. Non enim sibi, sed et suis, profectus iste fiebat. Apud Deum et homines ita proficiebat, quia et ad Dei gloriam et ad hominum salutem haec gerebantur: et magis ac magis innotescebant angelis qui sunt apud Deum, et hominibus ad exemplum. Unde laus et honor sit eidem pio Salvatori cum Patre et Spiritu sancto, per infinita saecula. Amen.



HOMILIA VIII.

IN EVANGELIUM SECUNDUM LUCAM: Factum est cum baptizaretur omnis populus, et Jesu baptizato et orante, apertum est coelum. Et reliqua (Luc. III, 21).

Baptizavit Joannes universum populum ad se venientem; quia si solum Dominum baptizasset, non deessent qui putarent sanctius fuisse baptisma Joannis quam Christi, quasi baptismo Joannis solus Christus meruisset baptizari; baptismo autem Christi, genus humanum. Si enim solus Christus baptismo Joannis esset baptizatus, dicerent homines: Qualem baptismum habuit Joannes? Magnum baptismum habuit, ineffabile sacramentum, videte quia solus Christus meruit baptizari baptismo Joannis. Atque ita major videretur baptismus servi quam baptismus Domini. Baptizati sunt igitur et alii baptismo Joannis, ne melior baptimus Joannis videretur [Col. 0631A] quam Christi. Baptizatus est autem Dominus ut, Domino suscipiente baptismum servi, non dedignarentur alii servi suscipere baptismum Domini. Baptizatus est Dominus, non ipse aquis mundari, sed ipsas mundare cupiens aquas; quae ablutae per carnem ejus, peccati utique nesciam, baptismi jus assumerent; et quod tot sub lege baptismata nequiverant, contra praevaricationis malum vim regenerativae sanctificationis conciperent. Unde bene evangelista cum baptizatum diceret omnem populum, nihil magni addidit; sed Jesu baptizato et orante, apertum mox coelum esse perhibuit. Quia dum corporis humilitate Salvator undas fluminis subiit, divinitatis suae potentia nobis coeli januas aperuit. Et dum carnem innoxiam frigentibus aquis tingeret, [Col. 0631B] oppositum quondam noxiis ignitum portae paradisi gladium exstinxit. Nam tota naturae humanae massa in primis parentibus ejecta de paradiso fuerat, et ex illo tempore clausa illi erat coelestis janua. Sed hujus naturae particeps fieri clementer dignatus est Dominus; per hanc totius humani generis causam, ut verus advocatus, perorare. Hinc est, quod nunc baptizatus coepit orare. Nam, sicut pro nobis est baptizatus, sic et pro nobis oravit; quia noster est pontifex, ac pro nobis humanitati suae coelum, quod, ut diximus, toti massae generis humani clausum erat, aperuit; et per eam cunctis hominibus, qui membra ejus affecti fuerint.

Sequitur: Et descendit Spiritus sanctus corporali specie, sicut columba, in ipsum. Recte Spiritus sanctus [Col. 0631C] in specie corporali descendit; quia Filius assumendo corporis veritatem, jam descenderat. Recte et sicut columba in eum Spiritus descendit, ut ejus mansuetudinem nobis intimaret. Ipse enim judex est generis humani. Sed quis ejus ferret justitiam, si priusquam nos per mansuetudinem corrigeret, culpas nostras per zelum rectitudinis examinare voluisset? Homo ergo pro hominibus factus, mitem se hominem praebuit. Noluit peccatores ferire, sed corrigere. Prius voluit mansuete corrigere, ut haberet quos post mundum in judicio salvaret. In columba ergo apparere super cum debuit Spiritus, qui non venerat ut peccata per zelum jam percuteret, sed adhuc per mansuetudinem toleraret. Non enim propterea tunc Spiritus sanctus in eum descendit, [Col. 0631D] ut ipse tunc primo Spiritum sanctum acciperet, qui semper ab exordio suae conceptionis Spiritu sancto plenus permanserat.

Sequitur: Et vox de coelo facta est. Tu es Filius meus dilectus, in te complacui mihi. Hanc vocem corporaliter sonantem, per angelicam creaturam Pater emisit. Tu, inquit, es Filius meus. Non autem ipsum Filium, qui semper novit omnia, sed Joannem et caeteros qui aderant, hac voce docebat quis esset quem Filium Joseph putabant. Unde Matthaeus hac voce Patris dicere maluit: Hic est Filius meus. Quod igitur ait, tale est: Tu es Filius meus, ex substantia mea naturaliter aequalis genitus; et idcirco dilectus, utpote unigenitus. In te complacui mihi, [Col. 0632A] hoc est simul de omnibus, quae in te sunt, vel quae egisti, placui mihi; quia nihil in te unquam inveni nisi quod semper placet mihi, et propterea gratum mihi est quia te humanavi. In illis autem mihi quodammodo displicui, de quibus humano more quondam locutus sum: Poenitet me fecisse eos. (Genes. VI, 7).

Quod autem de capite diximus, referendum est ad membra vel corpus. Nam Jesu baptizato et orante, apertum est coelum; quia cum quilibet electorum ejus baptizatus est, et non otio vacat, sed devotis precibus occupatur, et iter virtutum arripit; tunc ei porta regni coelestis panditur. Et descendit Spiritus sanctus in ipsum; quia in eum qui baptizatus est et orat, venit almus Spiritus corporali specie, ut designet [Col. 0632B] firmitatem donationis suae. Sicut columba, ut innocentiam et simplicitatem se talibus afferre demonstret. Et vox de coelo facta est: Tu es Filius meus; quia tunc primum quisque est Filius Dei, cum de baptismo ascendit. Et dilectus meus, per praevenientem gratiam meam, qui prius eras odibilis in malitia tua. In te complacui mihi, totum placet quod in te gessi; cum huc usque displicuisset quidquid ipse gesseras. In eo autem quod Pater in voce sonat, et Spiritus sanctus in columba descendit, Filiusque baptizatur in homine, Trinitas evidenter declaratur, in cujus nomine et fide unusquisque nostrum baptizatur.

Sequitur: Et ipse Jesus erat incipiens quasi annorum triginta: ut putabatur, Filius Joseph. Jesus annorum [Col. 0632C] triginta baptizatur: et tunc demum incipit signa facere, et Evangelium praedicare, legitimum videlicet et maturum tempus aetatis ostendens his, qui omnem aetatem vel ad sacerdotium, vel ad magisterium putant opportunam. Nam et Joseph in typum hujus nostri Salvatoris triginta annorum erat, quando regni gubernacula suscepit, atque David tricenarius regnare coepit, 174 et Ezechiel ejusdem aetatis erat quando vaticinium inchoavit. Talem igitur aetatem exemplo Christi debent habere qui sacerdotes fiunt, vel doctores, aut aliquem hujusmodi primatum accipiunt. Potest vero tricenalis aetas baptizati Salvatoris, etiam nostri baptismatis intimare mysterium, propter fidem, scilicet sanctae Trinitatis, [Col. 0632D] et operationem Decalogi legis. Tres enim decadae, quae sunt in tricenario, fidem et operationem eorum, quibus prodest baptismus, insinuant. Fidem in ternario, et operationem in denario numero. Has enim tres decadas habere eos qui baptizantur, praecipiebat Dominus, cum diceret: Euntes docete omnes gentes, baptizantes eos in nomine Patris et Filii et Spiritus sancti, docentes eos servare omnia quaecunque mandavi vobis (Matth. XXVIII, 19).

Ut putabatur, inquit, filius Joseph. Hoc propter illos dictum est, qui eum revera carnaliter genitum ex carne Joseph putabant; et quia per Joseph, qui propinquus erat virginis Mariae, describenda fuerat genealogia ipsius Mariae, quae de Spiritu sancto Christum concepit; quoniam non est consuetudinis [Col. 0633A] Scripturarum genealogias texere per femmas. Ob hoc enim per Joseph congrue describitur genealogia Christi, quia de ejus conjuge, licet semper virgine, natas est. Cum autem Joseph nominatus esset, subjunctum est: Qui fuit Heli, qui fuit Mathan, qui fuit Levi (Luc. III, 23), etc.; Matthaeus vero descendens, sic ait: Mathan autem genuit Jacob, Jacob autem genuit Joseph virum Mariae (Matth. I, 15). Quid est, quod duos patres, id est Heli et Jacob, habuisse videtur Joseph? Cujus quaestionis difficultas ita solvitur: Mathan et Mathat, de una eademque uxore Esta nomine, singulos filios procrearunt. Quia Mathan qui per Salomonem descendit, uxorem eam primus acceperat; et relicto uno filio, Jacob nomine, defunctus est. Post cujus obitum Mathat qui [Col. 0633B] per Nathan genus ducebat, cum esset ex eadem tribu, sed non eodem genere, accepit eam uxorem, genuitque ex ea filium, nomine Heli. Per quod ex diverso patrum genere efficiuntur Jacob et Heli uterini fratres. Quorum alter, id est Jacob fratris Heli sine liberis defuncti uxorem ex mandato legis accipiens genuit Joseph, natura quidem germinis suum filium; propter quod et scribitur, Jacob autem genuit Joseph; secundum vero legis praeceptum, Heli efficitur filius, cujus Jacob, quia frater erat, uxorem ad suscitandum fratri semen acceperat. Et per hoc rata invenitur atque integra generatio, et ea quam Matthaeus refert dicens: Jacob autem genuit Joseph: et ea, quam Lucas designat, dicens ut putabatur filius Joseph, qui fuit Heli. Qui et ipse, subsonante [Col. 0633C] eadem distinctione, Heli esse filius putabatur, qui scilicet Heli fuerat filius Matthat. Quoniam evangelista legalem hanc successionem, quae velut adoptione quadam erga defunctos constat, magis quam germinis veritate, competenti satis per hoc designavit indicio, observans ne omnino in hujusmodi successionibus genuisse aliquem nominaret. Nec mireris si Lucas a David usque ad Christum plures successiones, et Matthaeus pauciores, hoc est iste quadraginta tres, et ille viginti octo posuit, cum per alias personas generatio sit decursa. Potest enim fieri ut alii longaevam transegerint vitam, alterius vero generationis viri in matura aetate decesserint: cum videamus complures senes cum suis nepotibus vivere, [Col. 0633D] alios autem viros statim filiis obire susceptis. Lucas non, sicut Matthaeus, ab initio Evangelii sui, sed a baptismo Christi generationes narrat, nec descendendo, sed ascendendo, tanquam sacerdotem in expiandis peccatis magis assignans, ubi eum vox de coelo declaravit, ubi testimonium Joannes ipse perhibuit, dicens: Ecce qui tollit peccata mundi (Joan. I). Ascendendo autem transit, et ab Abraham pervenit ad Deum, cui mundati et expiati reconciliamur. Merito et adoptionis originem ipse suscepit, quia per adoptionem efficimur filii Dei credendo in Filium Dei. Satis autem demonstravit non se ideo dixisse Joseph filium Heli, quod de illo genitus sit; sed quod illi fuerit adoptatus: cum et ipsum Adam filium Dei dixit, cum sit factus a Deo; sed per gratiam, [Col. 0634A] quam postea peccando amisit, tanquam filius in paradiso constitutus sit. Qui tamen creditur, per Christum accepta remissione culparum, inter filios adoptionis computatus. Quapropter in generationibus Matthaei significatur nostrorum susceptio peccatorum a Christo Domino; in generationibus autem Lucae designatur nostrorum abolitio peccatorum a Christo Domino. Ideo ille eas descendens enarrat, iste ascendens. Remissis enim peccatis ad Dominum revertimur et ascendimus, a quo per Adam peccantes recessimus, et huc delapsi sumus. Nam quod dicit Apostolus: Misit Deus Filium suum in similitudinem carnis peccati (Rom. VIII, 3), haec est susceptio peccatorum. Quod autem addidit, ut de peccato damnaret peccatum in carne, haec est expiatio [Col. 0634B] peccatorum. Proinde Matthaeus a David per Salomonem descendit, in cujus matre ille peccavit; Lucas vero ad ipsum David per Nathan ascendit, per cujus nominis prophetam Deus peccatum illius expiavit. Ignoramus autem vel parum novimus qui vel cujus meriti fuerint viri, quos Lucas posuit a Joseph usque ad Zorobabel, et a Salathiel usque ad Nathan filium David, praeterquam quod de genere David eos fuisse non dubitamus. Ait autem inter caetera: Qui fuit Resa, qui fuit Zorobabel, qui fuit Salathiel, qui fuit Neri. Quod et Matthaeus ita retulit: Jechonias genuit Salathiel, Salathiel autem genuit Zorobabel, Zorobabel autem genuit Abiud. Ecce juxta duos evangelistas et Salathiel habuisse videtur duos patres, id est Jechoniam et Neri. Sed [Col. 0634C] aliquid tale et de his duobus intelligi debet, quale superius dictum est de binis patribus Joseph. Nam apud Hebraeos generationum nomina nunc secundum naturam, nunc secundum legem computantur. Secundum naturam, cum ex seminis veritate descendunt; secundum legem, cum quis filius alio generante substituitur sub nomine fratris defuncti sine liberis. Nam et ille defunctus non falso dicitur pater filii hujusmodi. Alter ergo duorum patrum Salathiel intelligitur secundum carnem, alter secundum legem, vel secundum adoptionem. Frequens enim erat apud Judaeos adoptandi consuetudo, et non incongrue dicitur quis eum genuisse quem adoptavit; quia videlicet beneficio illum genuit. Hoc etiam quod [Col. 0634D] juxta duos evangelistas Salathiel est pater Zorobabel, nisi praedictae rationes occurrerent, dissonare videretur a Verbis Dierum, ubi scriptum est, quia filii Jechoniae fuerunt Salathiel et Phadaia et de Phadaia orti sunt Zorobabel et Semei (I Par. III, 17). Sed Zorobabel secundum naturam ortus ex Phadaia, intelligitur secundum legem appellari filius Salathiel. Nam ipse Zorobabel erat primogenitus, et primogenitus nomine fratris defuncti jussus est vocari. Potuit etiam fieri ut Salathiel Zorobabelem filium Phadaiae fratris sui adoptaret in filium; sicut legimus quia Mardochaeus Esther filiam fratris sui adoptavit in filiam (Esth. II, 7). Item Zorobabel ostenditur hic habuisse filios Abiud et Resa, cum in septem filiis, quos secundum Verba Dierum genuit, nullus ita vocatus [Col. 0635A] sit, nisi forte aliqui eorum binis nominibus usi fuerint. Hoc enim saepe contingebat. Aut si hoc non fuit, constat pro certo quia vel secundum legis praeceptum, vel secundum adoptionis beneficium hi duo fuerunt ejus filii. Rursum inter alia dicitur: Qui fuit Sale, qui fuit Cainan, qui fuit Arphaxad. Nomen autem et generatio hujus Cainan, juxta Hebraicum in Genesi non invenitur; sed Arphaxad Sale filium nullo interposito genuisse refertur. Sic enim legimus: Porro Arphaxad vixit triginta quinque annis, et genuit Sale (Gen. XI, 12). Sed evangelista sumpsit hanc generationem 175 de septuaginta interpretum editione, ubi scriptum est quod Arphaxad 135 annorum genuerit Cainan; et ipse Cainan cum 130 esset annorum [Col. 0635B] genuerit Sale. Nemo autem fidelium putet hoc in loco LXX translatores errasse; sed credat indubitanter eos, quod verum esse noverant, posuisse; et quod Moyses minus dixerat, supplesse. Neque enim Spiritus sanctus hoc in Evangelio posuisset, nisi verum omnino esset. Nam ipsi septuaginta seniores a tempore Moysi magisterium in Synagoga tenebant, et de spiritu Moysi acceperant, ac legem ex ipsius Moysi traditione didicerant: ideoque si quid ibi praetermissum esset, et suppleri posset, vel aliter interpretari noverant. Moyses vero propter aliquam causam, quae Deo nota est, transiliit generationem Cainan, et partem annorum qui sub eo et sub ejus patre fluxerunt. Fortasse enim cum secundam aetatem describeret, voluit a diluvio usque [Col. 0635C] ad Abraham decem solummodo generationes ponere; et ideo generationem unam praetermisit. Nam et Matthaeus a David usque ad transmigrationem Babylonis quatuordecim generationes ponere volens, praetermisit tres, ubi ait: Joram autem genuit Oziam (Matth., I, 8). Sicut ergo Joram, tribus in medio positis, genuisse dicitur Oziam, sic et Arphaxad uno Cainan interposito dicitur genuisse Sale. Quod autem pars annorum in Scripturis sanctis aliquando ponatur, et pars omittatur, ostendit liber Regum dicens: Filius unius anni erat Saul cum regnare coepisset, duobus autem annis regnavit super lsrael (I Reg, XIII, I). Nunquid enim unum tantummodo aetatis annum habebat, qui ab humero et sursum [Col. 0635D] altior cunctis erat? Et nunquid duobus solummodo annis regnavit, qui tam longo tempore regnum tenuit? Sicut igitur pars annorum Saul est praetermissa, sic et pars annorum Arphaxad et Cainan. Itaque veridicus est et Moyses, et noster evangelista cum septuaginta senioribus. Item qui fuit, inquit, Enoch. Et pulchre generationum ordo a baptizato Dei Filio usque ad Deum Patrem ascendens, septuagesimo gradu Enoch habet, qui dilata morte translatus est in paradisum, ut significet eos qui in gratia adoptionis filiorum ex aqua et Spiritu sancto regenerantur, interim post ahsolutionem corporis aeternam suscipiendos in requiem. Septuagenarius quippe numerus, propter septimam Sabbati, ad requiem eorum significandam, qui juvante Christi gratia decalogum [Col. 0636A] legis impleverunt, aptissime coagruit, ut in tempore resurrectionis indemutabili Dei sapientiae contemplandae per saecula monstret esse jungendos. Ad ultimum vero dicitur: Qui fuit Seth, qui fuit Adam, qui fuit Dei (Luc., III, 38). Quia Christus justitiae suae Patrisque nos expiatos ab omni peccato purgatosque conjungit, ut fiat quod ait Apostolus: Qui autem adhaeret Domino, unus Spiritus est (I Cor. VI, 17): propterea in hoc numero generationum, et ipse Christus, a quo incipit enumeratio, et Deus ad quem pervenit, connumerantur: et fit numerus septuaginta septem, quo significatur omnium prorsus remissio et abolitio peccatorum: quam etiam ipse Dominus per hujus numeri mysterium evidenter expressit, dicens remittendum esse peccata non [Col. 0636B] solum septies, sed etiam usque septuagies septies (Matth. XVIII, 22). Nec frustra iste numerus ad peccatorum omnium pertinet mundationem, si diligentius inquiratur: constat enim ex undenario et septenario, quia vel undecies septem, vel septies undecim, faciunt septuaginta septem. Undenarius vero transgressionem denarii significat. Denarius quippe tanquam justitiae numerus in decem praeceptis legis ostenditur.

Porro peccatum est legis transgressio; et utique transgressio denarii numeri congruenter undenario figuratur. Unde et vella cilicina jubentur in tabernaculo undecim fieri. Quis autem dubitet ad peccati significationem cilicium pertinere? Ac per hoc quia universum tempus septenario dierum numero volvitur, [Col. 0636C] convenienter undenario septies multiplicato, ad numerum septuagesimum et septimum cuncta peccata, quae temporaliter geruntur, perveniunt. In quo numero etiam fit plena remissio peccatorum, expiante nos carne sacerdotis nostri a quo nunc iste numerus incipit; et reconciliante nos Deo, ad quem nunc iste numerus pervenit; per Spiritum sanctum, qui in columbae specie in hoc baptismo, ubi numerus ipse commemoratur, apparuit. At si in denario perfectio beatitudinis significatur (unde est etiam illud quod omnes conducti ad vineam denario remunerantur) quod fit cum septenaria creatura, id est homo interior et exterior, Trinitati, quae Deus est, adjungitur: manifestum est quod transgressio denarii peccatum significat per superbiam plus aliquid [Col. 0636D] habere cupientis, et integritatem perfectionemque amittentis. Undenarius autem ideo septies ducitur, ut motu hominis fieri significetur ipsa transgressio. Ternario enim numero incorporea pars hominis designatur, ubi Deum toto corde, et tota anima, et tota mente diligere (Deut. VI, 5) jubetur. Quaternario autem corpus exprimitur, propter quatuor ejus principalia membra, vel propter quatuor elementa, quibus constat. Et ex his compositus homo apte designatur septenario. Motus autem in numeris non exprimitur, cum unum duo, tria, quatuor, etc.; sed cum dicimus semel, bis, ter, quater. Ideoque non septem et undecim, sed septies undecim significatur transgressio, quae motu facta hominis [Col. 0637A] peccantis, hoc est perfectionis suae stabilitatem transgredientis cupiditate amplius aliquid habendi. Itaque quia in septuagesimo septimo numero designatur et primi hominis, et caeterorum qui ex eo prodierunt transgressio, apte Deus septuagesima et septima generatione venit, aboliturus omnia peccata suorum fidelium. Omnes enim qui more Christiano accedunt ad lavacrum, continentur in mysterio septuaginta et septem generationum; et ideo remissionem peccatorum consequuntur ab eo qui tot generationes mundans in hoc numero remissionem culparum constituit, et in fine tot generationum venit tollere peccata mundi. Non solum enim eos qui in Novo Testamento baptizantur purificat, sed et illos qui ab exordio mundi in eum [Col. 0637B] venturum recte crediderant. Unde sursum redeundo numerat evangelista sanctas has generationes, ut ostendat et ad omnes eas pertingere purgatoriam et reconciliatricem Christi gratiam, omnesque qui nunc baptismi sacramentum recte servant, ad Deum redire. Nam gratia divinae incarnationis et purificationis in omnes retro generationes ascendit, ut intelligamus nullum tempus unquam sine electis Christi transisse, qui per eum ab originali culpa sunt liberati. Propter quod et ipse Adam, quem Dei sapientia, quae Christus est, eduxit, ut scriptum est, a delicto suo (Sap. X, 2), in fine relationis generationum, Filius Dei per hanc Christi gratiam ostenditur. Ac inde Pater Deus Christum Deum et hominem recipit, et per hunc omnes qui membra sunt [Col. 0637C] ejus. Deinde nomina patrum retro sic interpretari studeamus, ut ascensum in his atque provectum semper intelligamus, ac seriem genealogiae ipsorum veluti scalam usque ad Deum, per quam et omnes baptizati gradatim ascendere debeant. Haec enim genealogia, quae a Jesu baptizato ad Deum tendit, videtur nobis esse scala illa de qua legimus quia Jacob lapidem supponens capiti suo dormivit, et vidit in somnis scalam stantem super terram, et cacumen illius tangens coelum, angelos quoque Dei ascendentes et descendentes per eam, et Dominum innixum scalae (Gen. XXVIII, 12). Lapis enim capiti suppositus, et velut fundamentum scalae factus Christus est qui seipsum humiliavit, ut omnes suos exaltaret, qui sicut fundamentum omnes portat, et a nullo portatur. [Col. 0637D] Et per hanc genealogiae scalam alii ascendunt, et alii descendunt. Ascendunt qui proficiunt, descendunt qui deficiunt. Angeli autem, 176 id est nuntii Dei vocantur, quia Christum loquuntur. Quisquis igitur in Christo baptizatus est, apertum est ei coelum, et Deus desuper paratus est eum suscipere; sed ille per gradus scalae, quae a baptismo usque ad Deum porrecta est, debet ascendere; quia, et sicut Salomon ait: semita vitae super eruditum (Prov. XV, 24). qua scilicet eruditus ipse tendat in coelum. Nam et populus Israel transito mari Rubro non stetit; sed postea longis itineribus ac laboribus ad terram promissionis pervenit. Sic et qui baptizatus est, non sit piger; sed per viam [Col. 0638A] mandatorum Dei tendat ad coelestem patriam sibi promissam, et per gradus scalae generationis conetur ascendere, si ad Deum, qui in summitate ejus est, desiderat pervenire. Haec autem genealogiae scala via est ad coelum et ad Deum ducens, quam quo verius quisque ascendit, eo potentius illuc pervenit. Alius enim alio fortius eam scandit, et alius adhuc fortius vel perfectius, sicut unicuique divinitus est datum. Vae autem illi qui nullum ejus gradum ascenderit, quia in infimis remanebit.

Veniamus igitur ad hos gradus interpretando Patrum nomina. Humillimus omnium invenitur Jesus, utpote fundamentum universorum, interpretatur Salvator, quia ipse solus humanum genus salvat, et non est in alio aliquo salus: Neque enim est [Col. 0638B] aliud nomen sub caelo datum hominibus, in quo oporteat nos salvos fieri (Act. IV, 12). Hujus itaque salutis per baptismum quisque fieri particeps inchoat. Sed si vult non amittere quod gratis accepit, oportet ut in eo crescere studeat per proprium laborem sanctae actionis. Unde mox Joseph ponitur, qui augmentum interpretatur; quia ille augmentum gratiae post baptismum consequitur, qui ad bene agendum piger non fuerit. Inde sequitur Heli, qui ascendens dicitur, ut ascensum proficientis de virtute in virtutem significet. Deinde est Matthat, qui donum interpretatur; quia qui virtutum gradibus ad alta nititur, majoris adhuc gratiae donum consequitur. Et inde sequitur Levi, qui assumptus dicitur; quia Deus illum sibi assumpsit ad jugem famulatum [Col. 0638C] suum, confirmans in assiduitate bonorum operum. Sequitur et Melchi, qui rex meus interpretatur; quia saepe contingit ut qui jam talis est, rector Ecclesiae efficiatur. Sed et Janne sequitur, qui praeparatus dicitur; quia talis vir ad omne bonum opus est jam paratus. Joseph quoque subjungitur, qui, sicut supra dictum est, augmentum interpretatur, quia proficit semper et religionis augmentum capit. Nec non et Matthias, qui donum Dei dicitur; quia donum divinae gratiae novis adhuc in eum beneficiis infunditur. Et Amos, qui honorans, vel fortis, vel populum avellens interpretatur; quia Deum honorat bene vivendo, et fortis est ad adversa toleranda, et doctrinis ac exemplis suis ab amore mundi cor avellit populi. Sed et Naum, qui consolator vel consolatio [Col. 0638D] dicitur; quia illos, qui temporalia contempserunt, promissione aeternorum consolatur. Heli quoque, qui vicinus meus dicitur; quia vicinus ei fit, quem consolatione demulcet. Et Nagge, qui solemnitas interpretatur, quia ipse solemnitas laetitiae fit ei, quem consolatur. Atque Mahath, vel Manat, qui requiescens dicitur; quia requiescit jam in secreto divinae contemplationis, sequestratus a labore saecularis cupiditatis; vel in eo requiem habet, quem suam consolationem accepisse videt, et in tribulationibus pro Christo jam gloriari. Sed et Mathathias, qui donum Dei, sicut praemisimus, dicitur; quia majus adhuc donum supernae gratiae percipit, propter supradicta bona, quae sic agere studuit. Neque [Col. 0639A] enim de antiquis patribus, quorum nomina interpretamur, ista dicimus, licet et de ipsis fortasse possit intelligi; sed potius de uno quolibet justo viro, quem per hos virtutum gradus a baptismo ascendentem ad Deum describimus. Nam per hos ascendit electorum Ecclesia de qua dicitur: Deus in gradibus ejus cognoscetur, cum suscipiet eam (Psal. XLVII, 4). Per hos etiam sanctus Job ascendebat, dicens: Per singulos gradus meos pronuntiabo illum (Job XXXI, 37). Ad ordinem ergo graduum revertamur, ut ad caeteros videamus. Nam Semei sequitur, qui audiens interpretatur, aut auditum obedientiae in sancto viro designet. Sequitur et Joseph, qui, sicut jam bis dictum est, augmentum interpretatur; quia novum augmentum semper justus adipisci studet. [Col. 0639B] Sed et Juda sequitur, qui confessio vel laudatio dicitur; quia confessionem laudis semper Deo reddit. Et Joanna, qui dicitur cui est gratia vel Dominus gratia ejus; quoniam multa inest ei gratia, et ipsa gratia Dominus est, ut Domino Deo in se manente gratiosus sit. Et Resa, qui caput ejus interpretatur; quia Dominus, qui est gratia ejus, ipse est et caput ejus. Talis enim dignus est habere Christum caput. Sequitur et Zorobabel, qui interpretatur ortus in Babylone, vel ipse magister Babylonis; quia talis vir inter iniquos primo nascitur, et postmodum docet eos quomodo possit ad salutem pertingere. Et Salathiel, cujus interpretatio est petitio mea Deus; quia iste jam nihil nisi Deum appetit, sciens quia nihil ad beatitudinem sibi nisi Deus [Col. 0639C] sufficit. Et Neri, qui dicitur lucerna mea; quia talis Deo potest dicere: Lucerna pedibus meis verbum tuum (Psal. CXVIII, 105), vel nos de illo, quia lucerna ejus est Agnus (Apoc. XXI, 25). Et Melchi, qui rex meus interpretatur, atque subauditur, a superioribus Deus, ut iste dicat: Rex meus Deus. Talis enim non vitium aliquod, sed solum Deum habet regem. Vel Ecclesia de illo potest dicere, Neri et Melchi, id est lucerna mea rex meus: quia ipse eam illuminat et regit. Sequitur et Addi, qui robustus interpretatur; quia vir iste cordis robore est praevalidus. Et Cosam, vel Cusam, qui dicitur Aethiopia eorum; quia illis, qui tenebras putant lucem, et lucem tenebras, videtur hujusmodi vir nigredo eorum, qua multi tenebrescant, quoniam multos illuminat. [Col. 0639D] Vel Aethiopia eorum, id est denigratio eorum dicitur; quia comparatione luminis doctrinae et sanctitatis suae, nigredine vitiorum et errorum opertos esse eos declarat. Elmodach, vel Elmadan [al., Helmadam] quoque sequitur, qui Dei mansura dicitur; quia iste tam regulariter et moderate semper agit, ut mensuram regulae divinitus sibi datae non excedat. Et Her, qui vigilans interpretatur; quoniam juxta praeceptum Evangelii semper vigilat. Atque Jesus, qui salutaris, vel Salvator dicitur; quia salutem multorum verbis et exemplis operatur. Nam qui converti fecerit peccatorem ab errore viae suae, salvabit animam ejus a morte (Jac. V, 20). Sequitur et Eliezer, qui Dei auxilium, vel Deus meus adjutor [Col. 0640A] interpretatur: quia ipse multis fit Dei auxilium, et multos per eum Deus: adjuvat. Atque Jorim, qui dicitur Dominus exaltans, vel est exaltans; quia per cum Dominus exaltat, et ipse quos valet exaltare non cessat, dum eos ab infimis cupiditatibus elevat dicens: Quae sursum sunt quaerite, ubi Christus est in dextera Dei sedens (Coloss III, 13). Sed et Matthat, qui donum interpretatur; quia in eo redundat donam gratiae coelestis, et eum Deus multis in salutem dedit. Levi quoque, qui dicitur assumptus; Deus enim illum assumpsit, id est sibi specialius servientem, et constanter perseverantem fecit. Sequitur et Simeon, qui dicitur exauditio; quia talis vir est exauditio precis multorum effusae coram Domino pro doctore salutifero. Interpretatur etiam Simeon [Col. 0640B] audiens tristitiam; quia pie compatiens audit tristitiam luctus poenitentium. Juda quoque sequitur, qui confitens dicitur; quia confessionem laudis Deo magis ac magis semper eo amplius reddit, quo amplius in virtutibus proficit. Unde et Joseph subditur, qui augmentum interpretatur, ut augmentum meritorum quotidiano profectu designet in eo fieri. Sequitur et Eliacim, qui Dei resurrectio dicitur: ipse 177 enim fit multorum cordibus resurrectio divinae gratiae, quae per peccatum in eis ceciderat. Et Melca qui laudans interpretatur, laudat enim semper Dominum. Sed et Enam, qui oculus eorum dicitur; quia talis vir providet aliis. Et Matthatha, qui donum ejus, id est donum Dei, interpretatur; quia ipse est donum Dei, vel in eo est donum Dei. Atque Nathan, [Col. 0640C] qui dicitur dedit, vel dantis; quia praedictum Dei donum dedit ipse Deus, et illud donum est ejus dantis. Vel ipse vir Dei dedit caeteris donum Dei quod acceperat. Hinc sequitur et David, qui interpretatur manu fortis vel desiderabilis; quia in opere fortis est, et merito suae sanctitatis desideratur a multis. Jesse quoque, qui dicitur insulae libamen: quia ipse quasi quoddam sacrificii libamen offertur Deo ab Ecclesia, quae velut insula tunditur undique fluctibus saeculi, nec movetur. Necnon et Obed, qui serviens interpretatur; quia Deo servit in conscientia pura. Atque Booz, qui dicitur in fortitudine: quia in fortitudine magnanimitatis Deo servit ex devotione charitatis. Et Salomon, qui dicitur dependens, sive perfectio; quia elevatus a terrenis, quantum [Col. 0640D] valet, coelestibus adhaeret, et pro posse perfectus est. Sed et Nausson, qui serpentinus interpretatur; quia serpentis astutiam habet, et serpentem aereum, quem Moyses in eremo suspendit (Num. XXI), hoc est Christum, imitatur. Aminadab quoque, qui dicitur populus meus spontaneus: quia idem vir justus fit populus Dei spontaneus atque voluntarius, dum per praedicationem facit multum fructum in multiplicatione fidelium voluntarie Deo sacrificantium. Necnon et Aram, qui dicitur excelsus; quia completum est in eo propheticum illud: Sustollam te super altitudines terrae (Isa. LVIII, 14); vel: Constitui te super gentes et super regna (Jer. I, 10). Esrom quoque sequitur, qui sagittam videns interpretatur; quia [Col. 0641A] quo excelsius in arce mentis residet, eo liberius jacula tentationum hostis antiqui praevidet. Et Phares, qui divisio vel dissipans dicitur; quia sagittas inimici, quas praevidet, dividit ac dissipat. Sed et Judas, qui confitens vel glorificans interpretatur; quia confitetur humiliter, si quid adhuc ei humanum acciderit; vel confessionem gloriae Deo reddit. Necnon et Jacob, qui supplantator dicitur; quia supplantat vitia in se, vel in aliis. Solent enim et post multa virtutum exercitia, pulsare mentem aliqua vitiorum contamina. Sequitur et Isaac, qui risus vel gaudium dicitur, quia de supplantatis vitiis laetatur. Et Abraham, qui interpretatur pater videns populum, quia talis multorum fit pater, et spiritualium filiorum suorum videt ingentem populum, ac virtutum [Col. 0641B] quas genuit exercitum. His, quas describimus, virtutum gradibus, et quas ostendunt interpretationes istorum nominum, vir justus quotidie proficiendo fit semper coelo vicinior, et his in coelum ascensionem suam aedificat, ac cantica graduum cantans, ascensiones in corde suo disponit, et de virtute in virtutem assidue proficit, ut tandem in Sion Deum Deorum videre possit (Psal. LXXXIII). Unde ultra Abraham adhuc evangelista patres referens ascendendo transit, et usque ad ipsum Deum pervenit, ut ei virum sanctum per hanc graduum scalam ascendentem ad ultimum jungat. Nam post Abraham, qui pater videns populum dicitur, est superius Thare, qui pastura vel pascens interpretatur, ut significet illum eos pabulo verbi nutrire quos spiritualiter genuit. Et inde sequitur [Col. 0641C] Nachor, cujus interpretatio est requiescens luce, vel obsecratio novissima; quia hoc solum vir iste quaerit ut requiescat et placeat coram Deo in lumine viventium, et pro novissimis obsecrat. Atque Serug, vel Sarug, qui perfectus dicitur; ut perfectionem virtutum adeptus esse monstretur. Sed et Ragau sive Reu, qui dicitur aegrotans, vel pascens, sive pastio; quia aegre fert moras vitae praesentis, et corporale robur in eo spiritualium virtutum exercitiis emarcuit, ovesque Dominicas pascit. Necnon et Phaleg, qui dividens vel divisit interpretatur; quia subtiliter discernens inter virtutes et vitia, separavit pretiosum a vili. Et Heber, qui transitor dicitur; quia non fixit mentem in amore praesentis saeculi, [Col. 0641D] sed ad futurum saeculum desideriis et profectibus assidue tendit. Sed et Sale, qui pax interpretatur; quia jam exstinctis vitiis magna pace delectatur in virtutum actionibus. Atque Cainan, qui dicitur possessio eorum; quia iste jam a bonis, hoc est a virtutibus, possidetur, nec ullum in eo vitium aliquid dominationis habet. Et Arphaxad, qui sanans depopulationem interpretatur; quia virtutum devastationem, quas hostis antiquus in multis laesit, ac barbarice destruxit, ipse sanat et reparat. Necnon et Sen, cujus interpretatio est nomen, vel nominatus; quia qui talibus studet, clarum ac celebre nomen possidet. Sed et Noe, qui interpretatur requies; quoniam Davidico labore debellatis vitiorum cuneis, requiescit in pace Salomonis. Post haec sequitur Lamech, [Col. 0642A] cujus interpretatio est, humiliatus, percussus, sive percutiens; et eum significare videtur, qui post diutina virtutum exercitia pervenit ad martyrii gloriam, et humiliatus ac percussus suppliciis hostem suum spiritualiter gravius percutit. Et apte subditur Mathusale, qui interpretatur mortuus est, et interrogavit, vel qui mortis emissio, quia talis quisque pro justitia mortuus exemplo vel memoria suae mortis interrogat et convenit singulorum conscientias, utrum justitiam et vitam perennem diligant, an solis temporalibus delectentur; et mortem a se funditus emisit, ut jam nullatenus a morte laedi vel tangi valeat, sed in perpetuum vivat. Pulchre et Henoch adjicitur, qui dedicatio dicitur; quia taliter consummatus, in illius saeculi felicitate dedicatur. Et Jarez, qui descendens, [Col. 0642B] vel roborans interpretatur; quoniam pia condescensione de supernis inclinatur ad nos, ut nostram infirmitatem roboret. Atque Malaleel, cujus interpretatio est laudans Deum: quia divinis laudibus in excelsis vacat. Necnon et Cainan, qui dicitur possessio eorum, quoniam Pater et Filius et Spiritus sanctus, qui sunt unus Deus, possident illum in coelestibus. Et Henos, qui violentus interpretatur, quoniam violentia nimiae virtutis suae regnum coelorum rapuit, quod a diebus Joannis Baptistae vim patitur, et violenti diripiunt illud (Matth. XI, 12). Atque Seth, cujus interpretatio est, positus, vel posito; quia nunc in regno illo supernae beatitudinis, a quo diu exsulaverat, est positus. Interpretatur etiam semen, vel resurrectio; quia seminatum est corpus ejus animale, [Col. 0642C] sed surget idem corpus ipsius spirituale. Ad ultimum in superiori ponitur Adam, qui interpretatur homo; quia his profectuum gradibus fidelis quilibet promotus, et corporis etiam resurrectione innovatus, summam perfectionem illam consequitur quam homo vel habuit vel habere potest; ut tunc perfectus sit homo, et idoneus jam inseparabiliter adhaerere Deo. Unde et in summo cacumine super omnia Deus ipse ponitur, usque ad quem gradus scalae generationis describuntur, ibique finiuntur; quia ibi finis nostrae perfectionis usque ad quem tendimus, ut in ipso sine fine quiescamus. Ibi enim est sufficientia bonorum omnium; quia tunc Deus est omnia in omnibus, ut nulli sit opus ultra quidquam quaerere. Locus autem [Col. 0642D] praemissus, quem de martyre nunc interpretati sumus, intelligi potest et de eo perfecto, qui non per martyrii passionem ex hac luce migrat, neque enim omnes perfecti ferro perimuntur. Nam Lamech interpretatur humilis, vel humiliatus. Mathusale vero, mortuus est, et interrogavit. Henoch autem, dedicatio; et Jared, descendens. Soletque frequenter evenire ut qui 178 diu laudabilis virtutum operibus insudavit, inanis gloriae typho moveatur, ut exterius gloriari de virtutibus incipiat. Et ideo nunc iste post tot laudabiliter acta dicitur humilis; quia quanto magnus est, humiliat se in omnibus, et ab omni vitio jactantiae vel superbiae fit alienus. Et qui saeculi gloriam sic abjecit, mortuum se mundo esse comprobavit. Exemploque talis suae mortis caeteros interrogat, [Col. 0643A] quis eorum sic mundo mori appetat. Et hinc sequitur dedicatio; quia jam per contemplationem in supernis dedicatur. Et inde fit descendens; quia ut caeteros ad ea quae sursum contemplari solitus est, elevet, ad eorum ima pie descendit, juxta illud Apostoli: Sive mente excedimus, Deo, sive sobrii sumus, vobis (II Cor. V, 13). Duo nomina quae sequuntur, id est Malaleel, cujus interpretatio sonat laudans Deum; et Cainan, qui dicitur possessio eorum, indicant mystice quid agatur in illa contemplationis dedicatione, et ad proximos descensione; quia videlicet ibi Deum laudat, et hic possidetur ab illis, quorum utilitatibus servit. Sequitur et Henos, cujus interpretatio est, desperatus; quia spem in temporalibus et caducis habere contempsit, juxta illud beati Job: [Col. 0643B] Desperavi, nequaquam ultra jam vivam (Job VII, 16). Mortuus enim mundo non habet jam spem in eo. Deinde venit Seth, qui dicitur positio, vel resurrectio: quia nunc ponit corpus quod in fine resurget. Et tunc erit perfectus homo reformatus in antiquum et meliorem statum, sicut consequens insinuat Adam, qui interpretatur homo; et primus fuit conditus: sicque jam sociatur Deo, ut ei perpetualiter inhaerens vivat in ipso. Ob hoc enim se Dei Filius, misericorditer humiliavit, ut usque ad hanc celsitudinem suos, qui lapsi fuerant, exaltaret; et ex gradibus generationum, per quos ceciderant, fecit eis gradus virtutum per quos ascenderent. Quos scilicet gradus in nominibus patrum, ut ostensum est, designatos unusquisque proficientium juxta modum [Col. 0643C] suum ascendit, et aliquid de singulis virtutibus assequitur; sed tanto fortius et gloriosius ad Deum pervenit, quanto verius ac perfectius in his profecerit: tantoque rursum tardius ac difficilius ad eum pertingit, quanto remissius ac negligentius in his egerit. Posset autem de uno quoque gradu, vel nomine prolixa fieri locutio; sed cavendum erat fastidium, et relinquendum eis qui sciunt ex paucis multa dicere, unde possent et ipsi tractare. Nam et multas ipsorum nominum interpretationes, quas similiter proferre quivissemus, praetermisimus; multasque alias adhuc esse, quarum notitiam necdum attigimus, non dubitamus, quae suos habent mysticos sensus. Et ideo nihil perfectionis in observatione justitiae consequi possunt homines Dei, quod in hac genealogiae [Col. 0643D] scala figuraliter non sit expressum. Sed et bravium ad quod per eam tendunt, ipse Deus sursum in fine positus est. Principium vero profectus, vel ascensionis [Col. 0644A] hujus de qua tractatum est, Dominus in seipso statim nobis indicavit, de quo subjunctum est: Jesus autem plenus Spiritu sancto regressus est a Jordane (Luc. IV, 1). Non autem dicitur afflatus Spiritu sancto, sed plenus; quia in ipso habitat omnis plenitudo Divinitatis corporaliter (Coloss. II, 9). Non enim ad mensuram dat Deus Spiritum ipsi, videlicet Christo. Nam caeteris sanctis dat eum ad mensuram (Ephes. IV); huic autem immensurabiliter, id est totum ipsum immensum Spiritum. Neque primum impletus est Spiritu sancto; sed ex quo coepit in utero Virginis concipi, semper in eo totus mansit Spiritus sanctus. Sed idcirco nunc illo plenus fuisse dicitur, quia nunc coepit operibus declarare plenitudinem ejus in se manere. Et sic regressus est a Jordane; quia regnum principis mundi aggressus [Col. 0644B] est destruere a baptismo, regnumque suum in orbe novum construere. Nam et quilibet fidelis, ejus accepto in baptismate Spiritu sancto, regreditur a Jordane, cum a lavacro rediens, adversum saeculi vitia, in quibus ante conversabatur, pugnam inchoat. A Jordane enim regreditur, qui a baptismo ad certamen contra relictas mundi tentationes properat, ut, his devictis, coronam vitae mereatur per ipsum Mediatorem Dei et hominum, qui cum Patre et Spiritu sancto vivit et regnat in saecula saeculorum. Amen.



[1 1Kb] HOMILIA IX.

IN EVANGELIUM SECUNDUM LUCAM: Intravit Jesus in quoddam castellum: et mulier quaedam, Martha [Col. 0644C] nomine, excepit illum in domum suam, etc. (Luc. X, 38.)

Quid ad gloriosam Virginem Dei [2 1Kb] Genitricem lectio [3 1Kb] ista pertineat, ut in ejus festivitate legatur, plerique solent quaerere: unde [4 1Kb] quid ego sentirem, in conventu fratrum prout potui vulgariter jam plusquam semel exposui [5 1Kb] . Et quia quod dixi auditoribus placuit, dicta litteris mandare ab eisdem et maxime a dominis [6 1Kb] abbatibus Willelmo Fiscanensi, Arnulpho Troarnensi [7 1Kb] , jussus, imo coactus sum. Quod ideo praedixi [8 1Kb] , ut expositiuncula ista tanquam a praesumptuoso edita non displiceat, quam non [al., quia non hanc] praesumptio [9 1Kb] , sed obedientia edidit. Jam nunc igitur ratiunculam [10 1Kb] istam salva fide ac sine melioris praejudicio, ad laudem [Col. 0644D] ejusdem Virginis et matris Jesu humiliter scribere aggrediar.

In [11 1Kb] Scriptura sacra res una et eadem multoties [Col. 0645A] invenitur diversa significare, sicut leo, haedus, ignis, aqua, vel etiam [12 1Kb] sol, et alia multa. Est enim leo de tribu Juda (Apoc. V); et est leo, qui circuit quaerens quem devoret (I Petr. V). Est haedus emissarius (Levit. XVI), qui peccata nostra portavit, est haedus a sinistris (Matth. XXV), qui damnatur. Est ignis quem Dominus misit [13 1Kb] in terram, et quem vult ut ardeat (Luc. XII): est ignis, qui super impios cadit, ut non videant solem (Psal. LVII). Est aqua cujus flumina fluunt de ventre credentis (Joan. VII); est aqua cujus tempestas non nos demergat (Matth. XIV). [14 1Kb] Est Sol justitiae, qui nos illuminet (Eccli, XLII) [15 1Kb] , et sol qui nos non urat [16 1Kb] per diem (Psal. CXX). Licet ergo castellum alias malum significet, ut illud de quo dicitur: Ite in castellum: ubi, additur [Col. 0645B] [17 1Kb] , quod contra vos est, plane manifestatur [18 1Kb] quid significet; tamen hic [19 1Kb] castellum, in quod intravit Jesus, singularem et intemeratam Virginem ejusdem Jesu genitricem, salva Scripturarum regula, per similitudinem accipimus. Castellum enim dicitur quaelibet turris, et murus in circuitu ejus. Quae duo sese invicem defendunt, ita ut hostes per murum [20 1Kb] ab arce, et a muro per arcem arceantur. Hujusmodi castello non incongrue Virgo Maria assimilatur, quam virginitas mentis et corporis, quasi murus, ita undique vallavit, ut nullus unquam libidini ad eam esset accessurus, nec sensus ejus aliqua corrumperentur [21 1Kb] illecebra. Et quia virginitatem, cum libido non [22 1Kb] possit, solet impugnare superbia, est in eadem virgine turris humilitatis, quae a muro virginitatis [Col. 0645C] omnem repellit superbiam. Et quia humilitatem, cum superbia non possit, solet impugnare libido, murus virginitatis a turre humilitatis omnem repellit libidinem. Itaque haec [23 1Kb] duo, murus videlicet virginitatis et turris humilitatis ab alterutro muniuntur; ut nunquam in humili Virgine fuerit nec superba virginitas [24 1Kb] , nec inquinata humilitas: sed semper in eadem [25 1Kb] permanserit et humilis virginitas et virgo humilitas [26 1Kb] . Quamvis autem quod dicitur ita verum sit, ut nihil verius Christiana fides credere possit, ponamus tamen aliqua de Evangelio, virginitatis ipsius et humilitatis testimonia. Quippe cum ab angelo filius ei, promitteretur, respondit: Quomodo [Col. 0645D] fiet istud, quoniam virum non cognosco? (Luc. [Col. 0646A] I, 54.) Si cuilibet virgini desponsatae in animo suo disponenti nubere diceretur, Filium habebis, non miraretur, neque interrogaret quomodo istud fieret, ut pote quae se desponsatam, et in proximo nupturam sciret, et a viro gravidari [27 1Kb] usu naturae speraret: haec autem non immerito mirata est; et quomodo fieret, quod promittebatur, sciscitata est [al. omit. est] 179 quoniam quamvis desponsatam, tamen se nunquam nupturam [28 1Kb] , neque virum cognituram certissime sciebat. Haec de virginitate. De humilitate vero dicendum est [29 1Kb] quod cum ab angelo salutaretur, mater Dei eligeretur, quomodo fieret salva virginitate (cui tantum timebat) doceretur, benedicta super omnes mulieres praedicaretur, respondit: Ecce ancilla Domini (Luc. I, 38); et in alio [Col. 0646B] loco: Quia respexit humilitatem ancillae suae (Luc. I, 48). O sublimis virgo mater [30 1Kb] Dei! o mater humilis ancilla Dei! Quid sublimius esse posset? Quid humilius de se sentire posset? Sunt [31 1Kb] qui castellum hoc Magdalum fuisse arbitratur, a quo Maria Magdalena cognominatur: quod si verum est, praedictae interpretationi famulatur. Magdalus enim [32 1Kb] turris dicitur, et humilitati coaptatur [33 1Kb] . Hic vero non nominatur, sed tantum quoddam dicitur: quod indiscussum praeterire non debemus. Quoddam, id est singulare castellum fuit virgo Maria. Quamvis enim et multae aliae murum virginitatis habeant [34 1Kb] , et turrim humilitatis, id est et virgines sint, et humiles, tamen salva virginitate matres esse non possunt, neque filios generare: quod ista sola fecit. Et ideo [Col. 0646C] castellum hoc merito quoddam, id est singulare dicitur; quia ista singulariter et virgo et mater fuit: quod nulla alia esse potuit vel esse poterit [35 1Kb] . Verum concedamus [36 1Kb] aliquam posse esse et virginem, et matrem [37 1Kb] , quamvis sit impossibile: etiam, sic Virgo [38 1Kb] Maria singularis erit, quia unicum Dei Filium genuit, qui sicut est unicus unico Patri, ita est unicus unicae matri. Et ideo nulla, etiam si virgo pariat, vel eumdem vel alium talem generabit [39 1Kb] . Est ergo castellum quoddam, in quod intravit Jesus; porta vero per quam intravit est fides. Quia enim credidit, perfecta sunt ei a Domino quae ab angelo dicta sunt ei, sicut [40 1Kb] ait ad eam Elizabeth. [Col. 0646D] Nec quia Jesus intravit castellum hoc, violatum est: [Col. 0647A] Jesus enim salvat, non violat; confracta solidat, non confringit solida. Secundum nomen ejus, ita et opus ejus. Et mulier quaedam, Martha nomine, excepit eum in domum suam: et huic erat soror nomine Maria. Duae istae sorores, sicut Patres sancti [41 1Kb] plenissime nobis exposuerunt, duas in S. Ecclesia vitas designant: Martha scilicet, activam; Maria, contemplativam. Ista laborat ad exhibenda indigenti omnia humanitatis officia; illa vacat et videt quoniam Deus est [42 1Kb] . Ista circa exteriora occupatur; illa interiora contemplatur. Sicut autem mater [43 1Kb] Dei et singularis; ita et istarum vitarum effectus, quarum istae duae sorores [44 1Kb] typum tenent, in ea exstitit singularis. Nunquam in aliqua persona, Martha sic operata est; nunquam alias, sic Maria contemplationi [Col. 0647B] vacavit. Nunquam [45 1Kb] sic alias, vel haec, vel illa, quod suum est, exhibuit. Cum Martham, vel Mariam dico, earum [46 1Kb] significata intelligo. Sed jam videamus actionem hujus Marthae; deinde conjiciamus contemplationem hujus Mariae. Et, ut planius id faciamus, quid alii Martham operantur; et quid ista operata est conferamus. Alii hospitem quemlibet in domo sua suscipiunt; ista non quemlibet, sed proprium Dei Filium, qui non habet ubi caput reclinet (Matth. VIII, 20), non in domo, sed in utero suscipit. Alii nudum quemlibet veste mutabili atque corruptibili undelibet composita [47 1Kb] operiunt, ista Verbum Dei quodammodo nudum carne induit; dum idem verbum in eadem virgine carnem in unitate [48 1Kb] personae assumpsit, quae sine fine [49 1Kb] incommutabilis atque [Col. 0647C] incorruptibilis permanebit [50 1Kb] . Alii quemlibet esurientem vel sitientem cibo, vel pota exteriori reficiunt; ista hominem Deum [51 1Kb] humanitus indigentem [52 1Kb] , non solum exterioribus cibis vel potibus pavit, verumetiam interiori suo [53 1Kb] lacte aluit. Et, ut breviter illa sex misericordiae opera percurramus quae cum uni ex minimis suis fiunt [54 1Kb] , Deus sibi facta confitetur; ista non quemlibet ex minimis, sed summum Dei Filium hospitem in utero suscepit [55 1Kb] , nudum carne vel etiam pannis operuit, esurientem [Col. 0648A] pavit, sitientem lacte potavit [56 1Kb] , infirmum per infantiam jacentem [57 1Kb] non solum visitavit, sed etiam balneando [58 1Kb] , fovendo, leniendo, gestando frequentavit, ut merito de ea dicatur: Maria autem satagebat circa frequens ministerium (Luc. X, 40). Comprehenso, et crucifixo, quasi in carcere posito adfuit, sicut scriptum est: Stabat autem juxta crucem Jesu mater ejus (Joan. XIX, 25). Inter haec autem sollicita erat, et turbabatur, cum fugeret in Aegyptum a facie Herodis, qui suum talem filium adeo persequebatur ut multos pro eo suspectae [59 1Kb] aetatis pueros occideret. Turbatur, cum Judaeos insidiantes et mortem ei inferre [60 1Kb] molientes [61 1Kb] cognosceret. Ad ultimum turbata est valde, et juxta Simeonis vocem [62 1Kb] , suam ipsius animam pertransiit gladius (Luc. II, 35), cum videret [Col. 0648B] suum talem filium [63 1Kb] comprehendi, ligari, flagellari, conspui, spinis coronari, derideri, colaphizari, crucifigi, mori, sepeliri. Unde et bene ei congruit [64 1Kb] quod dicitur: Martha, Martha, sollicita es, et turbaris erga plurima (Luc. X, 41). Nemo vero dubitat quod B. Maria filium suum vellet liberari de omni tribulatione, et seipsam in [65 1Kb] perturbatione [66 1Kb] adjuvari a divinitate, quam eidem filio suo inesse [67 1Kb] sciebat per theoriam [68 1Kb] , quae est pars Mariae. Hoc est, quod Martha conqueritur quod eam soror sua reliquerit [69 1Kb] solam ministrare, et ejus auxilium in ministerio [70 1Kb] flagitat. Haec de parte Marthae. Porro de parte Mariae, quae optima praedicatur, quanta vel qualis in B. Maria fuerit, quis digne loquatur? Si talis est, ut diximus, imo quia melior est quam [Col. 0648C] diximus, in beata Maria pars Marthae, quae tantum a [71 1Kb] Domino non laudatur, sed tamen non vituperatur: qualis est pars, quam optimam Maria elegit, quae sic laudatur, ut ab ea non auferri (ibid., 42) dicatur [72 1Kb] . O quam magna multitudo dulcedinis Dei fuit [73 1Kb] in beata Virgine, quando Spiritus sanctus super eam venit [74 1Kb] , et virtus Altissimi obumbravit ei (Luc. I, 35), et de eodem Spiritu sancto coacepit! Quid de Deo non sapiebat, in qua sapientia Dei latebat [75 1Kb] , et in cujus utero corpus sibi aptabat [76 1Kb] ? Christus est, [Col. 0649A] ait [77 1Kb] Apostolus, Dei virtus, et Dei sapientia (I Cor. I, 24): et In eo sunt omnes thesauri sapientiae et scientiae absconditi (Coloss. II, 3), Christus autem in Maria. Ergo Dei virtus et Dei sapientia, et omnes thesauri sapientiae et scientiae in Maria [78 1Kb] . Haec non tantum ad pedes, sed etiam ad caput Domini sedens audiebat verbum ex ore [79 1Kb] ejus. Haec conservabat omnia [80 1Kb] verba angelorum, pastorum, magorum, nec non ipsius filii sui, conferens in corde suo (Luc. II, 19). Nemo unquam sicut ipsa gustavit quam suavis est Dominus (Psal. XXXIII, 9). Inebriabatur ab ubertate domus Dei, et torrente voluptatis ejus [81 1Kb] potabatur (Psal. XXXV, 9). Nec mirum; quoniam apud eam, imo intra eam erat fons vitae (Ibid., 10), de quo manabat cuncta perfectio [82 1Kb] utriusque vitae. Circa [Col. 0649B] plurima, ut Martha, occupabatur; circa unum, ut Maria, delectabatur, quia unum est necessarium (Luc. X, 42); plurima auferuntur, unum manet. Singulariter igitur partem Marthae peregit, singulariter optimam partem Mariae elegit: sed pars Marthae ei aufertur (Ibid., 42). Jam enim non erit sollicita ut ministret ei, sicut puero, cui omnes ordines angelorum ministrant, ut Domino. Jam non turbabitur fugiens cum eo in Aegyptum a facie Herodis; quia ipse ascendit in coelum, et Herodes descendit in infernum a facie [83 1Kb] ejus. Jam non turbabitur erga plurima, quae fecerunt filio suo Judaei; quia omnia subjecta sunt ei (I Cor. XV). Jam filius Mariae a Judaeis, vel militibus, non flagellabitur, nec occidetur; quia Christus ex mortuis resurgens jam non moritur, mors [Col. 0649C] illi ultra non dominabitur (Rom. VI, 9). Pars ergo Marthae [84 1Kb] ei aufertur [85 1Kb] , sed bono suo; pars vero Mariae [86 1Kb] ei perficitur, quae non auferetur ab ea. Exaltata est enim super choros angelorum, repletum est in bonis desiderium suum (Psal. CII, 5), videt Deum facie ad faciem, sicuti est (I Joan. III, 2), gaudet cum filio in aeternum. Haec est pars optima, quae non auferetur ab ea; cujus et nos participes simus, meritis et precibus ejus, per Jesum Christum Filium ejus, qui vivit et regnat cum Deo Patre in unitate Spiritus sancti [87 1Kb] , per omnia saeculorum saecula. Amen [88 1Kb] .



180 HOMILIA X.

IN EVANGELIUM SECUNDUM LUCAM: Cum intraret Jesus in domum cujusdam principis Pharisaeorum Sabbato [Col. 0649D] manducare panem; et ipsi observabant eum. Et reliqua. (Luc. XIV, 1.)

Haec, quae nunc secundum historiam mira referuntur, secundum spiritalem sensum plus admiranda [Col. 0650A] noscuntur. Nam Pharisae, qui interpretantur divisi, significant Judaeos ab omnibus aliis gentibus circumcisione et lege divisos. Princeps Pharisaeorum mystice est pontifex olim Judaeorum. Domus principis hujus, Synagoga. In quam scilicet domum intravit Dominus, quando tanquam sponsus procedens de thalamo (Psal. XVIII, 6), natus est in plebe Judaeorum ex intemeratae Virginis utero; et hoc fecit Sabbato, id est cum jam cessarent juxta Dei voluntatem carnalia legis opera, et operum edicta; quia lex et prophetae usque ad Joannem. Nam secundum legem Sabbato cessabatur ab exteriori actione; et ideo Sabbati nomine designatur cessatio carnalium legis ipsius actionum. In hujusmodi Sabbato Dominus in domum praedictam intravit, et intravit manducare [Col. 0650B] panem, id est ut caperet cibum, hoc est ut faceret Patris voluntatem. Ait enim: Meus cibus est; ut faciam voluntatem ejus qui me misit (Joan. IV, 34).

Et ipsi observabant eum, id est, etiam ipsi, ad quos venerat, insidiabantur ei. Significaverunt autem eam Judaeorum partem, in qua et ipsi erant, quae ei semper invidens insidiabatur, et quaerebat occasiones reprehendendi vel accusandi eum.

Et ecce homo quidam hydropicus erat ante illum. Hydropicus iste qui erat in domo principis Pharisaeorum, typus fuit populi, qui erat in Synagoga Judaeorum, avaritiae morbo laborans. Hydropicus enim, quo amplius bibit, eo amplius sitit. Sic et avarus quo magis pecuniam auget, eo magis pecuniae siti ardet; et ei crescit amor nummi, quantum [Col. 0650C] ipsa pecunia crescit. Talemque Dominus Synagogae populum invenit, qui solam legis litteram occidentem sectabatur, et spiritum vivificantem nesciebat; atque promissiones, quae secundum litteram ibi nonnisi carnales inveniuntur, exspectabat a Deo pro remuneratione laborum suorum, velut maxima bona: et ideo se totum in appetitu talium effuderat, solaque praesentis vitae bona sitiebat, quae in sola Dei lege promitti putabat; et sic eum littera male intellecta perimebat, et propter hujus languorem spiritualem Dominus insidiatoribus suis respondens, dixit ad legisperitos et Pharisaeos, qui se volebant reprehendere: Si licet Sabbato curare, id est si juste potest fieri ut cessantibus legis operibus, quorum otium appellatione Sabbati designatur, iste [Col. 0650D] populus sanetur ab hoc avaritiae morbo, quo turgidus aestuat: et revera nonnisi Sabbato curari poterat, quia, nisi cessasset actio carnalium bonorum in lege promissorum [al., promissiones], nec [Col. 0651A] eorum cupiditas exstingueretur in corde Judaici populi. At illi, qui de hac re fuerant interrogati, tacuerunt; quia de abolitione carnalium observationum loqui noluerunt, quas jam debere secundum rationem stare nequibant ostendere. Nam ex illo tempore jam a confessione veritatis ora clauserant, ex quo de Salvatore conspirationem fecerant, ut si quis eum confiteretur Christum, extra Synagogam fieret (Joan. IX, 22). Quorum taciturnitas silentio Zachariae non credentis est designata. Dominus autem aegrotum apprehendit et sanavit; quia populum Judaeorum morbo avaritiae, sicut dictum est, laborantem apprehendit in his quos elegit, et ab omni terrena cupiditate liberavit; quando venditis omnibus quae possederant, et positis eorum pretiis ad pedes [Col. 0651B] apostolorum, pauperem vitam communemque ducebant unanimes in charitate (Act. IV, 32). Sic ergo per gratiam suam Christus eos ab omni illa peste insatiabilis avaritiae sanavit; et ita dimisit, id est a iugo legis solvit, et in libertate charitatis arbitrio suo relaxavit, ut non jam coacti, sed spontanei bona facerent. Quisquis enim charitate flagrat, non necesse est ut ei praecipiatur, nisi ut faciat quidquid voluerit. Dehinc aemulorum invidiam confutans Salvator, ait illis: Cujus vestrum asinus aut bos in puteum cadet, et non continuo extrahet illum die Sabbati? Quae scilicet sententia et insidiatores convincit, et ad ipsum nostrae liberationis auctorem specialiter respicit. Ipse enim secundum carnis materiam unus Judaeorum erat, qui carnem ex eorum [Col. 0651C] gente susceperat. Cujus asinus et bos in puteum cecidit; quia gentilis et Judaicus populus, quem utrumque ipse creaverat, in ima vitiorum corruit. Asinus enim gentilem designat populum brutum nimis et oneribus cunctis errorum substratum; bos vero, Judaicum jugo legis subditum. Non solum enim asinus, id est gentilis populus; sed et bos, id est Judaicus, est in profunditatem peccatorum delapsus, quia nec ipse justificari potuit ex legis operibus. Sed utrumque Dominus extraxit; quia per fidem suam utrumque justificans, ad libertatem charitatis eduxit. Et hoc fecit, continuo, id est sine dilatione; quia in baptismo delevit absque mora culpas eorum, et dedit eis innocentiam. Die Sabbati, [Col. 0651D] id est clara luce fidei et scientiae, in operum legis cessatione. Et non poterant ad haec respondere illi; quia eductis de profundo malorum duobus populis, et ad lucem fidei convocatis, sic stultam fecit Deus sapientiam mundi, ut ejus sapientes, qui Ecclesiae Salvatoris invident, non inveniant quid respondeant econtra et rationabiliter dicant, sed clauso ore silentium teneant, et interno livore tabescant.



HOMILIA XI.

IN EVANGELIUM SECUNDUM LUCAM: Homo quidam fecit coenam magnam, et vocavit multos. Et misit servum suum hora coenae dicere invitatis ut venirent; quia jam parata sunt omnia. Et coeperunt simul omnes excusare. Primus dixit ei. Et reliqua. (Luc. XIV, 16.)
[Col. 0652A]

Homo iste est Mediator Dei et hominum, homo Christus Jesus (I Tim. II, 5). Magna ejus coena, est nova spiritualis scientia, quam ad ultimum per se, et per apostolos, ac per expositores Scripturarum nobis copiose dignatus est dare, ut animas nostras spiritualibus deliciis saginaret. Addit et aliud ferculum, dum mentes nostras amore suo delectabiliter pascit. Addit et tertium, dum nobis suae divinitatis visionem inter angelos perenniter tribuit. Haec est ejus coena, quam suis paravit, et ad quam multos vocavit, Judaeos scilicet et gentiles de toto orbe; sed primo Judaeos, deinde gentiles. Haec enim coena per convivium illud 181 designata est, quod Assuerus tertio anno regni sui fecit optimatibus et amicis suis; ac dehinc ad illud omnem populum, [Col. 0652B] qui in suis repertus est, invitavit (Esth. I, 3, 5). Nam Assuerus, mystice Christus; tertius annus, tertium tempus est. Primum enim tempus fuit ante legem, secundum sub lege, tertium sub gratia. In hoc Rex regum exhibuit convivium suum. Optimates et amici sunt apostoli, et qui de Judaeis primo crediderunt. Populus de tota urbe invitatus, est multitudo gentium de toto orbe vocata, quoniam civitas vel mundum, vel gentilitatem designat.

Misit itaque dominus iste servum suum hora coenae dicere invitatis ut venirent, quia jam parata sunt omnia. Servus, est ordo praedicatorum. Hora coenae, extrema aetas saeculi, de qua beatus Joannes loquitur: Filioli, novissima hora est (II Joan. II, 18). Haec enim hora est spatium temporis ab adventu [Col. 0652C] Domini usque ad finem saeculi, in quo scientia spiritalis est revelata, et gratia sancti Spiritus effusa, et regna coelorum aperta. Ideoque dicitur quia jam parata sunt omnia. Nihil enim restat, nisi ut quisque dignum se praeparet, et veniat et his omnibus perfruatur. Tunc autem primo servum suum Dominus misit ut invitatos vocaret, quando suis discipulis ait: In viam gentium ne abieritis, et in civitates Samaritanorum ne intraveritis; sed potius ite ad oves quae perierunt domus Israel (Matth. X, 15). Israelitas enim jam invitaverant ad hanc caenam et patriarchae, et Moyses et prophetae. Illi autem nec tunc, nec modo voluerunt venire, sed coeperunt omnes simul excusare.

Primus dixit: Villam emi, et necesse habeo exire, [Col. 0652D] et videre illam. Rogo te, habe me excusatum. Iste primus gerit personam potentum saeculi qui villas et castella sibi vindicant, ut super caeteros potestatem exerceant, et honorabiliores atque ditiores sint caeteris. Et hi, sua intima deserentes, exeunt animo foras ad exteriores curas, et quibusdam necessitatum vinculis retinentur ne ad interiora redeant, sed villas et possessiones suas semper videant, et de his cogitent, ac in his delectabiliter teneantur; ideoque coenam Dei negligant. Talibus autem si quando praedicatores persuadent meliora, promittunt se facturos quod eis praecipitur; sed impedimenta objiciunt, excusationem opponunt, et ut ipsi pro eis Deum precentur exorant. Hoc autem quid [Col. 0653A] est aliud dicere, nisi rogo te, habe me excusatum? Et multi tales erant in Judaea quando Dominus haec loquebatur; sed hi, qui nunc sunt, Judaei, quia villas non possunt pecunias acquirunt. Et alter dixit: Juga boum emi quinque et eo probare illa. Rogo te, habe me excusatum. Iste significat illos Judaeorum qui magis dediti sunt carnali studio legis. Quinque enim juga boum, quinque sunt libri Moysi deprimentes gravi servitute illos qui sub se carnaliter sunt positi. Hos autem libros Judaei emerunt, quia pro his circumcisi sunt, pro his decimas, et primitias et sacrificia offerunt. Hos tamen nondum probatos habent, quia nondum eos intelligunt. Si enim eos intellexissent, nullam excusationem praetendissent, sed ad coenam jam venissent. Sed, quia eos [Col. 0653B] non intelligunt, dum eo venerari se simulant, suam justitiam quaerentes statuere, justitiae Dei non sunt subjecti (Rom. X, 3).

Et alius dixit: Uxorem duxi, et ideo non possum venire. Per hunc designantur illi qui se luxuriae carnisque voluptatibus per omnia subjiciunt. Qui excusari non quaerunt, quia, solam hanc vitam diligentes, aliam parvipendunt. In his autem tribus qui venire ad coenam noluerunt, designati sunt omnes qui ad eam venire negligunt, et in horum typo Judaei coenam hanc adire noluerunt.

Et reversus servus nuntiavit haec domino suo. Unde Isaias: Domine, quis credidit auditui nostro? (Isa. LIII, 1.) Tunc iratus paterfamilias, dixit servo suo: Exi cito in plateas et vicos civitatis; et pauperes, ac [Col. 0653C] debiles, et caecos et claudos introduc huc. Judaeis venire nolentibus, iratus est Dominus, quia non ultra per suos praedicatores monuit eos ut converterentur, sed ex toto reliquit eos in sua malitia, mandans nubibus ne super infructuosam vineam pluerent (Isa. V, 6), id est praecipiens apostolis ne Judaeae praedicarent. Magna enim ira Dei est, peccatores ad poenitentiam non vocare, sed in peccatis usque ad mortem relinquere. Sic iratus est Judaeis ad coenam venire et credere nolentibus, et gentes intuitu misericordiae respexit. Unde ipsis Judaeis Paulus et Barnabas dixerunt: Vobis oportebat primum loqui verbum Dei, sed quia repulistis illud, et indignos vos judicatis aeternae vitae, ecce convertimur ad gentes (Act. XIII, [Col. 0653D] 46). Civitas autem in hoc loco gentilitas intelligitur, muris disputationum et argumentorum atque potestatum saecularium munita. Unde et per Psalmistam Dominus ait: Quis deducet me usque in civitatem munitam? Quis deducet usque in Idumaeam? (Psal. LIX, 11.) Christum enim ad peccatores ducit, qui cum peccatoribus praedicat. Qui quia rarus est, ideo Dominus ait: Quis deducet me? Messis enim multa, operarii autem pauci (Luc. X, 2). Civitas vero, sicut diximus, est gentilitas; et ipsa est Idumaea, id est terrena. Plateas autem et vicos civitatis, latitudines et angustias gentilitatis intelligamus. Ait itaque praedicatorum ordini: Exi cito in plateas et vicos civitatis; et pauperes, ac debiles, caecos et claudos introduc huc. Ac si diceret: Festinanter ad exteras nationes [Col. 0654A] perge, et quos ibi vel amplitudine possessionum dilatatos, vel angustia facultatum arctatos repereris, ad vitam introducere non moreris. Pauperes enim ac debiles, et caeci, et claudi erant gentiles, quia nec legis divitias, nec virtutum fortitudinem, qua resistere possent diabolo, nec scientiae lumen, vel illuminatos cordis oculos habebant, nec in via justitiae rectis pedibus incedebant. Qui tamen invitati ad convivium Christi, divites spiritaliter et fortes facti sunt, et interius illuminati jam in via Dei non errant, sed recto tramite gradiuntur

Et ait servus: Domine, factum est ut imperasti, et adhuc locus est. Vocavimus, inquit, juxta praeceptum tuum, Judaeos et gentiles, et adhuc locus est, ubi suscipiantur qui venire voluerint. Iste locus tunc [Col. 0654B] complebitur, quando saeculum hoc terminabitur. Adhuc enim quotidie mittuntur servi, adhuc ad coenam veniunt fideles, aliis per baptismum, aliis per poenitentiam festinantibus.

Ait namque dominus servo: Exi in vias et sepes, et compelle intrare, ut impleatur domus mea. Jam enim neque viae, neque sepes, neque locus ullus, sive pervius, sive septus, sive manifestus, sive abditus, relictus est, ad quem servi Christi scrutandum non pervenerint. Qui igitur huic coenae defuerunt aut desunt, non servorum negligentiae, sed suae hoc inobedientiae deputent. Haec autem tertia invitatio magis ad nostrum tempus pertinet, in quo crebrescunt adversitates saeculi, et ob hoc in ea dicitur: Compelle intrare. Aliquando enim nos mundus retraxit [Col. 0654C] a Deo, sed nunc tot tantisque malis plenus est ut ipse nos jam mittat ad Deum. Unde et scriptum est de aquis diluvii. Vehementer inundaverunt, et levaverunt arcam in sublime a terra (Gen. VII, 17). Quid enim per aquas nisi tribulationes, et quid per arcam nisi Ecclesia figuratur? Aquis ergo inundantibus levatur arca in sublime a terra, quoniam adversis irruentibus separatur a terrenis cupiditatibus Ecclesia, vel fidelis anima, et coelo fit proxima. Sunt enim nonnulli, qui in hoc mundo prospera quaerunt, sed adversa reperiunt, et apprehendere temporalem gloriam conantur, et nequeunt; et quo magis voluptates, et opes, vel honores appetunt, eo punctiones, et aerumnas, et abjectiones sentiunt. Hos igitur adversa compellunt [Col. 0654D] ut ad Dei coenam veniant. Sed quia in ipsis adversis mens eorum stupore sic obduruit ut intelligere nequeat mala quae patitur, dum praedicator eis mala saeculi, quibus affliguntur, declarat, et quadam vi rationum et adhortationum cogit eos, ut coelestia 182 bona appetant, agit quod dictum est, compelle intrare. Sicque numerus electorum perficitur, et superna domus impletur. De illis autem, qui venire contempserant, subditur: Dico vobis quod nemo virorum illorum, qui vocati sunt, gustabit coenam meam. Nemo illorum, qui vocati sunt, et venire noluerunt, gustabit internae dulcedinis coenam; nemo eorum simul cum sanctis ad aeterni convivii epulas intrabit. Unde et per prophetam illis Dominus ait: Ecce servi mei comedent, et vos esurietis. Ecce servi [Col. 0655A] mei bibent, et vos sitietis. Ecce servi mei laetabuntur, et vos confundemini. Ecce servi mei laudabunt prae exsultatione cordis, et vos clamabitis prae dolore cordis, et prae contritione spiritus ululabitis (Isa. LXV, 13, 14). Sed et in Evangelio loquitur ipse Dominus: Qui venit ad me, non esuriet; et qui credit in me, non sitiet unquam (Joan. VI, 35). Simili sensu dictum est et in Exodo: Viderunt Deum Israel, et comederunt, et biberunt (Exod. XXIV, 11).

Quae omnia nos vel terrere debent, vel accendere. Terrere, ne contingat esurire et dolere cum reprobis; accendere, ut mereamur epulari et gaudere cum electis. Quicunque enim huic convivio defuerit, tabescet in aeternum fame et miseria, et omnium bonorum inopia. Et quicunque interfuerit, satiabitur [Col. 0655B] perenniter omnium bonorum plenitudine immensa. Nam esca justorum est praesens vultus Dei qui, dum sine defectu cernitur, sine fine mens cibo vitae satiatur. Unde et dictum est: Justi epulentur et exsultent in conspectu Dei, et delectentur in laetitia (Psal. LXVII, 4). Ibi de aeternitatis societate laetantur, qui jam laqueos voluptuosae temporalitatis evaserunt. Ibi hymnidici angelorum chori, ibi societas supernorum civium. Ibi dulcis solemnitas a peregrinationis hujus tristi labore redeuntium. Festinemus igitur hoc intrare convivium, ubi cum electorum omnium societate festivis gaudiis perpetim exsultemus, eo largiente qui vivit et regnat Deus in saecula saeculorum. Amen.



HOMILIA XII.
[Col. 0655C]

IN EVANGELIUM SECUNDUM LUCAM: Dixit Jesus discipulis suis parabolam hanc: Homo quidam erat dives, qui habebat villicum; et hic diffamatus est apud illud quasi dissipasset bona ipsius. Et vocavit illum, et ait illi. Et reliqua. (Luc. XVI, 1.)

Haec sacra lectio sub figura villici prius dissipantis bona domini sui, et postea de bonis ipsius, ut ab eo laudaretur, prudenter egentis, ostendit pravitatem et correctionem cujuslibet praepositi Ecclesiae, qui in principiis quidem non solum in se, sed et in subjectis disciplinam ac religionem debilitat, postea vero tam se quam subditos nobiliter emendat.

Homo, inquit, erat dives, etc. Homo enim iste intelligetur Mediator Dei et hominum, homo Christus [Col. 0655D] Jesus (I Tim. II, 5). Qui et dives est, utpote Creator et Dominus omnium; villicus autem a villae custodia nomen accepit, eum significans cujus officium est in custodia et regimine Ecclesiae vigilare, sicut scriptum est: Nisi Dominus custodierit civitatem, frustra vigilat qui custodit eam (Psal. CXXVI, 1). Villicus ergo gubernatorem Ecclesiae designat. Sed plerumque contingit ut is, qui Ecclesiam ad gubernandum suscepit, terrenis commodis inhians lucra spiritualia negligat, ac male vivendo pravis exemplis religionem in subjectis destruat. Sed talis quisque diffamatur apud Dominum suum, quasi dissipator bonorum ejus, quoniam ab angelis coram Deo recitantur opera ipsius, per quae disciplinam eis quos ad regendum [Col. 0656A] susceperat, mala de se exempla praebendo, dissipat. Annuntiant enim Deo angeli nostra opera cuncta nec non orationes, non ut ipse discat quae nesciebat, nihil enim est quod ignoret; sed quia necesse habet rationalis creatura obtemperans Deo temporales causas ad aeternam veritatem referre, sive petendo quid erga se vel erga nos fiat, sive consulendo quid faciat. Qui pius mentis affectus est, ut ipsa construatur, non ut Deus instruatur. Nam et haec quaedam contestatio est rationalis creaturae, quod non sibi ipsa sit bonum quo beata fiat; sed illud incommutabile, cujus participatione etiam sapiens efficitur. Hoc itaque modo diffamatus est apud dominum iste villicus, quem vocavit dominus, ut ei rationem redderet, quia ipse non novissimo per semetipsum [Col. 0656B] facta praepositorum examinat, qui quotidie per praepositos actiones subditorum judicat. Vocavit eum, quia per aegritudinis molestiam ad mortem hunc urgens, praesentari sibi per angelos fecit, eique dixit: Quid hoc audio de te? scilicet, quia de meis bonis non mea lucra quaeris sed tua; et quibus prodesse debueras, obes.

Redde rationem villicationis tuae. Jam enim, post mortem, non poteris villicare. Considerans autem villicus tanta se districtionis angustia coarctari, coepit hujusmodi cogitationes anxius in corde suo volvere: Quid faciam, quia dominus meus aufert a me villicationem? id est a praelatione, quam habui in Ecclesia, velut indignum me per mortem deponit. Fodere jam post hanc vitam non valeo, id est terram [Col. 0656C] cordis mei ligone compunctionis et exercitio disciplinae innovare, ut semen verbi suscipiens segetem bonorum operum proferat. Mendicare erubesco, id est cibum vitae, quem hic non praeparavi, confundor in illo saeculo quaerere; sicut ille piger, qui juxta Salomonem propter frigus arare noluit, ideoque mendicabit aestate, et non dabitur ei (Prov. XX, 4). Videns vero temporis spatium adhuc sibi aliquod ad emendationem indulgeri, accepto jam rationabili consilio, subjunxit: Scio quid faciam, id est excogitavi quid facere debeam, ut cum amotus fuero a villicatione, recipiant me, et cohabitatorem habere dignentur electi Dei, qui nunc in mea sunt villicatione; in domos suas, id est in mansiones aeternas, [Col. 0656D] quae illis divinitus sunt paratae. In his ergo cogitationibus dimissus ac sospitati redditus, quod mente conceperat, opere coepit implere, convocans debitores domini sui, hoc est mortales omnes, quoscunque potuit, ad auditum suae praedicationis accersens. Nam omnis homo debitor Dei est. Cumque sint debitores innumerabiles, duo tantum referuntur, quia omnis hic Christianorum populus in duas partes dividitur, peccatorum, videlicet, atque justorum. Primus enim debitor, illa pars est fidelium, quae peccatis adhuc et vitiis servit, quoniam peccata proprie solent vocari debita, velut, cum oramus: Dimitte nobis debita nostra, sicut et nos dimittimus debitoribus nostris (Matth. VI, 12). Qui scilicet debitor centum cados olei se debere fatetur quia ut indulgentiam [Col. 0657A] mereatur, mensuras ac quantitates vitiorum suorum ecclesiastico villico confitetur. Centenarius enim numerus perfectionem designat. Cadi vero mensuras peccatorum. Oleum autem favorem eorumdem peccatorum, quando quis sibi ipsi placet in vitiis suis, vel alios peccantes male dulci adulatione demulcet. De cujusmodi oleo dicitur: Oleum autem peccatoris non impinguet caput meum (Psal. CXL, 5). Impinguat enim caput oleum peccatoris, cum demulcet mentem favor adulantis. Quia ergo favor et laudatio vitiorum, quae nunc olei nomine designatur, maxime damnabilis est, idcirco debitor iste medullas culparum suarum confitens, 183 centum cados olei se debere testatur, intelligens multas valde esse mensuras male dulcis favoris, [Col. 0657B] quo placebat sibi in nequitiis suis, et aliorum vitia mulcebat. Huic itaque jubet villicus ut accepta cautione, id est retenta et refrenata priorum operum impressione, sedeat, id est humilietur et poeniteat. Nam quod cautio formam et impressionem vel numerum operum designet, indicant figuraliter caelaturae, quas Salomon in templo fecisse refertur. Quod autem sessio humiliationem significet, sanctus David operibus et verbis ostendit, qui cum se multum humiliaret, ingressus est, ut Scriptura loquitur, et sedit coram Domino, dixitque: Quis ego sum, Domine Deus, et quae domus mea, quia adduxisti me huc usque (II Reg. VII, 18) Et rex Ninive poenitens indutus est sacco, et sedit in cinere (Jon. III, 6.) Sedere ergo debitor iste praecipitur, ut ad poenitentiam humilietur. [Col. 0657C] Et quia incertum est qua hora mors veniat, cito sedere, dum adhuc vacat, jubetur. Scribere, id est operibus adnotare, quinquaginta, id est poenitentiam, imperetur. Quidquid enim operamur, quasi in libro scribimus, ut in die judicii coram Christo recitetur. Unde Daniel: Judicium sedit, et libri aperti sunt (Dan. VII, 10). Quinquagenarius autem numerus poenitentiam et remissionem peccatorum designat; quia et David in quinquagesimo psalmo poenitentiam agens veniam peccatorum obtinuit. Et quinquagesimus annus in lege jubilaeus est institutus, in quo fiebat remissio. Pro centum ergo scribit quinquaginta, qui pro consummata vitiorum multiplicitate, evidentem suis operibus memoria dignam ostendit poenitentiam, in qua et remissionis gratiam consequatur. [Col. 0657D] Sicut autem primus debitor vel eam partem fidelium quae peccatis est subdita, vel unumquemque peccatorum insinuat; ita secundus vel eam partem eorum, ut dictum est, quae justitiam sectatur, vel unumquemque justum significat. Nam et justus quisque debitor Dei est, quoniam omnia bona quae ab eo percepit, debet illi; ut eadem vel paria, si potest, reddat; si autem non potest, vel debitorem se esse humiliter agnoscat, et gratias agens dicat: Quid retribuam Domino pro omnibus quae retribuit mihi? (Psal. CXV, 12.)

Centum quippe cori tritici, quos se debere testatur, perfectionem justitiae, caeterarumque virtutum, quae illi secundum mensuram donationis Christi [Col. 0658A] datae sunt, insinuant. Cori namque tritici, mensuras donorum gratiae significant. Quod vero triticum virtutes et spiritualia charismata, quibus anima pascitur, designet, Scriptura docet dicens: Et valles abundabunt frumento (Psal. LXIV, 14). Itemque: Frumentum desiderat nubes (Job XXXVII, 41). Valles quippe, id est humiles, frumento, id est virtutum gratia, replentur, qua spiritualiter vivant et saginentur. Quae scilicet virtutes desiderant nubes, id est sanctos praedicatores, ut imbre verborum coelestium per eos rigentur. Centum itaque coros tritici debebat iste; quia secundum mensuras sibi divinitus concessas, perfectionem virtutum acceperat. Cui a villico jussum est ut in litteris suis, id est in operibus suis, pro centum scriberet octoginta, id est pro [Col. 0658B] omnibus quae debebat, Deo dignum se futura resurrectione justis actibus exhiberet. Litterae enim quas scribimus, actiones nostrae sunt, quas divinae memoriae assignamus, sive bonas, sive malas. Unde et ipse de omni opere quod egerunt homines, dicit: Ecce scriptum est coram me (Isa. LXV, 6). Octogenarius autem numerus, sicut et octonarius mysterio resurrectionis congruit, quia et Domini resurrectio facta est octava die, et nostra quoque post septem dies, quibus omne tempus volvitur, id est in die judicii, quae erit octava, proveniet. Unde et nonnulli psalmi pro octava scribuntur. Suis ergo litteris inscribit octoginta, qui suis operibus dignum se illa resurrectione et electorum societate demonstrat.

Haec sunt itaque in quibus prudens villicus tam [Col. 0658C] se quam habitatores villae suae, id est filios Ecclesiae quam regebat, corrigere et meliorare studuit, pro quibus et laudari a Domino meruit. Et nos ergo laudemus eum qui divino laudatur judicio; nec eum in aliquo, priusquam correctus est, audeamus reprehendere; ut haec putemus in his quae erga debitores egit, domino fraudem fecisse: sed potius credamus eum in his lucra Domini sui prudenti consilio quaesiisse, et ejus voluntatem implesse. Qui tantum adhuc iniquitatis villicus appellatur, quia prius villicatum suum inique tractabat, sicut et Matthaeus, quia publicanus fuerat, etiam in apostolorum catalogo publicanus dicitur. Sed in his omnibus est maxime praedicanda piissimi judicis nostri misericordia, qui, cum hunc antea vocasset, et justo judicio damnare [Col. 0658D] potuisset, maluit eum indulto rursus vivendi spatio a morte revocare, ut postmodum hunc emendatum posset inter amicos computare. Complevit enim quod locutus fuerat, quia nolo mortem peccatoris, sed ut magis convertatur et vivat (Ezech. XVIII, 33). Ad hoc autem quod dixerat villicum iniquitatis prudenter fecisse, subjungit sententiam, in qua significat multos similia facere.

Quia filii, inquit, hujus saeculi, prudentiores filiis lucis in generatione sua sunt. Filii enim saeculi vocantur qui saecularem vitam ducunt. Filii autem lucis justi dicuntur. Sed sunt aliqui justi, qui, licet juste vivant et illicitis se contineant, magna tamen bona nunquam operantur. Et sunt alii, qui prius saeculariter [Col. 0659A] et criminose vixerunt, sed postmodum redeuntes ad cor suum, quia se illicita egisse considerant, ex ipso suo dolore compuncti inardescunt ad amorem Dei, seseque in magnis virtutibus exercent, cuncta etiam difficilia sancti certaminis appetunt, omnia mundi blandimenta derelinquunt. Flagrant desiderio, ad coelestem patriam anhelant. Et quia se errasse a Deo conspiciunt, damna praecedentia lucris sequentibus recompensant. Isti ergo in generatione sua, id est in tempore suo, quo praesentem vitam transcurrunt, prudentiores sunt illis filiis lucis, qui a luce matre nunquam recedunt, sed tamen opera lucis remissius agunt, et ad patriam aeternae lucis anxie non anhelant.

Post sententiam vero subjicit Dominus exhortationem, [Col. 0659B] ut qui male prius egerunt, exemplo villici convertantur ad bonum, et clementer agere studeant. Ac si dicat: Iste quidem villicus, qui antea villicatum suum male tractaverat, post de bonis ejusdem villicatus erga subditos spiritalia beneficia clementer operatus est, pro quibus et supernae felicitatis habitacula cum electis intrare meruit: et ego quoque vobis dico et suadeo, qui mammonam, id est divitias, habetis iniquitatis, id est quas per iniquitatem acquisistis, et inique dispensastis hactenus vel possedistis, jam bene dispensando eas sanctis, qui indigentiam patiuntur, facite eos vobis inde amicos, ut, cum defeceritis, id est cum obieritis, recipiant vos libenter secum in aeterna tabernacula, id est in perpetuas mansiones, ubi perenniter cum eis gaudeatis; quoniam [Col. 0659C] qui recipit justum in nomine justi, mercedem justi accipiet.

Quidam vero sententiam istam male intelligentes rapiunt res alienas, et aliquid inde pauperibus largiuntur, et putant se facere quod praeceptum est. Dicunt enim: Rapere res alienas, mammona iniquitatis est. Erogare aliquid inde, maxime egentibus sanctis, hoc est facere amicos de mammona iniquitatis. Intellectus iste corrigendus est. Non ex rapinis et usuris. vel fraudibus acquirere debemus, unde eleemosynas faciamus; sed si contigerit nos ante conversionem nostram talibus modis opes acquisiisse, jam post conversionem rapinas et fraudes non faciamus; sed tamen ex opibus large tribuamus. Sic enim Zachaeus fecisse laudatur, qui princeps erat publicanorum, et divitiis [Col. 0659D] abundabat; sed recepto in domum suam Christo, medietatem earum pauperibus dedit, et cuicunque fecerat fraudem ex alia medietate quadruplum reddidit. Sicut ergo villicus dicitur iniquitatis, etiam post correctionem suam, 184 quia villicatum inique prius tractaverat; ita divitiae, quas ante conversionem quis inique conquisivit, sive possedit, aut dispensavit, etiam post conversionem ejus vocantur divitiae iniquitatis. Sed sicut villicus ex eodem villicatu, postquam correctus est, acquisivit amicos; ita quisque de suis facultatibus, quamvis antea ex licitis et illicitis acquisisset eas, amicos sibi facere studeat; ita duntaxat ut nihil ultra per iniquitatem acquirat.

Tota itaque lectio ista correctionem et emendationem [Col. 0660A] docet, et hortatur ut quicunque male vivebat, et res quas dispensandas susceperat perverse tractabat, mutet suos mores, et mala praecedentia bonis sequentibus vincat et deleat. Possunt tamen omnes divitiae saeculi, divitiae iniquitatis appellari, quia cum a Deo pro omnibus sint creatae, has sibi nonnulli, quamvis justo labore, iniqua tamen cupiditate congregant; et quas nulli tribuunt, has indigentibus quodammodo tollunt, dum eas in usum eorum venire non sinunt. Licet ergo justis, ut dictum est, laboribus acquisitae, vel in patrimonio a religiosis parentibus acceptae; tamen divitiae iniquitatis sunt, quia iniquum est, id est ab aequitatis regula discordans, ut alius divitiis superabundet, alius autem egeat. De quibuscunque igitur divitiis [Col. 0660B] saeculi fiant eleemosynae, de divitiis iniquitatis sunt. Itaque non jam inique sed juste conquiramus divitias, ex quibus justas faciendo eleemosynas, sanctos pauperes aequiramus nobis amicos, ut ipsi nos secum recipere dignentur in aeterna tabernacula. Per Jesum Christum Dominum nostrum, qui cum Patre et Spiritu sancto vivit et regnat Deus, per omnia saecula saeculorum. Amen.



HOMILIA XIII.

IN EVANGELIUM SECUNDUM LUCAM: Dum iret Jesus in Jerusalem, transibat per mediam Samariam et Galilaeam. Et reliqua. (Luc. XVII, 11.)

Praesens lectio secundum historiam quidem semel opere completa est, sed secundum spiritalem sensum quotidie impletur. Nos enim in Adam a visione [Col. 0660C] pacis, quod Hierusalem interpretatur, recesseramus, ac in hujus exsilii rixosas inquietudines decideramus, et ad inferni supplicia nihil pacificum ultra visuri properabamus. Verbum autem Dei per quod facta sunt omnia, nos misericorditer ad suae pacis visionem in qua perenniter quiesceremus, reducere volens, descendit ad nos qui ad ipsum nequibamus ascendere; et suscepta in se nostra humanitate, tetendit ad supernam Hierusalem, ubi semper vera pax cernitur, et illuc nobis viam aperuit: et quia electos homines sua membra fecit, in ipsis membris suis adhuc quotidie vadit in Hierusalem, dum electos suos ab hoc exsilio reducit ad patriam, in qua pax regnat sine ulla inquietudine carnis aut spiritus. Quae, scilicet patria nomine Hierusalem hic [Col. 0660D] designatur, quae visio pacis, ut dictum est, interpretatur. Ad quam pergens, transibat per mediam Samariam et Galilaeam. Samaria namque interpretatur custodia, et significat justorum diligentiam, qui custodiunt mandata Dei, qui omni custodia cor suum servant, qui actus suos omni hora custodiunt. Galilaea vero, quae dicitur transmigratio facta, designat eorum vitam, qui a malis operibus ad religiosam conversationem per angustam poenitentiae viam migraverunt.

Vadens ergo in Hierusalem, transibat per mediam Samariam et Galiloeam; quia quotidie quosdam sibi unitos transire facit ad aeternae pacis beatam visionem, et ex his qui non erraverunt, et ex his qui ab [Col. 0661A] errore ad veritatem redierunt. In eis enim transit in Hierusalem, quos sua membra factos de praesenti saeculo nequam eripit, et ad supernae majestatis perpetuam contemplationem perducit. Transit per mediam Samariam et Galilaeam, id est dividit per medium tali transitu Samariam et Galilaeam, per quas, ut dictum est, intelligimus justos et poenitentes, quia videlicet et ex justis, et ex conversis quosdam eligens, ad terram viventium secum ducit, quosdam autem ex eis hic adhuc agonizari permittit. Verbo autem praeteriti imperfecti dicitur, quia transibat, ut detur nobis intelligi quia transitus ipse nondum peractus est, sed adhuc agitur. Illa vero pars electorum quae retinetur in hujus vitae laboribus, designatur non incongrue per castellum, de quo subditur quia, [Col. 0661B] dum ingrederetur Jesus quoddam castellum, occurrerunt ei decem viri leprosi. Nam sancti inter pericula tentationum hujus saeculi instar castelli seipsos intra vallum disciplinae cauta circumspectione custodiunt. Castellum enim munitur adversus hostes, et sollicite custoditur, significans Ecclesiam inter hujus vitae discrimina fortiter undique clausam atque munitam contra malignos spiritus, et pervigili sollicitudine servatam. Quod castellum dicitur quoddam, ut juxta litteram nesciatur, et juxta spiritalem sensum cognoscatur. In quo, scilicet spiritali, castello, id est in Ecclesia, semper est Dominus, sicut ait suis discipulis: Ecce ego vobiscum sum omnibus diebus usque ad consummationem saeculi (Matth. XXVIII, 20); sed tamen deesse videtur aliquoties, ubi [Col. 0661C] permittit iniquos multiplicari, et suum electis suis palam non praestat auxilium, sed tribulationibus et adversis eos affligi, velut a se derelictos, sinit. Unde et illa vox est: Ut quid, Domine, recessisti longe, despicis in opportunitatibus, in tribulatione (Psal. IX, 1.) Cum autem deesse Dominus videtur, tunc foras tendunt illi qui per decem leprosos figurantur. Multi enim vel adversitatibus fracti volunt a fide recedere, et infidelibus se jungere, quasi dicendo: Eamus, et disponamus testamentum cum gentibus, quae circa nos sunt (I Mach. I, 12); vel tentationibus vitiorum superati mala tot et tanta faciunt, ut gentilibus in actione similes fiant, dum ab Ecclesiae visceribus ad res saeculi per desideria foras tendunt. Hi sunt enim spiritaliter leprosi: qui propterea dicuntur [Col. 0661D] decem, qui contra Dei praecepta faciunt, quae propter Decalogum legis per denarium numerum intelligi solent. Sicut enim observatores mandatorum coelestium assequuntur inde mundationem et sanitatem animae; sic contraria mandatis ipsis agentes, spiritalem contrahunt inquinationem et infirmitatem: adeo ut tales in anima fiant, quales in corpore cernuntur, qui lepram carnis patiuntur. Qui tanto magis foras tendunt, quanto perversius agunt; et ita fiunt haec, dum Jesus abesse videtur.

Fit autem plerumque per respectum divinae gratiae ut Dominus ipse Jesus ad hoc Ecclesiae castellum palam venire et ingredi videatur, subito scilicet tribulationes sedans, populumque suum a pravitatibus [Col. 0662A] convertens, et magnum religionis incrementum ei largiens. Et tunc spiritaliter agitur quod dictum est quia, dum ipse castellum hoc ingreditur, occurrerunt ei decem viri leprosi. Nam invenit eos contra se tendentes, id est via sibi contraria gradientes, dum illi foras et ipse tendit intus; atque sistit eos, et stare facit atque cessare, ne pergant ulterius in via perversa. Steterunt etenim, et steterunt a longe; quia non statim potuerunt ei propinquare, sed procul stantes versi sunt ad preces, et magno cordis clamore dixerunt: Jesu praeceptor, miserere nostri. Non intellexerunt eum esse Salvatorem, 185 qui peccatorum morbos omnes sanare possit, et se miseros ob hoc esse factos agnoverunt, quia praeceptis contraria fecerant; ideoque Jesum, id est [Col. 0662B] Salvatorem vocabant eum, et praeceptorem, quem ut sui misereretur orabant. Quos ut intuitu clementiae vidit, dixit: Ite, ostendite vos sacerdotibus, id est per humilem oris confessionem sacerdotibus veraciter manifestate omnes interioris leprae vestrae maculas, ut mundari possitis. Et quod rogabant factum est eis dum irent ad sacerdotes, quia, scilicet, mundati sunt, quoniam peccatores, licet gravi criminum lepra sint foedati, euntes tamen ad confitendum, purgantur in ipsa confessione propter poenitentiam quam acturi sunt. Dum irent, mundati sunt, quia ex quo iter hoc intrant, incipiunt operari justitiam; et justitiae operatio est eorum mundatio. Dum irent, mundati sunt, quia ex quo tendentes ad confessionem et poenitentiam, tota deliberatione mentis peccata [Col. 0662C] sua damnant, et deserunt; liberantur ab eis in conspectu interni inspectoris. Unde et per prophetam Dominus ipse testatur quia impietas impii non nocebit ei in quacunque die conversus fuerit ab impietate sua (Ezech. XXXIII, 12). Perveniendum tamen est ad sacerdotes, et ab eis quaerenda solutio, ut qui jam coram Deo sunt mundati, sacerdotum judicio etiam hominibus ostendantur mundi.

Sequitur: Unus autem ex illis, ut vidit quia mundatus est, regressus est cum magna voce magnificans Deum. Unus designat unum in bono perseverantem affectu eorum qui, postquam poenitendo veniam adepti sunt, permanent in humilitate et gratiarum actione. Quod enim dicitur unus, intelligendum est, non diversis jam se voluntatibus varians, sed in Deo placendi [Col. 0662D] voluntate perdurans. Nam et omnes electi, propter hanc bonitatis unanimitatem, non solum unum, sed etiam unus recte dici possunt, sicut indicat Apostolus, ubi de omnibus, qui sunt in Ecclesia bonis et malis, mystice loquitur: Omnes quidem currunt, sed unus accipit bravium (I Cor. IX, 24). Omnes enim Christiani et boni et mali, pro modo suo quisque, currunt ad bravium; sed unus, qui legitime currit, id est unitas electorum, percipit illud, sicut et omnes hi leprosi mundati sunt, sed unus egit gratias. Unus itaque, cum vidisset quod a criminum lepra mundatus esset, rediit ad mundatorem, grates ei referens, et se magis illi humilians, et devotier existens, ac semper ei placere studens. Nam hic [Col. 0663A] unus, ut dictum est, eos qui sic agant designat. Noluit ingratus jam esse, sed regressus est cum magna voce magnificans Deum. Recte cum magna voce, quia magna Dei beneficia se percepisse gratulabatur. Magna voce, devota potius quam clamosa debemus intelligere. Non enim exigua vocis devotione Deum magnificare cupiebat, qui se de tantis malis magnifice liberatum gaudebat. Interioris leprae sanitatem a Christo consecutus magnificabat Deum, ut glorificaretur Pater in Filio.

Et cecidit in faciem ante pedes ejus, quia de prioribus actibus erubescens sibi vilis apparuit, et devota se Christo humilitate prostravit. Statum jam rigiditatis et superbiae non habuit, sed tota mentis consternatione sub pedibus Salvatoris bene jacuit, gratias [Col. 0663B] agens quod de tanta miseria liberatus esset; et hic erat Samaritanus, id est custos, quia, ne percepta beneficia posset amittere, servabat ea per humilitatis custodiam, et seipsum caute jam custodiebat, ne plagam ulterius leprae spiritalis incurreret, et cor suum actusque suos a malo custodiebat.

Respondens autem Jesus, dixit: Nonne decem mundati sunt? et novem ubi sunt? Operibus hujus qui gratias retulit, et aliorum qui ingrati fuerunt respondit Dominus: Nonne, inquit, decem mundati sunt, et omnes pariter ad reddendas gratias redire debuissent? Decem mundati sunt, quia legitimus numerus est purgatus. Sed novem quasi nesciuntur a Domino, quta maluerunt elongari ab eo per peccata quam propinquare ei per bona opera. De quibus ait: Ubi sunt? [Col. 0663C] Quod est dicere: Qui in humilitate et gratiarum actione deberent adesse, ubi sunt? Qui mihi per meritum devotionis et operis propinquare deberent, ubi sunt? Qui in observantia mandatorum meorum esse deberent, ubi sunt? Quia vero novenarius numerus habet ter tria, et ad fidem Trinitatis pertinet, hi novem designant illos qui, postquam poenitendo mundati sunt, a praecedentibus culpis existunt desides et securi, nec se in bonis operibus exercent, sed solam sibi fidem sufficere putant.

Non est inventus qui rediret, et daret gloriam Deo, nisi hic alienigena, quia non invenitur, qui post acceptam veniam recordetur divinae pietatis, et ei gratias devoto corde referens perseveret in bonis actibus, nisi qui non sit ex filiis terrenae Babylonis, sed [Col. 0663D] ex filiis Hierusalem coelestis.

Et ait illi: Surge, vade, quia fides tua te salvum fecit. Humiliter adhuc jacenti pro peccatis poenitendo deletis praecipitur ut surgat ad bene agendum, et vadat, id est promoveatur ac proficiat in bonis operibus. Qui enim infirmitatem suae conditionis humiliter agnovit, ac pulverem et cinerem se esse perpendit, jubetur ad robusta opera surgere, ac promoveri in profectu justitiae. Cui et dicitur: Fides tua te salvum fecit. Credidit enim grates esse referendas ei [al., ut Deo ei] qui se mundaverat et opere Deus innotuerat, et fidem quae per dilectionem operatur (Gal. V, 6), habebat, ac per eam a prioribus malis salvus erat in quibus ante perierat, quia non sine [Col. 0664A] operibus fidem sibi solam sufficere, sicut illi novem, aestimavit.



HOMILIA XIV.

IN EVANGELIUM SECUNDUM JOANNEM: Erat quidam regulus, cujus filius infirmabatur Capharnaum. Et reliqua. (Joan. IV, 46.)

Quod in lectione evangelica de uno regulo et ejus filio singulariter factum audivimus, humano generi generaliter consonare videbimus, si adhibita diligentia mysticum intellectum superficiei litterae coaptemus. Regulum autem a rege nomen deductum et litterarum consonantia demonstrat, et significatio deductionis approbat. Scimus etiam quia fuere reguli, id est minores reges. Hominem igitur ad excellentissimi Regis imaginem et similitudinem factum [Col. 0664B] (Gen. I, 26), dum bene se rexit, dum sibi temperanter imperavit, regem fuisse quis dubitet? Regnum vero istius regis, paradisus Dei fuit, in quo felix homo colonus, in quo operarius positus, in quo rex et dominus ut dominaretur ac praeesset bestiis et piscibus, atque reptilibus, et avibus, tanquam rex in solio collocatus est.

Sed, proh dolor! qui hoc modo magnus rex sublimatus praesidebat, per inobedientiae tumorem a regno illo depulsus est, et aerumnis ac tristitiae expositus est. Tamen, miserante Deo, cujus miserationes super omnia opera ejus (Psal. CXLIV, 9), non ex toto miser homo in perditionis abyssum redactus est; quoniam neque liberum amisit arbitrium, neque a rationis capacitate alienatus est. Perdidit ergo per seipsum [Col. 0664C] magnum quid; reliquit autem et misericordia Conditoris parum quid. In eo itaque quod amisit, rex esse desiit; in eo autem quod prae caeteris animalibus sibi relictum est, quasi regulus victitavit. Quod ipsa Evangelii verba videntur innuere, dicendo quia erat quidam regulus. Per hoc enim quod dicitur 186 erat, quod imperfectae significationis verbum est, quod sic ex parte jam praeteriit, ut ex parte videatur adhuc non praeteriisse, et sensum habet substantivum, essentia hominis indicatur; quae jam ex parte transierat mortua, et ex parte aegrotabat saucia, ut pene nihil esset homo qui erat, quoniam infirmabatur et mori incipiebat, cujus proprium nomen tacetur, et dicitur: Erat quidam, quia non erat [Col. 0664D] dignus audire, novi te ex nomine (Exod. XXXIII, 17), neque erat nomen ejus scriptum in coelis, ut Deus illud dignaretur nominare. Nam et nos plerumque quorumdam vocabula, quae tamen bene meminimus, propter dedignationem praetermittimus, cum eorum recordationem fastidimus. Idcirco autem nomen istius Spiritui sancto viluerat qui peccator erat, quia infimus regulus.

Cujus filius infirmabatur Capharnaum. Filius est, in quo pater affectu paterno specialiter delectatur, quem tenerrimo et toto tanquam seipsum confovet amplexu. Hoc in homine interiore animum intelligimus, quem a primo Plasmate usque ad Christum multa spiritalium febrium incommoditate praeventum nequaquam dubitamus. Capharnaum autem ager pulcherrimus [Col. 0665A] dicitur, et mundus iste, creaturarum ornamentis decoratus, magni Opificis ordinatione conspicuus, ager pulcherrimus non incongrue intelligi potest. Cujus colonus homo, utpote advena et peregrinus, quanto licentius peccabat, tanto abundantius aegrotabat. Aegrotavit autem hominis portio pretiosior, animus videlicet, qui tanquam filius homini debet esse charior.

Hic cum audisset quia Jesus adveniret a Judaea in Galilaeam, abiit ad eum, et rogabat eum ut descenderet, et sanaret filium ejus; incipiebat enim mori. Judaea quidem confessio, sive laudatio, et glorificatio; Galilaea vero interpretatur transmigratio facta. Et Jesus venit a Judaea in Galilaeam, quando a confessione et laudatione, quae illi sursum a sanctis angelis [Col. 0665B] incessanter dabatur, dignatus est per carnis assumptionem venire ad nos, qui transmigrationem feceramus a paradiso ad hujus vallem miseriae. Et hunc adventum audivit regulus, quia illum per Zachariam homo dicere comperit: Lauda et laetare, filia Sion, quia ecce ego venio, et habitabo in medio tui, ait Dominus (Zach. II, 10). Cumque haec et his similia de ejus adventu verba prophetarum audisset, abiit ad eum, pro filio supplicaturus, mores mutaturus, in ipsum crediturus. Abiit ad eum, quia coepit ad ejus fidem aliquantulum accedere. Et rogabat ut descenderet, et sanaret filium ejus, quem diximus animum ipsius esse, quia per Psalmistam dicebat: Domine, inclina coelos tuos, et descende (Psal. CXLIII, 5); et: Domine, miserere mei, sana animam meam [Col. 0665C] quia peccavi tibi (Psal. XL, 5). Rogabat ut descenderet, hoc est, ad humilitatem passionis se misericorditer inclinaret, et filium ejus, hoc est chariorem ejus portionem, sanaret. Non enim poterat animus hominis a peccati morbo sanari, nisi medicamentum ei fieret mors ipsius medici.

Incipiebat enim peccati languore jam mori. Hic est enim saucius, quem, sicut alibi dicitur, latrones in via semivivum reliquere. Vivit enim ex ea parte qua Deum potest cognoscere, et quid rectum sit discernere; mortuus vero est ex ea parte qua peccatis tabescit, et nequitia deficit. Ex toto autem erit mortuus, si fuerit inferno damnatus. Sic ergo incipiebat mori, id est vitiorum languore nimium gravabatur, et morti damnationis aeternae propinquabat. Sed ne [Col. 0665D] ex toto moreretur, accessit pater ad Jesum pro eo rogaturus, ut ipse qui vita, qui medicus, qui medicina est, obviaret morti. Post mortem enim nulla posset inveniri medicina, quia in inferno nulla est redemptio. Quisquis enim semel aeternae damnationi traditus, nunquam ulterius redemptionem consequi potest.

Dominus autem regulo deprecanti respondit: Nisi signa et prodigia videritis, non creditis. Inter signa et prodigia hoc distat, quod signa quidem dicuntur, eo quod praesentialiter aliquid significent; prodigia vero, quasi porrodicia vocantur, eo quod porro dicant, porro significent, et aliquid futurum portendant. Et Dominus signa fecit atque prodigia, quoniam opera [Col. 0666A] ejus alia in praesenti aliquid significabant, alia in futurum prospiciebant. Regulus ergo descensum ejus ad salutem filii rogabat; Dominus autem descensum suum commendabat, et regulo subtiliter intimabat, dicens: Nisi signa et prodigia videritis, non creditis. Ac si diceret: Descensus meus ad mortem et ad inferos, quem desideras, signum magnum est, quia febricitantium salus est, et prodigium magnum est, quia resurrectio mortuorum est. Nec fides Christiana in gentibus pullulare poterit, nisi signa haec et prodigia viderit. Dicit ad eum regulus, unus credens ex gentibus, gentium primitiae praesignatus: Domine, descende, priusquam moriatur filius meus. Domine, quandoquidem descensus tuus signum et prodigium magnum est, nec praeputium ab infirmitatibus [Col. 0666B] suis poterit convalescere, nisi signa haec et prodigia meruerit videre, descende, quoniam melius est, sicut praeordinasti, ut descendas quam ut filius meus, id est gentilis populi animus, in aeternum pereat. Descende ergo de incarnatione ad passionem, quoniam ex passione tua consequetur anima mea liberationem.

Huic tantae fidei ac devotioni duntaxat respondit Dominus: Vade, filius tuus vivit. Durum est enim intelligere quod incredulo et infideli dixerit: Vade, filius tuus vivit nisi supplicantis fidem devotionemque cognovisset. Praescit igitur, antequam miraculum faceret, subtilem fideliter obsecrantis responsionem, et ad miraculi processit ostensionem, ut et fides jam credentis procederet [Col. 0666C] in manifestationem. Vade, inquit, hoc est ad perfectionem transmigra cogitationum, et sicut audisti meam incarnationem, exspecta etiam passionem. Jam enim ex hac fidei scintilla filius tuus, id est animus tuus, vivit. Nec quemquam moveat quod omnia haec verba secundum historiam non inveniantur et a regulo, id est ab humano genere, dicta esse Domino, et a Domino generi humano. Tales enim sunt istae locutiones, quales et illae de Canticis canticorum, ubi sponsus ad sponsam, et sponsa ad sponsum ea verba loquitur, quae nusquam historialiter reperiuntur. Neque enim tam vocibus quam rebus fiunt hujusmodi locutiones. Vade, ait, hoc est, ad majora fidei promovere, et ad spiritalem sensum [Col. 0666D] progredere, quoniam filius tuus vivit, ex hac fidei inchoatione, et ex mea praedestinatione

Credidit ei homo sermoni quem dixit ei Jesus, et ibat. Credidit humanum genus quod animus suus per Dei gratiam interius viveret, quoniam ex Salvatoris sermone, quem veracem esse didicit, hoc audivit; et ibat, proficiens in fide et moribus.

Jam autem eo descendente, servi occurrerunt ei, et nuntiaverunt dicentes quia filius ejus viveret. Interrogabat ergo horam ab eis, in qua melius habuerit. Et dixerunt ei: Quia heri hora septima reliquit eum febris. Descendente homine, id est ad seipsum revertente, et cogitationes suas inspiciente, occurrerunt ei servi sui, qui non incongrue rationales hominis sensus intelliguntur, qui debent homini, utpote domino [Col. 0667A] suo servire, et quae jucunda sint nuntiare, ac de sospitate totius interioris hominis et animi respondere, sicut hic dicuntur nuntiasse filium vivere. Hominem enim a Deo descendere, est humanitatem nostram a contemplatione illa parumper avelli, et ad ea, quae intra nos sunt, aliquantulum reverti, quid sumus, quid egimus solerter intueri. Servos autem domino descendenti occurrere, est sensus omnes totius humanitatis obsequio Domini parere, et suo patrifamilias quae sunt placitura devote referre. Homo vero, jam Dei colloquio roboratus et Scripturarum exercitio recreatus, tanquam indagator discretissimus debet perpendere, et tanquam servos et amicos sensus suos consulere qua hora filius suus melius habuerit, quando animus suus liberius [Col. 0667B] convaluerit. Et hoc est 187 quod dicitur, quia interrogabat horam ab eis, in qua melius habuerit.

Sed quid servi responderint, audiamus: Heri, inquiunt, hora septima reliquit eum febris. Heri, tempus est praeteritum. Et nos, dum in hac vita sumus, duo tempora sentimus; tertium exspectamus. Totum tempus ab Adam usque ad Christi passionem, praeteritum tempus est. A passione Christi usque ad diem judicii, hodiernum tempus est. A die judicii, quando jam corpora nostra fuerint reformata, tertium tempus erit, quod finem habere non poterit. Heri ergo in passione Christi reliquit hominem febris, quoniam Christus vitiorum nostrorum peregrinos et inordinatos fervores, ac [Col. 0667C] variarum incentiva libidinum cruci suae affixit, quia languores nostros ipse tulit, et dolores nostros ipse portavit (Isa. LIII, 4). Sed tam magnum tamque diuturnum heri, horas suas habuit, dum par temporum incrementa tempus tempori successit. Ab Adam enim usque ad Noe, prima hora est quae in diluvio alterata est. A Noe in Abraham extende, et horam secundam in circumcisione perpende. Tertiam ab Abraham in Moysen, et cave ne praetermittas legem. Quartam a Moyse in David, ibique Judaeorum regnum florere videbis. Quintam a David usque ad tempus transmigrationis, et Israel gloriam marcuisse non negabis. Inde sextam usque ad nativitatem sancti Joannis dirige, ibique legem ac prophetas [Col. 0667D] habere finem intellige. Septimam ab ortu sancti Joannis usque ad passionem Salvatoris metire, et ibi totius mundi reatum crucifixum collige. Haec est enim hora septima, in qua febris, docente et monente Christo, animum nostrum quasi reguli filium reliquit. Et ecce jam in octava sumus, atque pro octava Domino psalmum decantamus. Sumus enim in quadam resurrectionis gloria, in quadam honestatis eminentia, ut non sit jam quod doleamus nisi forte morticinum aliquod post baptismi lavationem ultronei tetigerimus. Itaque tempus praeteritum, ut imperfectionem suam demonstret, septem horis consummatur. Nam si diem perfectam habuisset, horis duodecim clauderetur. Desunt hesternae diei horae quinque ut intelligamus quia nihil lex et tempus [Col. 0668A] illud ad perfectum adduxit; et audiamus vocem Psalmistae conquerentis: Imperfectum meum viderunt oculi tui (Psal. CXXXVIII, 16). Sed quod illi diei defuit, dies nostra dies octava, dies diem illuminans supplevit. Ecce etenim Pentateuchum ablato Moysi velamine revelata facie legimus, et Decalogum ad observantiam quinque sensuum nostrorum spiritualiter redigimus, et quinque prudentes a quinque fatuis virginibus (Matth. XXV, 3) sequestramus. Dies autem nostra horis duodecim extenditur, quoniam civitas nostra portis duodecim gloriatur, duodecim apostolis commendatur, duodecim sportis divinae affluentiae plenitudo et Ecclesiae valetudo circumfertur.

Cognovit ergo vater quia illa hora erat, in qua dixit [Col. 0668B] ei Jesus: Filius tuus vivit. Omnis qui tanquam pater suo praeest animo, et ex ratione debet perpendere, et ex servientium sibi sensuum relatu atque Scripturarum attestatione colligere, quoniam hesterno tempore in Christi, quae est hora septima, passione coepit animus hominis per fidem vivere, hoc est, credendo sicut oportet in Christi mortem, meruit illico vitam accipere.

Et credidit ipse, et domus ejus tota. Credit pater; quia peccato jam evacuato, quasi febre filii exstincta, cupit inexplebiliter et indeficienter adhaerere Domino. Credit et domus ejus tota; quoniam omnes, qui in ipso sunt, animae motus ejus voluntati obediunt, et de virtute in virtutem proficiunt, ut ex ipsa consuetudine jam velut cogantur benefacere.
[Col. 0668C]

His ita discussis, totam adhuc ex ordine lectionem breviter volumus repetere, ut possimus et ea, quae adhuc aliter de illa sentimus, aperire. Erat quidam regulus, etc. Quatuor homines in Evangelio Dominus ad vitam revocavit: istum reguli filium, qui incipiebat mori, et significavit spiritum hominis qui per initium consensus pravae delectationis intrinsecus inchoat mori; et puellam jam mortuam, sed adhuc domo clausam, quae significavit mentem hominis introrsus per consensum iniquae delectationis mortuam, et per latentem pravi operis perpetrationem; juvenem quoque delatum extra portam, qui designavit hominem, cujus spiritalis mors publice patet in opere; sed et Lazarum quatriduanum ac fetidum, qui significavit [Col. 0668D] peccatorem longa consuetudine jacentem in tumulo mortiferae conversationis, et spargentem de se fetorem sordidae opinionis. In his ergo quatuor mortis gradibus, iste qui nunc reguli filius laborare describitur, est primus. Nec est ulla in hoc saeculo mors animae, nisi fallor, quae in aliquo graduum istorum non inveniatur; et idcirco Dominus omnes istos resuscitasse describitur, ut omnes animarum mortes ad vitam reformare monstretur. Sed ad lectionem respiciamus

Erat quidam regulus, cujus filius infirmabatur Capharnaum. Regulus iste, ratio non inconvenienter intelligitur: filius ejus, cogitatus qui ex rationabili sensu nascitur. Erat quidam regulus, id est rationabilis sensus, cujus potentia defectum patiebatur, [Col. 0669A] cujus spiritale regnum fuerat imminutum. Cujus filius infirmabatur, id est cujus cogitatus et spiritus infirmiter resistebat peccati delectationibus. Infirmabatur autem in Capharnaum. Capharnaum vero interpretatur ager consolationis et villa consolationis, et significat hunc mundum, in quo temporalem habent consolationem illi, quibus dicitur: Vae vobis divitibus, qui habetis consolationem vestram (Luc. VI, 24), et de quo legimus quia ager est mundus (Matth. XIII, 38). Infirmabatur ergo in Capharnaum, quia in prosperitatibus, et divitiis, atque blanditiis hujus saeculi vires internas amittebat, ut jam resistere noxiis delectationibus non valeret. Hic ergo regulus, id est rationabilis sensus, cum a doctoribus audisset quia Jesus adveniret a Judaea in Galilaeam, id est [Col. 0669B] quia Salvator veniret a confessione peccatorum in transmigrationem perpetratam, hoc est ad eos, qui ad iniquitatem transmigraverant, abiit ad eum, id est per spem et devotionem accessit spiritaliter ad eum, ut eum ad se deduceret: et rogabat eum ut descenderet, hoc est misericordiam suam inclinaret, et sanaret cogitatum ejus de imbecillitate resistendi blanditiis: incipiebat enim mori, id est consentire peccatis.

Dixit ergo Jesus ad eum, increpans in eo tarditatem eorum qui haesitant in fide: Nisi signa et prodigia videritis, non creditis. Non creditis judicium futurum securitate torpentes, nisi mirabilibus excitemini. Videntes enim signa solent hujusmodi hominum mentes terreri, et credere ad horam. Non creditis [Col. 0669C] mandatis meis, quia non ea facitis; non creditis promissionibus meis, quoniam has quaerere negligitis. Signa et prodigia sunt vobis necessaria, ut per haec fidem quae per charitatem operatur, adducamini. Dicit ad eum regulus, in potentia minoratus: Domine, descende, id est beneficium tuae visitationis aut compassionis ad me clementer humilia, priusquam ex toto per consummatum peccati consensum moriatur cogitatus meus.

Dicit ei Jesus: Vade, id est, collabora gratiae meae, proficiens in bonis operibus cum adjutorio meo; et sic filius cordis tui profectum justitiae vivit. Credidit homo, id est obediens fuit ratio, sermoni quem dixit et Jesus, et ibat, promovendo se in via justitiae.
[Col. 0669D]

Jam autem eo descendente, id est se humiliante in poenitentia, et affligente, et ad seipsum ab alto contemplationis redeunte, servi occurrerunt ei, hoc est membra corporis sui subservierunt ei ad bonum, juxta illud Apostoli: Sicut exhibuistis membra vestra servire immunditiae et iniquitati ad iniquitatem; ita nunc exhibete membra vestra servire justitiae in sanctificationem (Rom. VI, 13). Ex hac obeditione sua nuntiaverunt ei quod interior 188 filius ejus viveret. Non enim caro ad bonum servire parata esse poterit, si interior dominus ejus in bona voluntate vivens non fuerit. Vel servi sunt carnales sensus, qui servire debent rationi: qui occurrerunt ei, dum se paratos ad obsequium offerunt. Et sive corporis artus, sive carnales sensus intelligantur hi servi, necesse [Col. 0670A] est ut hi nuntient regulo vitam filii sui, quatenus hunc indubitanter vivere sciat; quia non potest ratio veraciter agnoscere cogitatum suum vivere, nisi ejus vitam opera bona sibi certam indicaverint. Non enim sibi aliquis debet credere, quidquid sibi animus de cogitatus sui vita sine operis attestatione respondit. Si enim veraciter interius vivit cogitatus, mox in opere componuntur exteriores motus. Interrogabat ergo, id est subtiliter investigabat horam ab eis, in qua melius habuerit. Opera enim per membra corporis exhibita, hoc respondere poterant.

Et dixerunt, id est causa intelligendi fuerunt, ei quia heri, id est in praeteritorum recordatione peccatorum, in hora septima, hoc est in inspiratione septiformis Spiritus, reliquit eum febris, id est consuetudinaria [Col. 0670B] et fervens ac tremula imbecillitas. Vel heri, id est dum esset coram Deo in oratione, reliquit cogitatum suum febris. Dies quippe illi erat, dum ipse Deo in contemplatione et oratione assisteret; sed nox facta est, dum ad seipsum rediret. Deinde, cum opera sensusque suos clara mentis luce vigilanter aspiceret, dies illi quaedam radiavit. Non tamen in hac, sed in praeterita die, id est non quando sibi ipsi vigilans attendebat, sed quando Deo precator assistebat, reliquit interna febris cogitatum quasi filium cordis sui. Et reliquit eum hora septima, id est in illuminatione septiformis gratiae. Cognovit ergo pater, id est etiam admonitus experimento carnalium sensuum et artuum obtemperantium sibi in bonum animadvertit rationalis sensus; quia illa hora [Col. 0670C] erat, in qua dixit ei Jesus: Filius tuus vivit, id est in qua prius spem ejus erexit de salute cogitatus sui. Et credit ipse rationalis sensus qui prius perfecte non credebat, et domus ejus tota, id est universa multitudo cogitationum mentis ejus. Et nos itaque beneficium hoc Salvatoris cognoscentes, studeamus, si necesse fuerit, in nobis ipsis hoc idem experiri; ut quisquis cogitatum suum, quasi filium, viderit inter illecebras delectationum languere, non sinet eum ex toto, sicut filiam archisynagogi per consensum delectationum et per actionem mori; sed occurrat Salvatori salutem peccantium quaerenti, et pia supplicatione obtineat ab eo vitam ac salutem ejus, praestante ipsius gratia Salvatoris, qui cum Patre et Spiritu sancto vivit et regnat Deus, per [Col. 0670D] omnia saecula saeculorum. Amen.



HOMILIA XV.

IN EVANGELIUM SECUNDUM JOANNEM. Ego sum pastor bonus. Bonus pastor animam suam ponit pro ovibus suis. Mercenarius autem, et qui non est pastor, cujus non sunt oves propriae, videt lupum venientem, et limittit oves, et fugit; et lupus rapit, et dispergit oves. Mercenarius autem fugit, quia mercenarius est, et non pertinet ad eum de ovibus. Et reliqua. (Joan X, 11.)

Quia plerique sibi ipsis non attendentes, nec sua vitia considerantes, gaudent in hujus lectionis tractatulo audire lacerationem vitae pastorum Ecclesiae: nos aliam ei fecimus expositiunculam, quae nos ad intima nostra revocet, ut nullus mordere vitam [Col. 0671A] praepositorum, quam Christus per seipsum discussurus est, audeat; sed magis unusquisque talis esse studeat, qualem approbando lectio demonstrat et mala quae reprehendit, caveat. Loquitur autem Dominus Pharisaeis, qui se caecos non esse jactabant, et in eorum typo caecitatem omnium pseudoreligiosorum denotat. Ea vero quae loquitur, sic nunc intelligamus, ut non ad ipsum caput, sed ad aliquod ejus membrum referantur. Nam saepissime in Scripturis verba Domini primo ad ipsum Dominum referuntur, et deinde ad Ecclesiam quae est corpus ejus, vel ad aliquem electorum qui est membrum ejus, velut cum dicit: Judica, Domine, nocentes me, expugna impugnantes me (Psal. XXXIV, 1), et his similia.
[Col. 0671B]

Nunc igitur ista quae loquitur, sic intelligi volumus, tanquam si ea quis sanctorum ejus loqueretur; ait enim: Ego sum pastor bonus. Et unusquisque nostrum debet esse pastor, non qualiscunque, sed bonus; quia gregem ovium, id est mundarum et innoxiarum cogitationum atque virtutum habet, quem pascuis Scripturarum pascens nutriat, quem velut de eo rationem redditurus Domino custodiat. Talium ovium idoneus pastor erat sanctus David, quando in regem unctus est, ut qui bene suos mores et seipsum regere noverat, rector aliorum fieret. Talium ovium sanctus Job septem millia possidebat; quia perfecte virtutibus septiformis gratiae ditatus erat. Sunt vero nonnulli, qui bona quae faciunt, nequaquam sensibus et regulis eloquiorum Dei pascunt, sed juxta quod eis [Col. 0671C] rectum videtur nutriunt. Et hi perfecto boni pastores non sunt; quia greges actionum suarum non bene pascunt, cum scriptum sit: Discite bene facere (Isa. I, 17).

Bonus vero pastor animam suam ponit pro ovibus suis; quia praesentem vitam suam, quae appellatione animae designatur, in afflictionibus ponit, hoc est spontanea voluntate cruciat, pro utilitate spiritualium suarum virtutum et bonarum actionum. Mercenarius autem, et qui non est pastor, cujus non sunt oves propriae, videt lupum venientem, et dimittit oves, et fugit. Et lupus rapit, et dispergit oves. Mercenarius autem fugit, quia mercenarius est, et non pertinet ad eum de ovibus. Dictum erat de eo, qui laudabiliter agit; dicitur et de illo, qui segniter vivit: dictum, inquam, [Col. 0671D] fuerat de pastore, qui non recusat pro ovibus animam ponere; dicitur et de mercenario, qui non audet lupo resistere. Nam mercenarius est, qui pro mercede temporalium rerum agit bona, qui non gratis Deum colit, qui pro his quae religiose videtur operari, quaerit in hoc saeculo praemium vel laudis vel muneris. Et iste non est pastor; quia oves actionum suarum non pascit Scripturarum pascuis, ut eo modo vel studio, quo sacra eloquia docent, agat illas. Cujus non sunt oves propriae; quia virtutes, quas in seipso custodire videtur, ab eo sunt alienae, dum eas ob transitoriam retributionem servat, et non quasi proprias amat. Hic ergo qui in prosperis sic agebat, audiamus in adversis quid faciat.
[Col. 0672A]

Videt lupum venientem, et dimittit oves; quia vel in homine perverso, vel in tribulationum procella surgente sentit adesse bestiam, quae bonorum operum oves quaerit devorare, id est diabolum, qui tentationibus adversitatum nititur ovile virtutum exstinguere. Et qui prius ideo bona faciebat, ut mercedem pro his in praesenti reciperet; nunc autem pro ipsis imminere sibi adversa considerat; dimittit oves, relinquit virtutes quas servabat, deserit bona quae faciebat, ne pro ipsis mala sustineat; et fugit, hoc est adversitati se subducit. Non enim tam loco quam operum immutatione fugit. Et lupus rapit, quoniam diabolus ea meritorum bona quae videbatur habere, tollit. Et dispergit oves, quia dissipat ejus actiones, ut omnia quae jam fecerit, sint [Col. 0672B] incomposita, et incongrua, et dissidentia.

189 Mercenarius autem non resistit lupo gregem suum ita devoranti, sed fugit; quia ille qui virtutum aut religiosarum actionum ovile non propter ipsas virtutes, sed propter lucra temporalia servabat, recedit ab earum tutela, et relinquit eas in ore devoratoris, ne periculum sentiat adversitatis. Qui propterea sic fugit, quia mercenarius est, id est quia virtutum opera propter emolumentorum carnalium mercedem servare consueverat; et non pertinet ad eum de ovibus, quia non sunt ejus virtutes vel actiones quas custodit, sed lucra quae pro his appetit; nec earum perditio mentem ejus dolore tangit, quia non eas, sed mercedem diligit.

Hucusque sermo divinus perversitatem eorum qui [Col. 0672C] ficto corde, sicut Pharisaei, bona gerunt, sub unius typo denotavit; et post haec denuo puritatem eorum, qui perfecto corde bona faciunt, describere incipit, dum voce cujuslibet talium dicit: Ego sum pastor bonus. Ac si dicat: Ego bene pasco et germana sollicitudine custodiens nutrio oves bonarum cogitationum, atque virtutum mihi divinitus traditarum. Et cognosco meas oves, id est non negligo et diligo meas virtutes: et cognoscunt me meae, id est, velut dilecto mihi adhaerent, nec a me vel in adversis separantur. Eum namque cognoscunt virtutes, qui non fit eis incognitus per aliquas vitiorum perpetrationes.

Sicut novit me Pater, et ego agnosco Patrem; quia sicut coelestis ille Pater dilexit me propter me, id [Col. 0672D] est propter meam salutem, et non propter aliud; ita et ego diligo eum propter eum, et non propter aliud. Nam nec ille aliud quaesivit pro hac dilectione, nisi me, nec ego aliud quaero pro hac dilectione, nisi illum. Hinc est quod et in epistola sua Joannes ait: Quia sicut ille est, ita et nos sumus in hoc mundo (I Joan. IV, 17). Sicut enim non aequalitatem nunc significat, sed similitudinem; quia non loquimur de Redemptore, qui secundum divinitatem aequalis est Patri; sed de redempto, qui membrum est Redemptoris. Qui scilicet redemptus subjungit: Et animam meam pono pro ovibus meis. Id est temporalem vitam humilio in laboribus, et expendo ut oves virtutum et actionum mearum non amittam, sed multiplicem [Col. 0673A] et foveam. Quia vero post activae vitae labores justus ad contemplativae suavitatem proficere solet, apte subjicit: Et alias oves habeo, quae non sunt ex hoc ovili, id est virtutes theoricae dulcedinis, quae non sunt ex grege virtutum practicae exercitationis. Alias enim virtutes habet justus in activa vita, et alias in contemplativa. Et illas, inquit, quae sunt contemplationis, oportet me adducere ad ima meae possibilitatis, ut in conversatione mea sociem illas his quae sunt actionis.

Et vocem meam audient: quia sermonem voluntatis meae facient, hoc est nutum cordis mei sequentur. Nam et cor habet suam vocem, suamque locutionem. Et fiet unum ovile de virtutibus utriusque vitae; et unus pastor fiet utrarumque, meus scilicet animus, qui in utrarumque custodia sit sollicitus. [Col. 0673B] Haec itaque si quis diligenter attendat, et utrum ipse sic egerit vel non egerit inspiciat, desistet lacerare vitam pastorum Ecclesiae.



HOMILIA XVI [(1) 1Kb]

IN ILLUD: Decebat enim eum propter quem omnia, et per quem omnia, etc. (Hebr. II, 10.)

Deus omnipotens si nullam penitus creaturam fecisset, in seipso plene beatus esse potuit; quippe nullo indigens, sed sibimet usquequaque sufficiens. Volens autem ex summa bonitate creaturam beatificari, quod ex ipsius tantum cognitione et amore futurum erat, angelicas creaturas fecit, a quibus laudaretur; non ut ei de laude eorum aliquid accresceret, sed ipsis. Porro eadem bonitate, ut laus imperfecta [Col. 0673C] non esset, corpoream creaturam condidit, et beatificare voluit. Hac de causa spiritum rationalem corpori indidit; qualiter bene regendo ipsum, simul cum corpore in Deo beatificaretur; et ita laus Dei ab omni creatura plena esset. Inde est quod omnia laudare Deum dicuntur; dum rationales creaturae, angeli scilicet, et homines miram Dei potentiam et bonitatem tam in se quam in caeteris creaturis mirantur et laudant. Sic ergo Apostolus ait: Propter eum omnia, scilicet laudandum et glorificandum; et per eum omnia, nihil scilicet superflue est. Quod si verum est, imo quia verum est; hominem ad gloriam duci necesse est. Quae tamen necessitas non aliunde quam ex magna Dei, quam praediximus, bonitate descendit. Homo a [Col. 0673D] peccato suo perditus est; ergo ad gloriam non ducitur; ergo ipse non laudat. Consequenter igitur corporea creatura non laudat: otiose igitur facta est. Quod si ita est; ergo nec ipsi angeli plene laudant, cum numerus eorum sit diminutus. Ut autem haec omnia inconvenientia ab ipso quo procedunt fonte supprimamus, hominem perditum ad gloriam duci constituamus. Cujus gloriosae salvationis ordinem, ipso auctore adjuvante, videamus.

Deus hominem ipsum sic in medio condidit, ut si obediens ei existeret, peracta obedientia, sine interposita morte de mortali immortalis fieret; sin [Col. 0674A] autem, de mortali in mortem praecipitaretur. Persuasus ergo a diabolo, juxta terribilem Dei comminationem, de mortali mortuus factus est, et juste a diabolo possessus, cui sponte consenserat (Gen. II, 17). Voluit tamen eum Deus requirere; quia licet sponte, aliena tamen cecidit persuasione. Diabolus vero requiri non debuit; quia in naturae suae firmimitate per seipsum nulla extrinsecus persuasione cecidit. Oportuit ergo ut auctorem salutis haberet, per quem justa ratione ad Deum rediret. Videamus ergo quis ille auctor esse potuerit. Si Deus simpliciter esset, poterat quidem diabolum vincere, hominem eripere; sed haec sola jam esset potentia, non ratio justitiae; si diabolo, qui mortis habebat imperium (Hebr. II, 14), sicut ait Apostolus, quamvis [Col. 0674B] rem alienam invasisset, tamen sponte assentientem juste obtinendi hominem sic subditum auferret. Si homo simplex esset; quomodo in natura corrupta resisteret, qui in meliori statu positus tam facile succubuit. Hic notandum est quod gratia Dei vim non infert libero arbitrio. Rursus, si hanc pugnam angelus assumeret, quare propterea diabolus victus etiam hominem amitteret, ratio non esset. Sed nec angelus in homine haec poterat; quia si in sua simplici et forti natura infirmus inventus est, multo magis infimae huic naturae, humanae videlicet, admistus debilis inveniretur. Oportet ergo ut auctor ille salutis Deus in homine sit, qui ex hoc quod Deus est, possit; ex hoc quod homo, debeat. Congruo multum ordine, ut sicut diabolus mala fraude primum invavasit [Col. 0674C] rem alienam; ita Deus bona, ut ita dicamus, fraude rem suam faceret per gratiam: et sicut homo ille propria libertate succubuit; ita homo iste ex arbitrii libertate diabolo resisteret. Quem et pati oportuit, ut diabolus in eo peccaret, in quo culpam non reperit illum puniendo: hunc quippe sicut et caeteros omni genere tentationis aggressus est, blandis primum, ut draco; deinde asperis, ut leo; ad 190 ultimum, occidit. Et sic justissime omne suum in homines dominium perdidit, dum se ultra licitum extendit. Unde adhuc lex communis habet ut debitum perdat, qui plusquam debitum exigit. Sicut ergo in ipsum, qui ei non consensit, jus amisit; ita in omnes filios ejus, qui ejus innocentiam imitantur. Nunc vero iste in morte remanere non debuit; quia [Col. 0674D] hoc modo nec sibi nec alteri profecisset. Per passionem ergo consumendus erat, ut ita suos sequaces consummaret: et hoc est quod Apostolus ait: Decebat enim eum propter quem omnia, et per quem omnia. Singulos passus nota. Decebat multos filios in gloriam adducere eum, scilicet Patrem; propter quem, scilicet laudandum et glorificandum, facta sunt omnia, et per quem facta sunt omnia. Et hoc, dando auctorem salutis, scilicet Christum; et hunc dando passioni; et sic consummando. Quem ordinem si diligenter attendis, videbis hominem debuisse salvari etiamsi nullus angelus cecidisset.




[Col. 0675]
SANCTI ANSELMI SERMO DE. PASSIONE DOMINI
(Ex ms. n. 1697 Bibliothecae Regiae.)
[Col. 0675A]

Domine Jesu Christe, pastor bone, qui pro grege tuo mori dignatus es, agnosce me inter oves tuas et trahe ad pascua tua, et agnosce oviculam tuam ut merear esse ad dexteram tuam. Fac me participem gloriae tuae qui amarum calicem bibisti pro me; poena tua torquet conscientiam meam, tormenta cruciant memoriam meam: ego enim timui [89 1Kb] potionem quam bibisti; ego peccavi quod tu tulisti; ego servus contumax commisi quod tu devapulasti; ego [90 1Kb] quod tu exsolvisti; causa tuae mortis fuit iniquitas mea, vulnera tua fecerunt crimina mea. Vae peccatis meis, quae tam, amara morte expiari oportuit. O peccata mea, quam amara fuistis, quae mihi dulcedinem promisistis et me fefellistis! O Eva infelix quae pomum momordisti et mortem omnibus [Col. 0675B] intulisti, imo et Deum et hominem nobiscum occidisti! O infelix homo qui brevi voluptate te diabolo tradidisti, et te et tuos perdidisti! Deo quidem nolente et prohibente, mortem comminante, diabolo consensisti; Deo disponente, bonum invenisti, gratiam accepisti. O ineffabilis misericordia! ubi abundavit delictum, superabundavit et gratia (I Tim. I, 14), ut cum satisfacere pro culpa nullus deberet nisi homo, nullus absolvere poterat nisi Deus. Miserat ut homo fieret, qui cum pro se nil deberet, moriendo pro nobis delictum nostrum solveret. Propterea Deus carne induitur; qui est concipitur, Verbum incorporatur, Aeternus nascitur, panis involvitur, in praesepio ponitur, circumciditur, baptizatur, esurit, tentatur; Deus, ut homo, venditur, capitur, tenetur, ligatur, conviciatur, opprobriis saturatur, aceto et felle potatur, [Col. 0675C] spinis coronatur, inter latrones computatur, morte turpissima condemnatur, cruci affigitur. Ecce quomodo proprio Filio non pepercit Deus, sed pro nobis illum tradidit (Rom. VIII, 32). O gratia tradentis! o pietas mortis! o bone Jesu! o pie Jesu! quid tribuam tibi, quid sustinebo pro te qui tot et tanta sustinuisti pro me: exhibitio operis probatio est dilectionis. Quid ergo faciam qui tantum indignus accepi? quid reddam? quid rependam? Accipe quod tuum est, fac de servo tuo quod tibi placet; non debeo tibi auferre [Col. 0676A] jus tuum, non debeo dare alieno domino servum tuum: jus tuum anima mea est, servus tuus corpus meum est; jus tuum fecisti animam meam, quando pro ea posuisti animam tuam; servum tuum fecisti corpus meum, quando pro eo tradidisti corpus tuum in mortem. Totum te dedisti pro me et operasti totum in me; emisti tibi spiritum meum, emisti tibi corpus meum, utrumque servum tuum. Tuus ergo sum spiritu et corpore; utrumque debeo tibi impendere. Diligam te ergo ex toto corde meo, serviam tibi ex toto corpore. Caligaverunt pro me in morte oculi tui. advertant ne videant vanitatem vagi oculi mei; conviciis et blasphemiis patuerunt aures tuae, patebunt ad clamorem pauperis aures surdae aures meae; felle et aceto potatum est os [Col. 0676B] tuum, veritatem et judicium loquatur mendax os meum; extensae sunt in cruce manus tuae, extendentur inopi manus contractae manus meae. Confixi sunt clavis pedes tui, dirigentur in semitas rectas pedes distorti pedes mei. Apertum est lancea latus tuum, aperiam per confessionem cor meum ut fatear vulnus meum. Angustias mortis pertulit totum corpus tuum. ut membrum fieret tuum corpus putridum corpus meum. O bone Domine, quid retribuam tibi pro tantis beneficiis, ego vile mancipium, servus inutilis? Gaudebo an dolebo de morte tua? sane utrumque faciam, gaudebo siquidem de gratia tradentis et de charitate morientis (Haec ex med. II, De humana redempt., p. 222, 2a edit.). Sed prius dolebo de causa mortis, id est de conscientia peccati, et condolebo morienti. Si non gaudeo, ingratus sum; [Col. 0676C] si non doleo, crudelis sum: sed quia tempus est flendi antequam ridendi, ambulo tristis demisso capite, et assimilabor passioni tuae. Ferrum igitur passionis tuae pertranseat animam meam, et crux tua suspendat concupiscentiam meam. Confige timore tuo carnes meas, ut non eam post concupiscentias meas. Mortifica in carne mea stimulos carnis omnesque libidinosas commotiones, et da mihi veram et perpetuam castitatem et vitam aeternam. Amen.




[Col. 0677]
SANCTI ANSELMI EXHORTATIO AD CONTEMPTUM TEMPORALIUM ET DESIDERIUM AETERNORUM (G)*
[Col. 0677A]

Quid agis, o homo? quid quasi jumentum versaris in mundo? Sapientem et discretorem creavit te Dominus. Ne assimilari velis iis quibus deest prudentia; invigila, o miserande! miserere tui. Esto Sapiens. Propter te Deus excelsus de coelis advenit ut te a terrenis elevaret ad coelum.

In nuptiis coelestis Sponsi vocatus es, homo. Cur contemnis, et indignum te exhibes? Quomodo intrabis ad nuptias, dicito mihi, non habens pretiosam vestem, nec lampadem refulgentem? Habe mundum odio, fac meditationem tuam in Deo. Exsecrare malitiam et peccatum, et dilige benignum Redemptorem tuum

Conserva te in terris; sicut angelus, castos jugiter ac sanctos habe cogitatus. Emendare a perversis [Col. 0677B] cogitationibus, ne mundi impliceris actibus. Libera animum tuum ex hujus mundi negotiis vanissimis ex integro, ut super coelos coroneris a Christo. Esto velut nubes ad proferendam pluviam lacrymarum, ut possis exstinguere flammas peccatorum.

Recordare illius diei tremendae; appone remedia vulneribus animae tuae. Ambula viriliter in lege Domini; fac jugiter mansionem profectuum per sinceram fidem atque charitatem. Cresce quotidie per disciplinam in continentia, habens spem certam videndi Dominum in claritate sua, et regno, et gloria. Cave ab otioso verbo, ne recedas a Christi mandato. Planta bonam plantationem in corde tuo et in anima tua, virtutes scilicet, et vias sanctorum Patrum, et [Col. 0677C] Deo placentium sacerdotum.

Memor esto, miserabilis, quia in medio laqueorum diaboli ambulas. Evigila, ne in mortis barathrum incidas. Ne te arbitreris diu victurum in terris; ne pro hoc diutius in malis actibus immoreris. Christum semper exora, ut totus affectus tuus fructificet; ut bona terra et optima sit fructifera, et Deo acceptissima vita tua.

Habeto ante oculos tuos diem exitus tui; festina in illa hora sine peccato inveniri, ut in die vocationis tuae anima tua conscendat ad Deum, evecta officiis angelorum. Habeto odio hunc mundum; Redemptorem tuum toto mentis desiderio dilige. Non negligat anima tua; nec oblectetur dulcedine ac suavitate laqueorum diaboli mortifera, ne plena peccatis [Col. 0678A] et ingenti confusione depressa, tremens in illa hora contabescat ex formidine nimia.

Esto, insensate, semper paratus; vigila liber ab omni faece terrena; observa ut ab omnibus scandalis ac cogitationibus turpissimis eruaris. Esto providus, insensate, excitare a somno nequitiae. Si vis esse coelestis, semper quae terrena sunt exsecrare et despice. Perfectorum exempla sectare, ut ad paradisum deliciarum et desiderabilem pervenias patriam sacerdotum.

Quare odisti vitam tuam, miserande? Quid pretiosius anima tua quaeris, infidelissime? Accede, propera, antequam claudatur ostium poenitentiae. Laetifica coelestem exercitum in tua conversatione.

Exspectat medicus videre lacrymas tuas. Accede, [Col. 0678B] noli timere. Ostende vulnus tuum, et offer medicamentum lacrymarum et fletuum. Ecce apertum est ostium poenitentiae. Accelera priusquam claudatur.

Effunde, dum tempus est, lacrymas, ne in alio saeculo sine utilitate plangas. Hic enim misericordia, ibi judicium; hic voluptas, ibi tormenta; hic risus, ibi vero fletus; hic cantus, ibi ignis aeternus; hic ornatus vestium, ibi cruciatus vermium; hic elatio, ibi humiliatio. Humiliare ergo in vita, ne in tenebris exterioribus condemneris. Non ergo oblectet te hic terrena delectatio, ne ibi sit amara deploratio.

Quis non plangat nos, et quis non defleat? Odientes vitam, diligimus mortem. Quid excelsius atque magnificentius, quam exercere mentem, ad servitutem redigere carnem, ut obediat animi imperio, [Col. 0678C] consiliis obtemperet, impigre exsequatur propositum animi ac voluntatem. Quis autem jucundior cibus quam voluntatem Dei facere, virtute mentis impetus superare diaboli?

Quisque seipsum vincat, iram contineat, nullis illecebris emolliatur. Non perturbetur adversis, non 191 extollatur prosperis, nec quasi vento variarum rerum circumferatur mutatione. Reputa, charissime, in temetipso quid melius est, in praesenti saeculo pro peccatis plangere ac crebrius exorare, aut in igne aeterno sine aliqua utilitate deflere.

Cur tabescit virtus animi tui affectu ac desiderio pereuntis mundi? Eleva mentem ad inaestimabilem aeternae felicitatis claritatem, quam oculus non vidit, nec auris audivit, quam praeparavit Deus diligentibus [Col. 0679A] se (I Cor. II, 9). Continentiam habeto in lingua, continentiam in aspectu, in cibo, in habitu, in cogitatu, in risu, ut athleta Dei perfectissimus in omnibus demonstreris. Stude prae omnibus ne habeas inimicum praeter diabolum.

Quid tibi munus prodesse potest, si ejus sollicitudinibus colligaris? Quid acquires de pretiosi vestimenti cura, nisi aeterna supplicia? Quid tumore elevationis inflaris? Quis non contremiscat, lamentetur et lugeat, cum in conspectu angelorum et hominum occulta nostra manifestabuntur? Cur malis actibus tuis contristas patrem piissimum, insensate, qui te in filiorum numero dignatus est computare?

Prohibe a malo linguam tuam, inquire pacem, et sequere eam (Psal. XXXIII, 14), ne irritatus Dominus [Col. 0679B] malis tuis ut nequissimum servum perpetuam tradat ad poenam, si eum sequi nolueris ad gloriam. Aeterno regi militaturus propriis abrenuntia voluntatibus. Esto omni vilitate vel extremitate contentus. Pronuntia te lingua tua omnibus inferiorem, intimo cordis affectu crede te viliorem. Age dum vacat, quod in perpetuum expediat.

Consurge per noctem ad orationes et lacrymas ad Deum, ut libereris ab omnibus laqueis et scandalis passionum. Si enim subito rapiatur a te anima tua, peccatrix reperietur et fetidissima, non habens tempus poenitentiae ultimae. Quid dices morti in hora separationis tuae, cum jam non concedetur tibi vel momento unius horae vivere? Habeto prae oculis diem mortis. Pertracta qualiter statuendus sis ante [Col. 0679C] conspectum judicis. Para jugiter lampadem tuam in conservatione optima; festina ut semper sit accensa.

Despice temporalia et caduca, ut tanquam eximius belligerator pompam relinquens saeculi, possis bravium post victoriam promereri. Recurre, miserabilis, ad conscientiam tuam; exonera te ponderibus sollicitudinum terrenarum. Non regnet contentio in te, non contradictio, non ulla omnino iniquitas. Terrena respue, coelestia appete, temporalia desere, sempiternam beatitudinem dilige.

Expergiscere parumper a somno miserando, aperi os tuum, obsecra Deum, projice a te onera peccatorum. Ora frequenter, sine cessatione lacrymas funde. Mollitiem animi fuge, negligentiam exsecrare, [Col. 0679D] malitiam detestare. Ama mansuetudinem, dilige continentiam, meditare psalmodiam.

Festina orare, dum tempus est poenitentiae. Dilige Deum ex tota anima tua (Matth. XXII, 39), sicut ille dilexit te. Time diem judicii. Amore Christi abnega temeptipsum tibi. Actus vitae tuae omni hora custodi. Fac te alienum ab actibus saeculi, ut haeres efficiaris regni Dei.

Audi, anima, quae loquor; ausculta quae dico; attende quae moneo. Nulla jam immunditia polluaris, nulla libidine maculeris, ab omni te carnis corruptela suspende, ab omni carnis corruptione extrahe. Luxuria ultra non invalescat, libido ultra non te devincat. Melius enim est mori quam libidine maculari. [Col. 0680A] Melius est animam effundere quam eam per incontinentiam perdere.

Castitas hominem Deo proximum reddit, castitas homini Deum proximum facit, castis regnum coelorum promittitur. Quod si adhuc carnis stimulis tangeris, si adhuc libidinis suggestione pulsaris; memoriam mortis tibi objice, diem exitus tui propone, finem vitae ante occulos tuos adhibe. Propone tibi futurum judicium et futura tormenta, propone tibi infernorum perpetuos ignes, propone tibi gehennae poenas horribiles.

Ora cum lacrymis indesinenter, ora jugiter, insiste orationi frequenter. Precare Deum diebus ac noctibus, incumbe orationi assidue, geme semper et plange. Surge ad precem in nocte, pernocta in oratione [Col. 0680B] et prece, incumbe nocturnis vigiliis, rursum ora, ad modicum clausis oculis.

Oratio frequens diaboli submovet jacula, immundos spiritus precis expellit frequentia, immundos spiritus orationis vincit instantia, daemonia oratione vincuntur, omnibus malis praevalet oratio.

Adime tibi quoque saturitatem panis, parcimonia tuum corpus castiga, jejuniis et abstinentiae intentus pallida ora gere, aridum porta corpus. Esuri et siti; abstine et aresce. Nisi jejuniis erudiaris, non potes tentationes vincere.

Esto humilis, esto in humilitate fundatus, humilia te, minimum te fac. Nulli te praeponas, nulli te superiorem deputes. Existima omnes superiores esse tibi. Omnium te minimum existima, inferiorem te [Col. 0680C] omnibus deputa. Quamvis summus sis, humilitatem tene. Quanto enim humilior fueris, tanto te sequetur gloriae altitudo.

Cave jactantiam, cave ostentationis appetitum, cave gloriae inanis studium. Non te arroges; non te jactes. Non te insolenter extollas; alas superbiae non extendas. Elationis pennas non erigas, nihil de te praesumas, nihil boni tibi tribuas.

De justitiae virtute nulla elatione superbias, de bonis factis non attollaris, de bono opere non gloriaris: humiliare ut exalteris, ne exaltatus humilieris: qui enim attollitur, humiliatur; qui exaltatur, dejicitur; qui elevatur, prosternitur; qui inflatur, alliditur.

Superbia angelos deposuit, tumor regna dissolvit, [Col. 0680D] arrogantia sublimes humiliavit, humilitas casum nescit, humilitas lapsum non novit. Cognosce, miserande, quia humilis Deus venit. Ambula, sicut ille ambulavit; sequere exemplum ejus, imitare vestigia illius.

Existe tibi vilis, existe abjectus, existe despectus, displice tibi, despectus esto apud temetipsum. Qui enim sibi vilis est, ante Deum magnus. Qui sibi displicet, Deo placet. Esto ergo parvus in oculis tuis, ut sis magnus in oculis Dei: tanto enim eris apud Deum pretiosior, quanto apud homines despectior.

Porta semper verecundiam in vultu de recordatione delicti; porta pudorem in facie de memoria commissi peccati. Peccati pudore oculos tuos attollere [Col. 0681A] erubesce. Incede deposita facie, abjecto vultu, moesto ore, percusso corde, lugubri veste, sacco involutus, opertus cilicio corpus, semper lugens, semper moerens, semper gemens, semper suspiria cordis emittens. Sit compunctio in corde, lamentum in pectore; delectet te semper planctus et luctus.

Esto semper paratus ad lacrymas. Planctum et lacrymas nunquam deseras. Nulla te res de peccato securum faciat, incessanter in corde tuo spes et formido consistant. Sic spera misericordiam, et metuas justitiam; sic te spes indulgentiae erigat, et metus gehennae semper affligat.

In infirmitatibus tuis non contristeris, in languoribus tuis gratias age Deo; valere te magis animo opta quam corpore, valere te magis opta mente quam [Col. 0681B] carne. Aegritudo carnem vulnerat, mentem castigat.

Si prosperitas arriserit, non extollaris; si adversitas acciderit, non dejiciaris. Si contigerit calamitas, pusillanimus non existas. Habeto temperamentum in prosperis, habeto patientiam in adversis. Probari te in dolore cognosce, ne exalteris.

Aequalis esto in omnibus, mentem nec gaudio nec 192 moerore commutes. Omnia aequali jure sustine, ad nullam insolentiam commuteris. Nullus te casus imparatum inveniat, nullus sit casus quem non meditatio tua praeveniat.

Propone tibi nihil esse quod non possit accidere. In secundis meditare quo pacto adversa feras; futuras semper comminiscere miserias. Cedit adversus casus consilio; advenientes impetus frangit praemeditatio. [Col. 0681C] Et ad bona igitur, et ad mala cor tuum praepara; et bona et mala prout eveniunt porta; adversa et prospera, ut occurrunt, tolera; quodcunque evenerit sustine mente libera.

Si praevenerit iracundia, restringe illam; si praeoccupaverit, mitiga eam. Tempera furorem, tempera indignationem, cohibe animi motum, refrena iracundiae impetum. Si non potes iram vitare, vel tempera; si non potes furorem cavere, vel cohibe. Disce mala ferre potius quam referre; disce mala magis tolerare quam facere.

Esto mansuetus, esto patiens, esto mitis, esto modestus. Serva patientiam, serva modestiam. Despice probra illatae contumeliae. Sagittas contumeliae patientiae [Col. 0681D] clypeo frange. Praepara contra verbum asperum patientiae clypeum; contra linguae gladium patientiae praebe scutum. Quamvis quisque incitet, quamvis exasperet, quamvis insultet, quamvis convicietur, quamvis criminetur, quamvis ad litem provocet, quamvis convicium dicat, quamvis injuriam faciat, quamvis contumeliis afficiat, tu sile, tu tace, contemne, tu dissimula injuriam, non respondeas, convicium non retorqueas. Tacendo citius vinces.

Disce a Christo tolerantiam, disce modestiam. Christum attende, et non doleas de injuriis. Consideratione justitiae, dolorem tempera. Inimicos omni modestia placa, mala aliorum tuo bono exsupera.

Cum ergo derogatur tibi, tu ora; cum maledicitur tibi, tu benedic; maledicenti tibi benedictionem oppone. [Col. 0682A] Irascentem patientia delinito, blandimento iracundiam furentis dissolve, vince nequitiam lenitate, vince malitiam bonitate. Tranquilla etiam mente illatas contumelias prode. Aperi tranquillo corde dolorem injuriae: valde enim comedit animum vulnus inclusum.

Si contristaveris fratrem tuum in aliquo, age poenitentiam coram illo. Si offenderis in fratre, reconcilia eum in prece. Offensionis tuae cito veniam postula, celerrimo dilectionis affectu, humilitate ad veniam eum provoca, supplici animo veniam deprecare, affectu prosternere.

Petenti veniam placenter indulge, revertentem statim amplectere, redeuntem confestim benigna suscipe charitate. Dimitte ut dimittatur tibi, ignosce [Col. 0682B] ut ignoscatur tibi. Indulgentiam non habebis, nisi dederis. Et si ille non supplicet, si sibi dimitti non postulet, si deprecandi humilitatem non habeat, si peccatum suum mala conscientia non agnoscat; tu relaxa ex corde, tu dimitte ex animo, tu gratis indulge, tu veniam ex propria voluntate concede.

Non retentes cordis et dolorem, aufer a corde fraternam offensionem, alienae nequitiae non serves dolorem: odium enim a regno Dei hominem separat, a coelo subtrahit, a paradiso ejicit. Odium nec passione adimitur, nec martyrio expiatur.

Quid zeli referam ignes? Invidia cuncta virtutum germina concremat; invidia cuncta bona ardore pestifero devorat. Haec primum sibi nocet, primum se mordet, primo suum rodit auctorem. Invidia animae [Col. 0682C] tinea est, sensum comedit, pectus urit, mentem afficit, cor hominis quasi quaedam pestis depascit.

Occurrat ergo contra zelum bonitas; adversus invidiam praeparetur charitas. Pacem ama, pacem dilige, pacem cum omnibus retine, omnes in mansuetudine et charitate amplectere. Non sis in pace infidus. Esto affectu promptus, semperque retine vinculum constantiae. Habeto mentis placabilitatem, animi benignitatem.

Affabilis esto in sermone; grato animo ad omnes appare, fuge rixas, vita lites, cave contentiones, tolle litis occasiones. Litem sperne, vive semper in pace, in nulla actione studeas decertare. Contentio lites parit, rixas gignit, faces odiorum accendit, pacem cordis exstinguit, concordiam rumpit.
[Col. 0682D]

Si ceciderit inimicus tuus, noli gratulari; in ruina adversarii noli extolli; sit tibi magis erga humilitatem ejus humanus affectus. Satiare fletibus in alienis moeroribus. Non sit tibi ferreum pectus, non dura praecordia. Sic alienam luge miseriam, tanquam tuam. Cum flentibus fle, lugentibus mentis affectum conjunge.

In omnibus actibus tuis, in omni opere tuo, in omni conversatione tua imitare bonos, aemulare sanctos. Sint tibi Patrum exempla, disciplinae incitamenta. Nullum vitae scandalizet infamia, nullum opinio contristet adversa. Disce, homo, flagrare praeconio, testimonium bonum habeto. Nullis fama tua obscuretur fetoribus. nullis laceretur opprobriis.
[Col. 0683A]

Cave gloriam popularem, vita vulgi admirationem, favores contemne, esse magis bonus quam videri stude. Non te favor seducat, nec vituperatio frangat. Qui laudem non appetit, nec contumeliam sentit. Discerne te tuo non alieno judicio. Non ex aliorum sed ex tua te mente metire

Qualis haberi vis, talis esto. Professionem tuam et habitu et incessu demonstra; ne praebeas de te spectaculum, non des aliis obtrectandi locum. Vita malos, cave iniquos, bonorum consortium appete, bonorum societatem require, sanctis individue adhaere. Melius est habere malorum odium quam consortium.

Ab otioso etiam sermone linguam compesce, ab otioso verbo linguam reprime. Sermones impudicos [Col. 0683B] respue, fuge inhonesta verba. Ne garrias verba inania: vanus enim sermo cito polluit mentem, et facile agitur quod libenter exauditur; hoc procedat ex labiis, quod aures non polluat audientis. Evita minima, ne pervenias ad majora. Quae loqueris, existant digna atque gravidata doctrina

Sit sermo tuus irreprehensibilis, sit exspectationi audientium utilis. Discerne quid loqueris, quid taceas, et in loquendo et in tacendo peritus esto. Multum ante delibera quid dicas; in nulla re contendas. Labiis tuis signaculum praebe linguae tuae, silentii claustra oppone, circumclude linguam munitione custodiae. Interrogatio os tuum aperiat.

Sint verba tua pauca. Multiloquium non declinat peccatum. Linguosus homo imperitus est: sapiens [Col. 0683C] paucis utitur verbis; loqui multum, est stultitia; brevem sermonem facit scientia. Imperitus satis perstrepit, et nihil sensu dicit. Vox insipientis in multiplicationem sermonis. Semper verba tua moderare, maneat in verbo mensura, in sermone statera.

Alienam vitam non laceres, de malo alieno os tuum non coinquines; non detrahas peccanti, sed condole. Quod in alio detrahis, in te pertimesce. Grave crimen est detractio, gravis damnatio est detractio: hoc foedius nihil est, hoc summae turpitudinis est. Canum mos est lacerare, canum linguas exercere, canum dente pestifero mordere.

Quando alii detrahis, te discute; quando alium mordes, tua peccata redargue. Si vis detrahere, ad [Col. 0683D] tua peccata te retorque; non alterius delicta, sed propria cerne. Vitia tua, non aliena intende.

Nunquam alii detrahes, si bene te perspexeris. De tua ergo correctione sollicitus, de tua salute intentus, susurrantibus auditum non praebeas. Pari reatu detrahentes tenentur, et audientes. Tanta cura corrige tua vitia, quanto studio prospicis aliena.

193 Cave quoque in omnibus mendacium; nec casu, nec studio loquaris falsum. Nullum justum mendacium; omne mendacium est peccatum. Omnis enim qui mentitur, occidit animam. Et: Perdes omnes qui loquuntur mendacium (Psal. V, 7); et: Testis falsus non erit impunitus (Prov. XIX, 5). Refuge ergo [Col. 0684A] fallaciam, declina mendacium. Cave falsum, nunquam mentiaris. Esto in verbo verax, neminem mentiendo fallas.

Prohibe juramentum, tolle jusjurandum. Sit in ore tuo, est; sit in ore tuo, non est. Non sis in verbis facilis, et in opere difficilis. In turpe votum muta decretum.

Ibi pecca, ubi Dominum esse nescis. Videt occulta qui fecit abscondita; et si te non damnat publica fama, condemnet tamen propria conscientia.

In omni opere tuo, Dei auxilium posce; omnia divinae gratiae, divino dono ascribe; nihil meritis tuis attribuas, in virtute tua nihil praesumas.

Sine consideratione virium nihil voveris. Inter infideles computantur, qui quod voverunt non impleverunt. [Col. 0684B] Occulta virtutes prae elatione. Absconde bona facta prae arrogantia; fuge videri quod esse meruisti.

Vitia cordis tui revela, pravas cogitationes illico manifesta. Si patet, vitium fit ex magno pusillum; si latet, fit ex minimo magnum.

Ancipitem diu delibera sententiam. Quod vis agere diu exquire. Absit in bonis segnities remissa; absit torpens negligentia. In id quod expedit, differre impedit. Desidia frigescit ingenium; negligentia et torpor dissolvit animum.

Nihil sapientia melius, nihil prudentia dulcius; nihil scientia suavius; nihil stultitia pejus, nihil ignavia turpius. Indoctus facile decipitur, stultus in vitia cito dilabitur.
[Col. 0684C]

Quae ore promis, opere adimple; verba tua praecedant opera. Cave ne dum alios docendo erigis, ipse laudis appetitu mergaris.

Cede cito veritati; in disputatione tolle certamen, tolle pertinacem defensionem. Plus dilige audire quam dicere; in principio audi, loquere novissimus. Primus taceas, prostremus dicas.

Juxta dignitatem redde unicuique honorem. Cede majorum auctoritati, obsequere voluntati. Malum autem facere jussus non acquiescas. Malum jussus facere non consentias.

Tene modum in omni opere, in omni re discretionem tene. Quod tibi vis fieri, fac alteri. Talis esto aliis, quales optas esse alios circa te. Cave honores, quos tenere non potes. Sublimitas honorum [Col. 0684D] magnitudo est scelerum.

Quid differs in crastinum? Potes lucrari et diem hodiernum. Cavendum est enim ne et illum non teneas, et hunc amittas. Non exiguum detrimentum est vel horae unius.

Diebus ergo et noctibus Deum precare, et oculos a petulantia reprime. Tolle occasionem, aufer materiam delinquendi. Omnia non turbulento animo, sed tranquillo corde dispone; nec quemquam districtius judices quam te.

Brevis est hujus mundi felicitas, modica est hujus saeculi gloria. Caduca est et fragilis temporalis potentia. Dic ubi sunt reges? ubi principes? ubi imperatores? ubi rerum locupletes? ubi potentes saeculi? [Col. 0685A] ubi divites mundi? Quasi umbra transierunt, et velut somnium evanuerunt.

Sollicitudines rerum mentem conturbant, curae rerum mentem exagitant. Si vis esse quietus, nihil saeculi appetas. Semper requiem mentis habebis, si a te mundi curas abjeceris. Qui curis terrenis se implicat, a Dei amore se separat.

Nemo potest amplecti Dei gloriam, simul et saeculi. Nemo potest amplecti Christum, simul et saeculum. Propter Deum ergo renuntia omnibus. Sine impedimento saeculi, Deo servire stude.

Omnibus communica, omnibus tribue, omnibus praebe. Major sit benevolentia quam res impetrata; major gratia quam res data. Non est misericordia ubi non est benevolentia. Tale erit opus tuum, qualis fuerit intentio tua.
[Col. 0685B]

Esto templum Dei, et Deus excelsus habitabit in [Col. 0686A] te; de tuis justis laboribus ministra pauperibus, non auferas uni quod tribuas alteri.

Quidquid agis, age pro futura mercede, pro aeternae remunerationis exspectatione; futura merces, non praesens, promittitur sanctis. In coelo, non in terra, merces promittitur justis. Non est hic exspectandum, quod est alibi dandum.

Esto mortuus mundo, et mundus tibi. Mundi gloriam aspice, tanquam mortuus; sicut sepultus non habeas curam de saeculo. Tanquam defunctus ab omni terreno te priva negotio. Contemne vivens, quod post mortem habere non potes.

Nihil studeas propter laudem, nihil propter temporalem opinionem, nihil propter famam; sed propter vitam aeternam, quam concedat tibi qui cum Patre, et Spiritu sancto, vivit et regnat Deus per [Col. 0686B] infinita saecula saeculorum. Amen.




[Col. 0685B]
SANCTI ANSELMI ADMONITIO [91 1Kb] MORIENTI ET DE PECCATIS SUIS NIMIUM FORMIDANTI (G)*
[Col. 0685C]

194 Interrogatio [92 1Kb] . Laetaris frater, quod in fide Christiana moreris [93 1Kb] ?

Responsio [94 1Kb] . Gaudeo [95 1Kb] .

Interrog. Gaudes quod moreris [96 1Kb] in habitu [97 1Kb] monachico?

Responsio. Gaudeo [98 1Kb] .

Interrog. Fateris te tam male vixisse [99 1Kb] , ut meritis tuis poena aeterna debeatur?

Responsio. Fateor [100 1Kb] .

Interrog. Poenitet te [101 1Kb] hoc?

Responsio. Poenitet.

Interrog. Habes voluntatem emendandi, si spatium haberes [102 1Kb] .
[Col. 0686C]

Responsio. Etiam [103 1Kb] .

Interrog. Credis quod Dominus Jesus Christus pro te [104 1Kb] mortuus est?

Responsio. Credo.

Interrog. Agis [105 1Kb] ei gratias?

Responsio. Ago [106 1Kb]

Interrog. Credis te non posse nisi per mortem ipsius salvari?

Responsio. Credo [107 1Kb] .

Inter. Age ergo dum superest in te anima; in hac sola morte totam fiduciam tuam constitue; in nulla alia re fiduciam habeas; huic morti [108 1Kb] te totum committe; hac sola te totum contege [109 1Kb] ; hac [Col. 0687A] morte te totum involve; et si Dominus Deus voluerit te judicare, dic: Domine [110 1Kb] , mortem Domini nostri Jesu Christi objicio inter me et judicium tuum; aliter non contendo tecum. Et si tibi dixerit [111 1Kb] quia peccator es, dic: Domine, mortem Domini N. J. C. obtendo inter te et peccata mea. Si dixerit tibi quia meruisti damnationem, dic: Domine [112 1Kb] , mortem Domini nostri Jesu Christi pono inter te, et mala merita mea; ipsiusque meritum offero [113 1Kb] pro merito quod habere debuissem, nec habeo [114 1Kb] . Si dixerit quod tibi iratus est, dic: Domine, mortem Domini N. J. C. oppono inter me et iram tuam. Quo expleto, iterum dicito: Domine, mortem Domini nostri Jesu Christi pono inter te et me, et iram tuam. Hoc facto, dicat [115 1Kb] infirmus ter haec verba: [Col. 0687B] In manus tuas [116 1Kb] , Domine, commendo spiritum meum. Redemisti me, Domine, Deus veritatis. Iterum versus: Dirupisti [117 1Kb] , Domine, vincula mea; tibi sacrificabo hostiam laudis, et nomen Domini invocabo. Versus: Educ de custodia animam, ad confitendum nomini tuo; me exspectant justi, donec retribuas mihi. Postea dicat: Maria, mater gratiae, mater misericordiae, tu nos ab hoste protege, et hora mortis suscipe: per tuum ergo, Virgo, Filium, per Patrem, et Spiritum sanctum, praesens adsis ad obitum meum, quia imminet exitus. Amen.

Post haec dicta et responsa ab infirmo, sacerdos dicat [118 1Kb] pro infirmo istos psalmos. Psal. Deus, in nomine tuo salvum me fac. Psal. Credidi. Psal. Deus in adjutorium. Psal. Voce mea. Psal. In te, Domine, speravi.
[Col. 0688A]

Si fuerit saecularis, infra scripto modo debet interrogari per sacerdotem.

Prima interrogatio. Credis tu ea quae sunt Christianae fidei, quantum ad ea quae sunt determinata [119 1Kb] ab Ecclesia? Resp. Credo.

Interrog. Gaudes quia in fide Christiana moreris?

Resp. Gaudeo.

Interrog. Recognoscis te Deum graviter offendisse?

Resp. Recognosco.

Interrog. Doles te [120 1Kb] quod offendisti Creatorem tuum?

Resp. Doleo.

Interrog. Proponis quod, si Deus tibi vitam prolongaverit, ab ejus offensa cavebis?

Responsio. Propono.
[Col. 0688B]

Interrog. Speras, et credis tu quod pervenias ad salutem aeternam non tuis meritis, sed meritis passionis Jesu Christi.

Responsio. Spero.

Tunc sequitur assecuratio, et dicat sibi. Si tibi se objiciat aliquis, et contra te proponat, opponas inter te et ipsum, merita passionis Christi. In fine fac eum dicere istos versus: In manus tuas, Domine, commendo, etc. ut supra.

Nota bene: Tu qui vis intrare ad vitam aeternam, cogita verba subscripta omni die in vita tua, et sic nunquam offendes Deum. Primo, brevitas vitae. Secundo, lubricitas [121 1Kb] . Tertio, mors incerta. Quarto, praemia justorum. Quinto, supplicia impiorum [122 1Kb] .




[Col. 0687B]
SANCTI ANSELMI CARMEN DE CONTEMPTU MUNDI. [123 1Kb] (G)*


195 Quid deceat monachum, vel qualis debeat esse,
    [124 1Kb] Qui jubet ut dicam, porrigat ipse manum.
Grex sanctus, monachi, vobis haec scribimus; haec vos [125 1Kb] [Col. 0689A]
   Instruit, haec vitae pagina pandit iter.
Nec vos, dilecti fratres, contemnite, si quid
   Nostra pium, si quid nostra salubre monent [126 1Kb] .
Saepius ingentes lux pellit parva tenebras,
   Rivulus [127 1Kb] et dulces saepe ministrat aquas.
Non tonsura facit monachum, non horrida vestis;
   Sed virtus animi, perpetuusque rigor.
Mens humilis, mundi contemptus, vita pudica,
   Sanctaque sobrietas: haec faciunt monachum
Haec vos in coelum, monachi, quadriga levabit:
   Haec post hanc vitam praemia summa dabit.
Nil tonsura juvat, juvat aut [128 1Kb] vilissima vestis,
   Si lupus es, quamvis esse videris ovis.
Nam falli possunt homines, et fallere: Christum,
   Qui nullum fallit, fallere [129 1Kb] nemo potest [130 1Kb] . [Col. 0689B]
Ille quidem fucum simulatae [131 1Kb] religionis
   Damnat, et in reprobis moribus esse nequit.
Vovistis, fratres, vovistis; vestra, rogamus,
   Vivite solliciti reddere vota Deo.
In majestatem divinam peccat abunde,
   Quisquis quae non vult reddere, vota vovet:
Vovistis Domino vestros convertere mores:
   Jam nunc peccatis sit modus et vitiis.
Nunc humilis vivat, qui vixerat ante superbus
   Sit castus quisquis luxuriosus erat.
Quaerebat census aliquis, captabat honores,
   At modo vilescant [132 1Kb] census honorque sibi.
Gaudebat dapibus, gaudebat divite mensa,
   Nunc tenuem victum sobria coena dabit.
Ille suis laetus successibus esse solebat, [Col. 0689C]
   Nunc lacrymis culpas diluat ipse suas
Ostro conspicuus, gemmis insignis et auro,
   Veste modo vili squalida membra tegat.
Verbosus taceat, mitescat fervidus ira.
   Invidus invidiae dira venena vomat.
Cuique prius caedes placuit, placuere rapinae,
   Nunc pius et mitis pacis amator erit.
Quisquis adulantum ventosa laude tumebat,
   Nunc hominum laudes aestimet esse nihil.
Et qui sponte malus gratisque nocere solebat,
   Nunc etiam laesus utilis esse velit.
Ad lites facilis fuit hic, ad jurgia praeceps;
   Fortiter alterius nunc maledicta ferat [133 1Kb] ,
Non hunc [134 1Kb] contemptus, non hunc injuria frangat,
   Omnia robusto corde molesta ferat. [Col. 0689D]
Pax, animique quies inter convicia duret;
   Nam fortem [135 1Kb] rerum nulla procella movet [136 1Kb] .
Haec veniam, fratres, conversio vera meretur,
   Haec valet offenso vita placere Deo [137 1Kb] . [Col. 0690A]
Non vos illiciat brevis haec et falsa voluptas,
   Non vos decipiant haec peritura bona.
Cur, quaeso, cupiat quidquam, cui cuncta reliquit;
   Ad mala cur redeat, qui bona proposuit?
Terram contemnas, qui coelum quaeris habere;
   Si mansura [138 1Kb] placent, haec fugitiva fuge.
Dum licet, et spatium vitae conceditur hujus,
   Semper ad omne bonum vive paratus opus.
Fac bona quaeque potes, modico dum tempore vivis;
   Multa metes, si nunc semina pauca jacis.
Parvo perpetuam mercare labore quietem,
   Et pensa fletu gaudia longa brevi.
Mens tua terrenis non haereat atque caducis:
   Labitur et transit quidquid in orbe vides [139 1Kb] .
Vita quid est praesens? tentatio, pugna molesta, [Col. 0690B]
   Hic acies semper, semper et hostis adest.
Sed cum nulla tibi fuerit jam sarcina carnis,
   Tunc sine fine quies, paxque perennis erit.
Livor et ambitio, gula, fraus, metuenda libido,
   Ira, tumor mentis, schismata, laudis [140 1Kb] amor.
Et quae de Satanae castris sunt caetera mille,
   Undique nos vallant assidueque premunt.
Has inter [141 1Kb] pestes dum mens infirma tenetur,
   Fluctuat, et miris aestuat illa modis;
Nec cadat illa licet semper casura videtur,
   Et quatitur tantis exagitata malis.
Et quis habet tantas vitiorum ferre procellas,
   Si non divinum subvenit auxilium?
Haec monachi toto mentis conamine vitent;
   Praeteritas culpas flendo, gemendo, lavent. [Col. 0690C]
Distinctisque legant spatiis, operentur, et orent,
   A studiis sacris tempora nulla vacent.
Utilibus semper studeant, et rebus honestis:
   Res est segnities perniciosa nimis.
Luxuriae fomes [142 1Kb] res incentiva malorum,
   Spiritibus nequam praeparat ipsa locum.
Funestum monacho cum quid male suggerit hostis,
   Et conatur eum fallere mille modis.
Esse Deum credat praesentem semper ubique;
   Nec se, si peccat, posse latere putet.
Cuncta scit atque videt [143 1Kb] , nec quidquam praeterit illum,
   Omnia sunt oculis nuda et aperta suis.
Cum quid turpe facit, qui me spectante ruberet,
   Cur spectante Deo, non magis ipse rubet? [Col. 0690D]
Si patriae judex sciret sua facta, timeret [144 1Kb] .
   Scit Dominus rerum; cur nihil ergo timet;
Sed tacet, et differt, et nondum crimina punit:
   Puniet, et meritis arbiter aequus erit. [Col. 0691A]
Propositum vitae, monachi, servate rigorem.
   Nec pigeat parvo tempore dura [145 1Kb] pati.
Sed mundi quamvis delectent vana cavete:
   Et certe gustu dulcia saepe necant [146 1Kb] .
Nec quidquid carnis sensus demulcet, amate:
   Quae carnem oblectant, mentibus ipsa nocent.
Gaudia perpetuos pariunt mundana dolores [147 1Kb] ,
   Tollit et aeternum vivere vita brevis.
Exiguus labor est, sed merces magna laboris;
   196 Praeterit ille cito, praemia fine carent.
Ergo Deo melius si nil cognoscitis esse,
   Imo si summum creditis esse [148 1Kb] bonum,
Contemptis rebus mundi labentibus istis,
   Jam sint in solo gaudia vestra Deo.
Et mihi quae possunt amitti nulla videntur; [Col. 0691B]
   Nec longum, quidquid praeterit [149 1Kb] esse reor.
Nam quid honos, quid opes, quid gloria, quidve juventus?
   Forma, genus, vires, femina, vestis, ager [150 1Kb] ,
Gemma vel argentum, quid regum [151 1Kb] sceptra, vel aurum,
   Purpura, quid latus fundus, et ampla domus?
Magna potentia, multa scientia, falsa voluptas.
   Vita quid [152 1Kb] , et nostri corporis ipsa salus?
Non amo quod pestis, quod fur, quod subripit hostis,
   Et quae, si parcant caetera, mors adimit.
Sunt quos falsus honor juvat, et peritura potestas:
   Seque putant aliquos, quod loca [153 1Kb] celsa tenent.
Et velut e specula campos et plana viderent,
   Sic quoque de mentis [154 1Kb] vertice quosque vitent. [Col. 0691C]
Dum non attendunt humanam conditionem,
   Non norunt quid sint cernere, sed quid habent.
Sed dum sceptra gerunt, renitent diademate reges [155 1Kb] ,
   Et gaudent lati finibus imperii:
Dum distenduntur dapibus, dum nectare fervent:
   Et servit mensis terra fretumque suis:
Et dum byssus eos, pretiosaque purpura vestit,
   Majestasque vacat regia deliciis:
Dumque emollitos delinit blanda libido
   Carnis, et illecebris in sua jura trahit:
Dum turpi dominae famulantur turpiter isti,
   Quos falso reges [156 1Kb] nomine mundus habet.
Avertunt oculos, renuuntque videre profecto,
   Quod sint ipsi [157 1Kb] homines et moritura caro;
Quod citius transit mundana potentia fumo; [Col. 0691D]
   Quod vitreum, seu quod fictile vas sit homo;
Quod caro mortalis tanquam vestis veterascit,
   Et celeri lapsu curva senecta venit; [Col. 0692A]
Quod nostrae semper minuuntur tempora vitae,
   Quodque dies hominis fumus et umbra fugit:
Quod sit vita brevis, quod mors incerta, quod omni
   Tempore nos quaevis causa molesta premit.
Rex appellaris, quid inani nomine gaudes [158 1Kb]
   Qui vitiis pulsus, victus ubique jaces?
In tanto, quaeso, qui tanto nomine fulget,
   Cur ratio servit, regna libido tenet?
Cur vitiis servit, qui regnis imperat: et non
   Mancipium vilis [159 1Kb] corporis esse pudet?
O dilectores mundi, falsique potentes:
   Ecquid terrenas esse putatis opes?
Quid quoque mundanos quos affectatis honores
   Quorum perpetua est sollicitudo comes?
Omnia praecipitem formidant ardua casum; [Col. 0692B]
   Et magnis semper vis aliena nocet,
Saepius alta ruit ventorum flatibus arbor;
   Tuta humilis myrtus, tuta myrica manet.
Bellica cum celsas subvertit [160 1Kb] machina turres,
   Nil nocet exiguae pauperis illa casae [161 1Kb] .
Et rapit obstantes fluvii violentia moles [162 1Kb] ,
   Plana satis placido permeat ille gradu.
Montes et scopulos saevi maris obruit unda [163 1Kb] ,
   Ad placidum littus mitior unda venit.
Aerias Alpes nivibus candescere scimus,
   Frigoribusque premi, perpetuoque gelu.
Illic et rabies ventorum plurima saevit,
   Temperiem gratam proxima vallis habet.
Sic vobis nunquam desunt adversa, potentes.
   Non est pax vobis ulla, nec ulla quies. [Col. 0692C]
O quantos regum patiuntur corda tumultus!
   Quamque procellosis motibus ipsa fremunt
Inter regales epulas, variosque paratus,
   Tabescunt curis, sollicitoque metu.
Non paucos metuit multis metuenda potestas;
   Vix alicui credit, dum cavet insidias [164 1Kb] .
Mille satellitibus cinctus, telisque suorum,
   Non valet e trepido pellere corde metum.
Rursus quid domino numerosa pecunia prodest?
   Accipe quid curae, quidve timoris habet.
Et brevis et rarus fit somnus habentibus aurum;
   Omnis enim evigilat non moderatus amor.
Non dat securos nec ebur nec purpura somnos,
   Paupertas vili stramine tuta jacet. [Col. 0692D]
Auri possessor formidat semper, et omnem
   Ad strepitum factas aestimat insidias.
Arma, venena pavet [165 1Kb] , furtum timet atque rapinam:
   Sollicitus servat quaeque lucrata diu. [Col. 0693A]
Hunc, dum quaerit opes, cruciat miseranda cupido;
   Cum jam quaesitas coepit habere, timor.
Sic igitur miser est, dum pauper quaerit habere:
   Et miser est dives, perdere parta timens,
Dum jacet in plumis serico contectus et ostro;
   Mordetur curis [166 1Kb] , invigilatque dolis;
Continuare suis vicini pauperis agrum
   Ardet, et ad facinus nescit habere modum [167 1Kb] .
Expellit domibus pupillos ille paternis,
   Insequitur viduas, judiciisque premit.
Cum sit avaritiae facibus succensus iniquis,
   Non valet injustis se satiare lucris [168 1Kb] .
Ergo facit multos inopes; divesque rapinis,
   Luxuriae servit; sed spoliatus eget.
Deliciis fruitur, et rebus pauperis iste [169 1Kb] ; [Col. 0693B]
   Sed gemet [170 1Kb] amissis indignus iste bonis.
Huic epulae variae, vestis pretiosa paratur:
   Sed panem et grossam vix [171 1Kb] habet ille togam.
At petet in flammis ingressus tartara, parvam
   De digiti extremo pauperis hujus aquam:
Et vice conversa, qui dives abundat, egebit:
   Huic qui pauper [172 1Kb] eget, copia dives erit.
At quid avarus [173 1Kb] opes, quicunque es, congeris istas?
   Forsitan hae facient ut citius pereas.
Dic mihi, divitibus si quando defuit hostis:
   Hos terit et quassat saepe ruina gravis.
Invidiae comes [174 1Kb] est melior fortuna, nec unquam
   Fida satis cuiquam mobilis illa manet.
Ergo solliciti causas exclude timoris;
   Esse velis pauper, illico tutus eris. [Col. 0693C]
Paupertate quidem nihil esse beatius unquam,
   Paupertate nihil tutius esse potest.
Non tibi subsidium sunt haec, sed sarcina grandis,
   Quae male te miserum semper ad ima premit.
Justitiae montes, virtutumque ardua nullus
   Scandet, dum mundi rebus onustus erit.
Stulte quid haec sequeris, cur sic labentibus [175 1Kb] haeres,
   Mortalis [176 1Kb] , quid vis et moriturus opes?
Cum te post mundi curas, vanosque labores [177 1Kb] ;
   Cum tibi transierint, quae mala parte tenes;
Tartarus horrendo pavidum absorbebit hiatu,
   Atque miser variis excruciere modis [178 1Kb] .
Cum te terribilis exactor jussus [179 1Kb] ab aequo
   Judice, sulphurei merget in ima laci [180 1Kb] . [Col. 0693D]
Tunc, tunc infoelix, super his sero poenitebit [181 1Kb]
   In falsis [182 1Kb] istis spem posuisse bonis. [Col. 0694A]
Non huc argentum, non huc descendet et aurum,
   Non aderit mundi gloria lapsa brevi.
Forsitan has parcus, quas tu modo colligis, omnes.
   Effundet quondam prodigus alter opes,
Tunc pariter rebusque tuis et conjuge felix,
   Cum cinis exiguus, sive cadaver eris.
Magnum nomen habes, clara est tibi fama per orbem,
   Laudat te mundus; sed moriere tamen.
Non prosunt quidquam praeconia vana sepultis;
   An factus quisquam senserit illa cinis [183 1Kb] ?
Fama placet populi, cupida trahis aure favorem,
   Nescis divinum quid paret arbitrium.
197 Fumus et umbra levis tota est haec gloria mundi;
   Torquent [184 1Kb] famosos tartara saeva reos. [Col. 0694B]
Et color, et facies, et multum grata juventus,
   Et vox quae dulces noverat ante domos,
Diffugiunt misera tandem veniente senecta;
   Diffugiunt pexae quae decuere comae.
Os exarmatur decussis dentibus; inde
   Vix imperfectis sufficit ille sonis.
Deficiunt vires, jam prodit ruga senilis,
   Horret in effeto corpore [185 1Kb] scabra cutis.
Jamjam curvatur, jam manant ora salivis;
   Exsanguis color est, halitus ipse gravis,
Sicque perit placidae [186 1Kb] paulatim gratia formae;
   Nullaque de multis, quae placuere, manent.
Jam gustata [187 1Kb] minus sapiunt, vix sentit odores.
   Vix quoque clamosos percipit aure sonos [188 1Kb] ,
Caligant oculi: de toto sola supersunt, [Col. 0694C]
   Huic cutis [189 1Kb] , et nervis ossa ligata suis.
Vix jam fuste potest nutantes figere gressus,
   Vixque valet tremula quaeque tenere manu.
Si qua sibi fuerat prudentia, tota recessit:
   Id tantum [190 1Kb] laudat, quod puerile sapit.
Sic igitur se quisque senex miserabilis ipsum,
   Quotidie perdit, subtrahitur sibi.
Et cum sit morbus nimium gravis ipsa senectus,
   Attamen innumeris angitur illa malis.
Haec inquam multis vexatur inutilis aetas,
   Semper et unde senex quisque queratur habet [191 1Kb] .
Manducare labor, fit jejunare molestum,
   Somnus ei gravis est, et vigilare nocet.
Aestates odit; ac hiemes [192 1Kb] , et frigora culpat;
   Autumnum, causam quod dolet, esse putat. [Col. 0694D]
Hunc quoque minimum veris clementia laedit,
   Nec querulo possunt ulla placere seni. [Col. 0695A]
Haec inter quae cuncta senex incommoda sentit,
   Urget eum scabies, tussis anhela quatit.
Ingratusque suis morbo confectus et annis,
   Conqueritur vitae tempora longa suae.
Labile forma bonum, species inimica pudori [193 1Kb] ,
   Utile virtutum saepe retardat iter,
Nunc insensatos inflat, nunc turpia suadet;
   Saepe etiam fortes praecipitare solet.
Et mors et morbus rapit hanc, et moesta senectus;
   Mille perit causis, nec manet illa diu [194 1Kb] .
Nec bona forma Deum, sed mens sincera meretur:
   Justitiae soli vita beata datur.
Tu reges atavos memoras, magnosque parentes,
   Et vana carnis nobilitate tumes.
Nescis cunctorum quod sit communis origo [195 1Kb] , [Col. 0695B]
   Ortus et occasus unus, et una caro.
Quid tibi nobilitas, et clarum nomen avorum,
   Si vitiis servus factus es ipse tuis?
Nobilis est, animi quisquis virtute refulget;
   Degener est solus, cui mala vita placet,
Nec genus, at [196 1Kb] mores veneratur curia coeli;
   Et coelum justus, non generosus habet.
Sed nec praepositus motis, scelerumque minister
   Vexat damnatum mitius ingenium.
Nullus ei servatur honor, reverentia nulla;
   Nec magis est tutus nobilitate sua.
Sed fortes humeros nervosaque [197 1Kb] brachia jactas.
   Atque tui vires corporis eximias.
Bella refers, domitosque duces, gentesque subactas;
   Maximaque imperio subdita regna tuo. [Col. 0695C]
Non bove, non asino tu fortior; attamen illos [198 1Kb]
   Ipse satis vili cernis emi [199 1Kb] pretio.
Sic quaecunque feris tecum communia cernis,
   Nec mirare nimis, nec pretiosa puta.
Quod si vis sensus, viresque attendere carnis,
   Exsuperant multae nos in utroque ferae.
Nos et equi [200 1Kb] vincunt veloces praepete cursu,
   Et melius nobis audit oletque canis.
Quis velit iratos lucta tentare leones.
   Terribiles ursos [201 1Kb] fulmineasque sues.
Sola animi est virtus, qua nos praeponimur illis;
   Caetera sunt equidem nostra minora satis.
Jejuna triduum, totum ruit unde superbis:
   Vix tenuem [202 1Kb] flatum jam moriture trahis. [Col. 0695D]
Quod si vel leviter [203 1Kb] te decoquat ignea febris,
   Statim marcesces, illico nullus eris.
Sed cum te victum vitiis succumbere cernis,
   Miror, te fortem dicis, et esse putas.
Bella libido monet; tu primos cedis ad ictus, [Col. 0696A]
   Et tua das foedo colla premenda jugo.
Sic et avaritiae servis, sic motibus irae,
   Sic facis ardentis jussa pudenda gulae.
Femina dulce malum, mentem roburque virile
   Frangit blanditiis insidiosa suis.
Femina, fax Satanae gemmis radiantibus, auro,
   Vestibus ut possit [204 1Kb] perdere compta venit.
Quod natura sibi sapiens dedit, illa reformat:
   Quidquid et accepit dedecuisse putat.
Pungit acu, et fuco liventes [205 1Kb] reddit ocellos:
   Sic oculorum, inquit, gratia major erit.
Est etiam teneras aures qui perforet, ut sic
   Aut aurum aut charus pendeat inde lapis.
Altera jejunat misere, minuitque cruorem,
   Et prorsus quare palleat, ipsa facit. [Col. 0696B]
Nam quae non pallet sibi rustica quaeque videtur;
   Hic decet, hic color est verus amantis, ait.
Haec quoque diversis sua sordibus inficit ora.
   Sed quare? melior quaeritur arte color.
Arte supercilium rarescit, rursus et arte.
   In minimum mammas colligit ipsa suas.
Arte quidem videas nigros flavescere crines,
   Nititur ipsa suo membra movere loco.
Sic fragili [206 1Kb] pingit totas in corpore partes,
   Ut quidquid [207 1Kb] nata est, displicuisse putes.
O quos in gestus [208 1Kb] se mollis femina frangit,
   Et placet in blesis subdola lingua sonis.
Dulcia saepe canit, componit sedula gressum [209 1Kb] ,
   Ut quadam credas [210 1Kb] arte movere gradum.
Saepe auditores ejus facundia torquet; [Col. 0696C]
   Et modo ridendo, nunc quoque [211 1Kb] flendo placet.
Mille modis nostras impugnat femina mentes,
   Et multos illi perdere grande lucrum est.
Nil est in rebus muliere nocentius; et nil
   Quo capiat plures lethifer hostis, habet.
Nec nos in totum jactamus crimina sexum;
   Tempore sed nostro rara pudica manet.
Sed carnem fenum clamat sacer esse propheta;
   Fac procul a feno flamma sit ista tuo.
Tu molles risus, nutus, et dulcia verba,
   Femineosque jocos effuge; virus habent.
Feminei sensim virus [212 1Kb] subrepit amoris;
   Hos tibi, ni videas, illico captus eris.
Femineum fuge colloquium, vir sancte; caveto
   Femineas, si vis vincere, blanditias. [Col. 0696D]
Namque femineo mens capta ligatur amore,
   Nunquam virtutum surgere ad alta potest.
Harum colloquium quid confert utilitatis,
   Venisti monachus, turpis amator abis. [Col. 0697A]
Ergo virosum nisi declinaveris anguem [213 1Kb]
   Ni longe fias [214 1Kb] , inficiere quidem.
Accendit mulier quaecunque libidinis ignes
   Et sanctis ipsis proxima facta nocet.
Fundanae Andreas ubi magnus episcopus urbis
   Nutavit [215 1Kb] , virgo femina causa fuit.
Si veterum libros, et Patrum scripta revolvas,
   Quod doleas [216 1Kb] sanctos sic cecidisse viros,
Nec docto Salomone quidem tu doctior esse,
   Nec David sancto sanctior esse potes.
Si Loth, Samsonem, si David, si Salomonem,
   Femina dejecit, quis modo tutus erit?
Nunquid non hominem mulier de sede beata [217 1Kb]
   Expulit, et nostrae mortis origo fuit [218 1Kb] ?
198 Sed clara facie [219 1Kb] satis est, et forma venusta, [Col. 0697B]
   Et tibi non minimum lactea tota placet [220 1Kb] .
Viscera si pateant, pateant et caetera carnis,
   Cernes quas sordes contegat [221 1Kb] alba cutis [222 1Kb] .
Si fimum vilem praefulgens purpura velet,
   Ecquis ob hoc fimum vel male sanus amet?
Intrat compta satis cellarum femina claustra,
   Suspirans dicit, discere sancta volo.
Accedo ad [223 1Kb] monachos peccatrix femina, namque
   Hi monita, et sanctae dant documenta viae.
Compta venis, et sancta placent: quis credere possit?
   Suspectam te habeo; credo, nocere venis.
La civi risus, ardentis nutus ocelli,
   Et tua garrulitas displicuere mihi.
Pastores, vigilate, lupas arcete rapaces
   A gregibus vestris [224 1Kb] , claustra negentur eis. [Col. 0697C]
Occidunt animas, multosque ad tartara mittunt;
   Et monachis pestis nulla timenda magis.
Femina mors animae, monachis accedere nunquam
   Audeat; a sacro sit procul ipsa choro.
Sit procul a coetu sanctorum femina; namque
   Et si non valeat vincere, bella movet.
Sed forsan dices esse maritos,
   Et casti laudes foedera conjugii.
Crede mihi, frater, miser est quicunque maritus:
   Vis dicam [225 1Kb] quantum triste sit istud onus?
Si quis habet sponsam turpem, fastidit et odit:
   Si pulchram, moechos anxius ipse timet.
Cernis enim quantum sibi forma pudorque repugnent [226 1Kb] , [Col. 0697D]
   Raraque de pulchris esse pudica potest.
In quam suspirant multorumque vota, timebis
   Perdere vel soli ne sit habenda [227 1Kb] tibi. [Col. 0698A]
Si fiat praegnans [228 1Kb] , accessit et altera cura;
   Accrescuntque tibi multiplicata mala.
Hinc illam metuis ne quis corrumpat adulter,
   Et pariat quorum non eris ipse pater.
Hinc res arcta nimis tenuisque pecunia, totam
   Infaustam tecum cogit egere domum.
Est quoque perpetuas quae miscet garrula lites,
   Fitque molesta suo nocte dieque viro.
Et vinosa quidem multum damnosa marito est:
   Nam quaesita diu distrahit illa brevi.
Ista dat amplexus molles, et dulcia figit [229 1Kb]
   Oscula, sed tacito corde venena premit.
Haec vel de [230 1Kb] facie vel nobilitate superbit,
   Et sceptro dignam credit habere manum.
Fraudibus uxorum multi periere virorum; [Col. 0698B]
   Femina nil horret, cuncta licere putat.
Audet quidquid eam [231 1Kb] jubet imperiosa libido;
   Et metus, et ratio cedit, et ipse pudor.
Haec leges [232 1Kb] sacras contemnit, et omnia jura.
   Turpe sit aut saevum, dum juvet, illud amat.
Dalila Samsonem, Clitemnestra peremit Atriden.
   In lege femineos sensit uterque dolos.
Sed cur quaeso vetus tibi nunc historia narret [233 1Kb] ,
   Quae fieri nostro tempore multa vides?
Quas sordes, quantosque metus curasque mariti
   Sustineant, et quis connumerare potest?
Jam nunc, quam gravis est uxoris sarcina, cernis
   Quamque premat duro subdita colla jugo.
Ergo maritalis damnamus foedera lecti?
   Non: sed perfectis non damus ista viris. [Col. 0698C]
Conjugibus non est fructus centesimus; aut quem
   Reddunt per senos multiplicata decem;
Nec tamen aeterni privantur lumine regni,
   Accipient meritis praemia digna suis.
Te mollis byssus, te fulgens purpura [234 1Kb] vestit;
   Et texunt mundi singula regna tibi.
Quae pretiosa tuos pellis non cedit in usus?
   Quae vestis species, quaeve coloris abest?
Sed nec ad indecores cultus [235 1Kb] pudet addere quidquid
   Artificis novit cudere [236 1Kb] docta manus.
Irradiant gemmis digiti, pariterque lacerti,
   Vixque vales auri pondera ferre tui.
O quam vana hominum talis vesania: stulte, [Col. 0698D]
   Quid juvat externis velle nitere bonis?
Si vitiis sordes, quid prodest fulgida vestis;
   Absterget maculas purpura nulla tuas. [Col. 0699A]
Gemmarum et tanti fulgor non efficit auri,
   Ut careat tenebris mens tua caeca suis.
Sed sancti [237 1Kb] mores faciunt, non vestis, honestum;
   Et probitas magnos efficit una viros.
Quae natura dedit, serva integra: non eget istis [238 1Kb]
   Vilibus ornari rebus imago Dei?
Ista quidem fieri ventosa superbia cogit:
   Sola placet justo sobria vita Deo.
Agrorum fines longos extendere quaeris [239 1Kb] ,
   Et multas messes [240 1Kb] , horrea plena cupis.
Scis evangelicus [241 1Kb] quid avaro sermo minetur
   Hac in nocte animam perdere stulte tuam:
Inquit, habes, et cujus erunt quaecunque parasti?
   Improbe, jam [242 1Kb] frena vota, timeque mori.
Tot fruges, auri tantum [243 1Kb] , vinique, tot agri, [Col. 0699B]
   Ad quid eget paucis vita, salusque brevis.
Arvum quaeris, homo, tibi fertile; nec tamen unquam
   Ad sterilem vitam respicis ipse tuam.
Agricolaeque Dei tumidus contemptor ubique,
   Nullos vis fructus reddere justitiae.
At scelerum vepres suffocant semina vitae,
   Et peccatorum surgit amara seges.
Exstirpa mentis tribulos, spinasque revelle:
   Et tritico [244 1Kb] Christi pectoris arva sere.
Fructificetque Deo cordis novale, prematque
   Virtutum messis semina nequitiae.
Esse quid argentum, quid gemmas, credis et aurum,
   Praedia? quidve omnes, quas habet orbis, opes?
Haec Judaeus habet, gentilis, latro cruentus; [Col. 0699C]
   Crede mihi, iratus saepe dat ista Deus.
Parva puta quaecunque malos contingit habere.
   Parva puta quidquid fur et adulter habent [245 1Kb] :
Quod meretrix, quod moechus habet [246 1Kb] , nec magna [247 1Kb] putabis:
   Omnipotens longe dat meliora suis.
Ast oculus mentis caecatur pulvere terrae;
   Ut nequeas [248 1Kb] lumen cernere justitiae:
Heu tibi cui virtus non lucet, lucet at aurum [249 1Kb] ,
   Et praefers summis infima quaeque bonis.
Nec mala magna reor, quibus affliguntur amici;
   Nec bona, quaeque hostes constat habere Dei.
At quoties vir justus eget, scelerosus abundat [250 1Kb] ,
   Non est pravorum copia grande bonum? [Col. 0699D]
Aegrotat sapiens, sed sanus floret iniquus:
   Non est grande bonum corporis arcta salus.
Dilectus Domini moritur, sed vivit adulter: [Col. 0700A]
   Non est in magnis vita caduca bonis.
Ergo modo similis tibi collige caetera, fili,
   Et prudens vilis munera sperne soli.
Vile relinque solum, cupias fastigia coeli:
   Illic percipies dona beata Dei.
Non pretiosa facit pretiosum purpura quemquam [251 1Kb] ,
   Nec mutant mores [252 1Kb] tradita sceptra malos.
Si pius ista Dei data conspicis hostibus esse;
   Impia pars hominum regnat ubique fere.
Virtuti si [253 1Kb] detur honos, si praemia dignis,
   Et teneant meritum singula quaeque locum.
Jam nunc res hominum, mihi crede, et pace beatas [254 1Kb]
   Videris, et certo se cohibere modo.
Sed quia regna malis, sceleri est donata potestas [255 1Kb] , [Col. 0700B]
   Debita virtuti [256 1Kb] frena libido tenet.
Mundus turbatur, rerum confunditur ordo;
   Involvitque simul omnia grande chaos
Vis prohibet leges, evertunt crimina mores,
   Et valido virtus turbine quassa latet.
Dat Libanus tibi lingua; Paros sua marmora mittit;
   Aurum praebet Arabs; India praestat ebur.
Tu cedro peregrina, et marmore construis aedes:
   Miraque consurgit fabrica, fundis opes.
199 Rident argento postes, laquearia multo
   Auro: distinctum sculptile vestit ebur:
Porticibus vallas operosis atria: quales
   Quotque putas thalamos, haec [257 1Kb] labyrinthus habet?
Illic tu videas pictum, sculptumque stupescas, [Col. 0700C]
   Artificis quidquid mensque manusque potest.
Ostia multa quidem, variae sunt mille fenestrae,
   Mille columnare est marmore fulta [258 1Kb] domus.
Quid tanto, moriture, paras molimine? quare
   Das animum vanis, et peritura placent?
Cur ampla aedificas busto claudendus in arcto?
    [259 1Kb] Deficient vitae tempora pauca tuae.
Quid tibi tantae aedes? quanto felicius ipse
   Templum esses vivi viva domusque Dei.
Esto domus Domini, quam sacris moribus orna:
   Virtutem cultor religionis ama.
Quam felix anima est, in qua sibi ponere sedem
   Dignatur summi spiritus ipse Dei.
Omnis habet subitum terrena potentia finem, [Col. 0700D]
   Atque fuga celeri deserit ipsa suos.
Ergo time, quisquis celsos conscendis honores:
   Teque ruinoso stare memento loco. [Col. 0701A]
Magnus erat Caesar, totoque potentior orbe:
   Nunc, quem nec mundus ceperat, urna capit.
Sic et Alexander fortissimus ille Macedo,
   Clauditur angusto pulvis et ossa loco.
Major erat mundo magnus, modo nobile corpus
   Exsulis et victi vilis arena tegit.
Et cecidit Babylon: cecidit quoque maxima Troja:
   Olim mundipotens, aspice, Roma jacet.
Ecce diu res nulla manet mortalibus: ecce
   Nullus honor prohibet, gloria nulla, mori.
Summus Aristoteles logicae scrutator acutus,
   Edidit ingenio multa reperta suo.
Non syllogismo, non enthymemate factum est,
   Ut vellent tanto parcere fata viro.
Quid penetrasse invitat naturae arcana Platonem, [Col. 0701B]
   Et mundo studio multa dedisse suo?
Solis iter, coelique plagas, lunaeque meatus
   Et vaga seu summo sidera fixa polo,
Multaque praeterea satis ardua noverat: et nunc
   Philosophus cinis est: nomen inane manet.
Dum res et rerum causas vestigat Hypocras,
   Dum de naturis disputat, atque suis
Inserit [260 1Kb] illa libris, dum multa latentia [261 1Kb] prodit,
   Dum medicinali corpora servat ope,
Ingens fama viri toto diffunditur orbe;
   Et meriti fructus ille favoris habet.
Sed nullis herbis, nullis radicibus actum est,
   Ne physico mortis lex subeunda foret.
Et justis, non philosophis, dat praemia Christus;
   Rusticus es; justus esto, beatus eris. [Col. 0701C]
Philosophus Varro, Petrus piscator: et ecce
   Petrus habet coelum, tartara Varro tenet.
Ille voluptatum varia dulcedine gaudet,
   Et desideriis servit ubique suis.
Sunt, quae summa putat, meretrix, coquus, histrio; nullum
   His praefert, aut par aestimat esse bonum.
Quidquid et ad victum mare nutrit, terra, vel aer,
   Quaerit, habetque viri luxuriosa fames.
Et modico ventri vastus vix sufficit orbis.
   Ergo ministrorum vocibus aula fremit.
Argentoque dapes ponuntur [262 1Kb] , Bacchus in auro,
   Et gemma infusum plurima nectar habet.
Vestibus et facie longus nitet ordo clientum, [Col. 0701D]
   Ad Domini nutus turba parata leves.
Sexus uterque canit: resonant cytharaeque lyraeque;
   Et reddunt illic organa dulce melos.
Tandem epulis largis, et pleno ventre beatus
   Cum scortis porcus gaudia noctis habet
O praeclara viri virtus! o vita beata! [Col. 0702A]
   Deliciis pastus cum meretrice cubat.
Quid vestes referam, lectos, et divitis aedes?
   Nescit habere modum prodiga luxuries.
Huic per longa meant nitidi canalia fontes,
   Herba columnarum marmore clausa viret:
Fructiferumque genus totum arboris educat hortus,
   Mistaque sanguineis alba ligustra rosis.
Nec violae desunt; sed et illic floris et herbae
   Est quidquid specie, quidquid odore viget.
Nunc phaleratorum tergo vectatur equorum,
   Nunc saturum lento remige cymba vehit.
Nunc illum esse juvat sub papilionibus, et nunc
   Grata sub arboreis quaeritur umbra comis.
Nunc delectatur turbis, et plausibus urbis: [Col. 0702B]
   Et modo privatus degere rure cupit.
Quidquid molle juvat, quod visu, quodque decorum est [263 1Kb] ,
   Dulceque corporeis sensibus esse solet:
Heu misero! totum turpes [264 1Kb] deflectit in usus,
   Nullaque declinat sordida turpe pecus.
Ergo jocis, venere, et vino, somnoque beatae
   Expendit vitae tempora tota suae.
Jamque caro totus nescit quam devius [265 1Kb] erret.
   Mens male pressa gravi pondere carnis hebes [266 1Kb]
Nescit perpetuo quod torrem nutriat igni
   Corpus, quod tantis curat alitque [267 1Kb] modis.
Qualem tu credis vitam mortalibus esse?
   Et brevis, et multis est onerata malis.
Quotquot nascuntur, vox illis prima doloris: [Col. 0702C]
   Incipit a fletu [268 1Kb] vivere quisquis homo.
Aspice qua miseros feriunt nos undique: quot sunt,
   Quantaque privatis [269 1Kb] publica mista malis.
Frigore nunc nimio, nimio nunc laedimur aestu:
   Nosque fames vexat, torquet acerba sitis [270 1Kb] .
Musca nocet, modicusque pulex, vel regibus ipsis:
   Nec faciunt tutos regia sceptra suos.
Hic dolet exsilium; mortem dolet alter amici;
   Huic chara orbato conjuge flere libet.
Hic jacet infamis; miser hic in carcere luget:
   Hunc metus hostilis territat; alter eget.
Hic gemit [271 1Kb] incestum corruptae conjugis [272 1Kb] ; alter
   Delusus falsa suspicione timet. [Col. 0702D]
Excussas aliquis deplorat grandine vites,
   Iste mari magno deperiisse rates.
Pars [273 1Kb] queritur sterili male credita semina terrae;
   Pars metuit domini vimque minasque sui.
Perdidit hic justam sub iniquo judice causam:
   Has rapiunt fures; has cremat ignis opes. [Col. 0703A]
Et quis non quod plangat habet, nulloque dolore
   Saucius est, voti compos ubique sui?
Non sic blanda [274 1Kb] favet rebus fortuna secundis,
   Misceat ut laetis improba triste nihil:
Nec pars [275 1Kb] parva mali vitiis tabescere, totque
   Captivo ardentes pectore ferre faces.
Flagrat avaritia, mala mens succenditur ira;
   Et modo vesano fervet amore: velut
Interius totam dudum conceperit [276 1Kb] Aethnam,
   Nil quoque quod deceat caeca furore videt.
Saepe graves stimulos livor malus excitat illi:
   Saepe metum generat, spemque, cupitus honor.
Illum luxuries, illumque superbia vastat:
   Hunc quoque tristitiae saeva [277 1Kb] procella quatit.
Haec, et plura premunt nos hujus tempore vitae [278 1Kb] ; [Col. 0703B]
   Quae nec vel puncti tempore certa manent.
Ille fame, fungo, febri, serpente, sagitta,
   Fluctibus, aut flammis, hoste, latrone perit [279 1Kb] .
Et nostram morbi corrumpunt mille salutem;
   Nullus ab humano corpore languor [280 1Kb] abest.
Si nunc [281 1Kb] aspicias animalia caetera quaeque;
   Invenies tantis subdita nulla malis.
Nos capitis laterumque dolor, febrisque fatigat:
   Totum hominem tollit lepra, chiragra manus,
Dira podagra pedes; oculos ophtalmia caecat:
   Obsidet arctati pectoris asthma vias.
Laesa suos claudit lotio vesica [282 1Kb] meatus:
   Viscera torquentur [283 1Kb] , parsque pudenda, colus [284 1Kb] .
200 Dens dolet, aut cervix; os torpet; lingua ligatur;
   Splen tumet; aegrotat pulmo, laborat hepar. [Col. 0703C]
Cor marcet; renes patiuntur; solvitur alvus;
   Brachia nil possunt; languida crura jacent.
Singula non paucis pars est obnoxia morbis:
   Et patet infelix ad mala totus homo.
Non haec ergo salus, non haec mihi vita videtur.
   Quam mors exstinguit [285 1Kb] , tollere morbus habet.
Sic est: res istas male publicus aestimat error;
   Vilia sunt, stulti quae pretiosa putant
Nos igitur, fratres, quaeso, meliora sequamur,
   Quae sunt digna bono, quae sapiente viro.
Cur Dominus rerum, quare deitatis imago
   Parva cupis? cupias maxima magnus homo?
Non decet artificis tanti mirabile plasma
   Mirari propriis cuncta minora bonis.
Luna tibi fulget, tibi volvitur orbita solis, [Col. 0703D]
   Et tibi sunt toto sidera sparsa polo.
Nempe dies tuus est, tua nox, tuus igneus aether.
   Et tibi commutant tempora quaeque vices.
Orbis terrarum tuus est, et quidquid ab illo [Col. 0704A]
   Clauditur, arbitrio subditur omne tuo.
Nempe parens rerum coelo demissus ab alto,
   Ad tua descendens, est tibi factus homo.
Te manet astriferi clarissima regia regni,
   Tu quoque es aeterni regis imago tui [286 1Kb] .
Ergo tu tantus, qui tantis caetera vincis,
   Et minor es solo cuncta creante Deo:
Noli te regno peccati subdere: noli,
   Quae citius fugiunt, ista caduca sequi.
Sed satagat humiles animo transcendere terras,
   Arctumque ad coelos arripe fortis iter.
Vita, salus, hominum quoque caetera, fumus et umbra est.
   Omnia praetereunt, nulla manere vides:
Non te quae pereunt delectent infima; non te [Col. 0704B]
   Coelestem foedet pulvere terra suo.
Nec te praecipitet carnis malesuada voluptas:
   Nec trahat illecebris esca, venusque suis.
Perpetuum tibi sit studium virtutis et ardor:
   Mens tua continuo flagret amore boni [287 1Kb] .
Quaere boni [288 1Kb] fontem virtutum passibus, et te
   Istius fontis torreat una suis.
Sarcina currentem te mundi nulla retardet:
   Totum declina quidquid obesse solet.
Cum tu pervenies laetus felixque viator,
   Et data vivifici copia fontis erit,
Aeternus fies, sapiens, vereque beatus.
   Cuncta tibi fuerint prospera, triste nihil.
Inque suo regem rex ipse decore videbis,
   Deque beatifico lumine lumen eris [289 1Kb] . [Col. 0704C]
Nullae mentis erunt tenebrae; sed nocte fugata
   Intus erit perpes et sine nube dies.
Tunc rerum causae, scripturae clausa patebunt:
   Omnia clara tibi, plenaque lucis erunt.
Tunc in vivorum laeta regione videbis
   Quae bona sint Domini, quantaque dona Dei.
Mors aberit, morbus, labor, hostis, cura, senectus;
   Non habet haec felix illa superna domus.
Non timor afficiet sanctos, sensusque doloris:
   Aestus in his nullus, frigora nulla locis.
Nemo hic esuriens, nudus quoque nemo, sed unus
   Omnibus omne bonum fiet, eritque, Deus.
Urbs haec non lunae, non lumine solis egebit;
   Semper erit magno sole serena Deo.
Denique justorum tanquam sol quisque nitebit: [Col. 0704D]
   Ista redonatae gloria carnis erit.
Spiritus summis aequabit gratia regis:
   Pro quibus est ultro passus amara crucis.
Ad montem vitae de mortis valle [290 1Kb] reductus [Col. 0705A]
   Civis erit felix miser exsul homo.
Urbis enim illius Deus est respublica; et inde
   Grandis ibi est cunctis copia, nullus eget.
Non igitur deerunt regis tibi [291 1Kb] munera; nec te,
   Qui meritos magnis [292 1Kb] ditat, egere sinet.
Nam cum [293 1Kb] gustabis de vitae fonte perenni,
   Et dabitur summo participare bono,
Magna scientia, multa potentia [294 1Kb] , mira voluptas,
   Reddentur vitae [295 1Kb] militiaeque tuae.
Quis poterit fari, quis scribere, quis meditari,
   Quae dabis in coelis praemia Christe tuis?
Haec, monachi [296 1Kb] fratres, haec tota mente sequamur:
   Nulla salutiferum causa moretur iter.
Ut majestatis Dominum mihi cernere detur, [Col. 0705B]
   Ut decus, et tantum fas sit habere bonum,
Thesauros Arabum, mensas, et prandia regum,
   Quidquid habet mundus deputo vile lutum.
Quisquis ad haec igitur paradisi gaudia tendis,
   Sedulus angustam nunc, age, disce viam,
Ne laxes vitiis angustae mentis habenas,
   Divini semper frena timoris habe.
Exspecta Dominum, formida judicis iram
   Et quod promittit rex tibi, miles ama.
Parvulus esto, vide, mentis depone tumorem;
   Porta Dei nullum, qui tumet [297 1Kb] , arcta capit.
Vitamus tauros cornu et cervice minaces;
   Non leo non taurus, non equus; agnus eris [Col. 0706A]
Agno; nulla magis agnum juvat hostia Christum:
   Agnus eris Christo simplicitate tua
Offertur Domino turtur, simplexque columba:
   Castus eris turtur, blanda columba gemens.
Quot sunt [298 1Kb] , qui Domino se castravere, beati;
   Tartarus incestos, flammaque, morsque manent [299 1Kb] .
Summa quidem virtus monachi parere priori;
   Ferre jugum normae, seque negare sibi.
Quidquid praecipiet, mox et sine murmure serva:
   Peccatum solum dedecuisse puta.
Non vilis vestis, non te locus ultimus angat
   Saepe tui stultos ordinis ista movent.
Sed si nos sane sapimus, si vera fatemur;
   Aggreditur virtus ardua, dura probat. [Col. 0706B]
Qui sibi vilescit, qui se nihil aestimat esse,
   Et timet, et mundi labilis alta fugit,
Hic est et sapiens, et coelo proximus iste;
   Non sine re monachi nomen inane gerit;
Si vult ditari, si vanos ambit honores [300 1Kb] ,
   Induit occultum pellis ovina lupum.
Sed qui cuncta videt mundi pius arbiter, ille
   Novit oves, tacitos novit et ipse lupos.
Haec igitur monachus labiis et corde frequentet [301 1Kb] .
   Te mihi, te solum da, Deus, et satis est.
O certe felix possessio, quaeque beatum
   Sola facit! miserum caetera pondus habent.




[Col. 0705B]
ALIUD CARMEN DE CONTEMPTU MUNDI. (G)*
[Col. 0705C]

Quid probitas, quid nobilitas, nisi mors animarum?
Unde superbit homo, cum constet quod moriatur?
Nam caro mortalis, et quisquis ei famulatur.
Morte perit duplici, quia post obitum cruciatur.
Quid prodest homini, si vivat saecula centum,
Cum moriens vitam transisse putet quasi ventum?
Quid prodest homini sua fenore farta crumena,
Si per eam consumat eum sine tempore poena?
Ut quid homo gaudet de mundi prosperitate,
Quae nimium brevis est, et habetur in anxietate?
Prosperitas mundi cito transit, et annihilatur:
Unde satis claret quoniam nihil esse probatur.
Res hujus mundi, quotquot natura creavit,
Sunt quasi flos agri, quem frigus et aura cremavit,
Sicut enim flores autumni tempore nati, [Col. 0705D]
Frigore marcescunt in ventos ire parati:
Sic cito deficiunt, quae mundus habet pretiosa,
In quibus infelix hominum mens est studiosa.
Res hujus mundi proprio cum fine feruntur,
Et sine lege ruunt, nec cum ratione reguntur. [Col. 0706C]
201 Sicut et in fluviis fluit irrevocabilis unda,
Tempora sic hominis fugiunt, et quaeque secunda.
Res hujus mundi sunt instabiles velut hora;
Pro nihilo debent reputari cuncta decora.
Ergo miser dum vivis, homo, sine fine labora;
Ne perdas ea pro nihilo quae sunt meliora.
Sic teneas, ut praevaleas a morte futura:
Da quod habes, ut possideas quae sunt sine cura,
Dic caro mortalis [302 1Kb] , dic de putredine vermis,
Cur miser insanis; quid prodest gloria carnis?
Dic homo, dic pulvis, quare putredo superbis?
Dic quid sis, quid eris; memor esto quod morieris.
In cinerem vermis post [303 1Kb] mortem regredieris:
Despice [304 1Kb] quod sequeris, cognosce viam rationis.
An leges [305 1Kb] nescis humanae conditionis [Col. 0706D]
Corpus humo fit:
Corpore semen:
Semine sanguis:
Sanguine corpus:
Sic hominis corpus matris concrescit in alvo: [Col. 0707A]
Sic hominis corpus terrae putrescit in alvo:
Corpore tabes:
Tabeque vermis:
Verme cinis fit:
Pulvere terra.
Sic hominis corpus de terra matre creatur:
Sic hominis corpus in terram regredietur.
Ergo tristis homo verae rationis habena
Cor animumque tuum, mundum fugiendo, refrena.
Sic tibi perpetuam nancisci nitere vitam.


DEUS SOLUS AMANDUS, in quo et ex quo omnia bona.


Omnia sunt hominum tenui pendentia filo,
   Et subito casu quae valuere ruunt. [Col. 0707B]
Ludit in humanis divina potentia rebus,
   Et certam praesens vix habet hora fidem.
Quam nimis, et nimis est Dominum super omnia mitem,
   Et veniae facilem, velle negare pium.
Vis, agnosce pium? te respice, respice quid sis,
   Quid fueris, quid eris, quid caro, terra, Deus?
Coelum sole tibi, sol lumine servit, et aer
   Flatibus, unda cibis terraque mille bonis.
Sed quid es? Unde tibi quid habes, quid praebet? utrumque
   Sponte facit pietas dulcis et ampla Dei.
Fons bona quaeque fluens, fons nescius evacuari,
   Fons sine fine patens, et sine fine Deus.
Debes namque scelus metiri non brevitate [Col. 0707C]
   Temporis, sed debes impietate sui.
Major enim impietas non est, quam spernere gratis
   Ipsum, qui gratis contulit esse tibi.
Qui tibi te tribuens sese promisit, eoque
   Nil habuit melius quam daret ipse Deus.
Quidquid es, et quod habes, et quodque valebis habere,
   Quid tamen ad meritum sunt simul ista Dei?
Hunc igitur spernens, seseque per omnia subdens
   Daemonis obsequio quanta meretur homo?
Adde quod in vitium quisquis ruit: ipse ruendi
   Saepius indicit turpe necesse sibi.
Virtus enim vitio, vitiis fit servus: et in se
   Non habet admissum solvere posse suum.
Ergo perpes ei debetur poena necesse,
   Qui sibi peccandi sponte perenne facit. [Col. 0707D]
Gratia tollatur non debita: poena sequatur
   Debita, morsque premens, et sine fine manens.
O quam dulce decus, quam vera potentia, qualis
   Gloria, quam stabilis quaestus, amare Deum!
Ejus amans Abraham plus civibus hospes, et unus
   Plus populo miles, plus ita rege potest.
Nam virtus in amore Dei, verumque perenne [Col. 0708A]
   Praestat, et esse facit illud amare quod est.
Vere est ipse quidem, qui permanet unus et idem
   . . . . . . . . . . . . .
Esse habet aeternum, sine principio, sine fine,
   Semper idem, si quis amare studet.
Si non tam solidum, solidum tamen esse meretur:
   Nam sequitur vitam vita beata bonam.
Caetera si spectes, quam sint nihil, omnia finis
   Indicat, Assyrium consule, testis adest.
Haec quid honos, quid opes, quid forma, quid arma, quid amplum
   Heu juvat imperium? juvit amasse Deum.
Sed quia vera salus Deus est, et amore tenetur,
   Expeto propter eum, vos ut ametis eum.
Dignus et ipse quidem est ut ametur: amando scietis [Col. 0708B]
   Quis fructus, quis honos, quid sit amare Deum.
Virtus vero Deum, vel vita meretur honesta;
   Quale bonum, quod sit semper amare Deum.
Quam pius est, quam promptus adest, quam denique prodest,
   Ipsum quisquis amat, hic mage nosse potest.
Si te facta docent aliena, doceris honeste
   Concipere meritis spemve metumve tuis.
O qualis jactura Deo praeponere quidquam;
   Quem bene si quis habet; quaeso, quid est, quid habet?
Nam si magna petis, Deus est, super omnia magnus:
   Si bona, quam bonus est dicere nemo potest.
Si speciosa cupis, quis eo speciosior? Optas
   Forsan opes, dat opes, dives et ipse manet. [Col. 0708C]
Si te celsa juvant, generosaque, quam generosus,
   Quamve sit excelsus nemo referre potest.
Quem si forte potens juvat et pius, ecce potestas
   Hinc pia, seu pietas est sine fine potens:
Quid mores? ipse poli, terrae, maris auctor, et omnia
   Quod fuit, est, et erit, perstat origo boni.
Huic famulans, parens dominatur Hebraeus;
   Servit, et est liber; subditur, estque potens:
Cui subdi fugiens, Satanae male subditur, hosti
   Subditur, et vitiis subditur inumeris.
Tandem vero videns quo lapsus et unde fuisset,
   Pectora curarum morsibus aeger erat,
Multaque volventi sententia sedit asylum
   Lapsis quaerendum fortiter esse Deum.
Sicque reus, quem laesit, avet; quem spreverat, orat; [Col. 0708D]
   Quem fugit, reperit; quem reprobarat, amat.
Hunc repetit, veniamque petit, de crimine fletum,
   De pietate spei gaudia multa capit.
Et quid ad haec dulcedo placens, dulcedo perennis;
   Dulcis disponens ordine cuncta Deus.
Quid dulcedo potens, dulcisque potentia fecit?
   Quod solet haec fecit, dulcia dulcis agit




[Col. 0709]
SANCTI ANSELMI LIBER MEDITATIONUM ET ORATIONUM. (G)*



202 PROLOGUS [305* 1Kb] .

Meditationes seu orationes quae subcriptae sunt, quoniam ad [306 1Kb] excitandam legentis mentem ad Dei amorem vel timorem, seu ad suimet discussionem editae sunt, non sunt legendae in tumultu, sed in quiete, nec velociter, sed paulatim, cum [307 1Kb] intenta et morosa meditatione. Nec debet intendere lector ut quamlibet illarum totam perlegat; sed quantum sentit, Deo adjuvante, sibi valere ad accendendum affectum orandi, vel quantum illum delectat. Nec necesse habet aliquam semper a principio incipere, sed ubi magis illi placuerit [308 1Kb] . Ad hoc enim ipsum paragraphis sunt distinctae, ut [309 1Kb] ubi elegerit incipiat vel desinat, ne prolixitas aut frequens ejusdem loci repetitio generet fastidium; sed potius aliquem [Col. 0709B] inde colligat lector, propter quod factae sunt, pietatis affectum [310 1Kb] .



MEDITATIO PRIMA. De humanae conditionis dignitate et miseria.

I. Quod ad imaginem et similitudinem Dei facti sumus.---Evigila, anima mea [311 1Kb] , evigila; exerce spiritum tuum, excita sensum, expelle socordiam lethiferi torporis tui, apprehende sollicitudinem tuae salutis. Inutilium cogitationum effugetur vagatio, recedat ignavia, diligentia teneatur. Meditationibus sacris insiste, adhaere divinis bonis; intende sempiternis, temporalibus derelictis. Quid igitur utilius, quid salubrius in tam divino mentis exercitio poteris cogitare, quam immensa beneficia Conditoris dulcissima cogitatione recolere? Considera igitur in ipso [Col. 0709C] creationis exordio quid sublimitatis, quid dignitatis tibi contulerit; et perpende quo amore, qua veneratione colendus sit. Certe, cum universitatem rerum visibilium et invisibilium creans et ordinans, humanam naturam facere disposuisset, summo consilio de [Col. 0710A] tuae conditionis dignitate tractavit, utpote quam caeteris creaturis quae in mundo sunt, altius honorare disposuit. Vide igitur sublimitatem tuae creationis, et retracta debitum reddendi amoris. Faciamus (ait Deus) hominem ad imaginem et similitudinem nostram (Gen. I, 26). Si ad hoc dictum tui Conditoris non expergisceris, si in tam ineffabili benignitate erga te dignationis ejus in amorem illius tota non exardescis, si ad ejus desiderium totis medullis non inflammaris, quid dicam? Dormientem te, an potius mortuam reputem? Attende igitur diligenter quid sit ad imaginem et similitudinem Dei te esse creatam. Habes dulce pignus piae meditationis, ubi cogitationes tuas exerceas. Agnosce ergo aliud esse similitudinem, aliud imaginem: verbi gratia, potest habere similitudinem, [Col. 0710B] quamdam cum homine equus, bos et caeterae similes creaturae; imaginem vero hominis non habet nisi alter homo. Manducat homo, manducat et equus: ecce quaedam similitudo ac communitas inter naturas diversas. Imaginem vero hominis non imitatur nisi alter homo ejusdem naturae, cujus imago est. Dignior igitur est imago quam similitudo. Similitudinem itaque ad Deum hoc modo habere poterimus, si eum bonum esse considerantes, nos boni esse studuerimus; si eum justum esse cognoscentes, nos justi esse contendamus; si misericordem contemplantes, nos misericordiae operam demus. Quomodo autem ad 203 imaginem suam? Attende. Deus semper meminit sui, intelligit se, amat se. Et tu ergo, si pro modulo tuo infatigabiliter memor fueris Dei, intellexeris Deum, [Col. 0710C] amaveris Deum, eris ad imaginem ejus; quia hoc facere niteris, quod semper facit Deus. Ad memorandum, et intelligendum atque amandum summum bonum totum debet homo referre quod vivit: ad hoc omnis cogitatio, omnis volutatio cordis retorqueatur, [Col. 0711A] acuatur, conformetur, ut infatigabili affectu memor sis Dei, intelligas Deum, ames Deum, et tuae creationis dignitatem, qua ad imaginem Dei creata es, salubriter exprimas. Quid dico ad imaginem Dei te esse creatam, cum, teste Apostolo, ipsa Dei imago sis? Vir, inquit Apostolus, non debet velare caput suum, cum sit imago et gloria Dei (I Cor. XI, 7).

II. Quod ad hoc facti sumus, ut Deum sine fine laudemus.---Sufficiunt ne tibi haec tam immensa beneficia Conditoris ad juges gratiarum actiones reddendas, et debitum continui amoris, cum de nihilo vel potius de luto te consideras ejus bonitate ad tantam celsitudinem in ipso conditionis exordio sublimatam? Sanctorum igitur sententiam in tuam converte vitam, et de sancto quid dicatur attende. Quae est igitur laus [Col. 0711B] sancti? De omni corde suo laudavit Dominum. Ecce ad quod creata es; ecce opus famulatus tui. Ut quid enim te Deus tam praeclaro conditionis privilegio sublimaret, nisi te suis laudibus indesinenter intendere vellet? Ad laudandum igitur Conditorem tuum creata es, ut ejus laudibus vacans, et hic justitiae merito in illum semper proficias, et in futuro bene vivas. Laus enim ejus et hic justitiam, et ibi beatitudinem tribuit. Sed si laudas, ex toto corde lauda, diligendo lauda. Haec est enim sanctis laudandi proposita regula: De omni corde suo laudavit Dominum; et dilexit Deum qui fecit illum (Eccli. XLVII, 10). Lauda ergo, et ex toto corde lauda, et quem laudas dilige; quia ad hoc facta es ut laudes et diligas. Laudat namque, sed ex toto corde non laudat, quem [Col. 0711C] ad benedicendum Deum prospera demulcent; sed a benedicendi munere adversa restringunt. Laudat quoque, sed non diligit, qui in Dei laudibus aliud quam ipsum laudando requirit. Lauda igitur, et digne lauda, ut nulla in te cura, nulla intentio, nulla cogitatio, nulla sollicitudo mentis, in quantum tibi virtus suppetit, a laude Dei sit vacua. Ab ejus laude nulla te vitae hujus prosperitas revocet, nulla compescat adversitas. Sic enim ex toto corde laudabis Dominum. Sed, cum ex toto corde eum laudaveris, et diligens laudaveris, nihil ab eo aliud quam ipsum expetes, ut ipse sit finis desiderii tui, ipse praemium laboris, ipse solatium hujus umbratilis vitae, ipse possessio illius beatae vitae. Ad hoc itaque facta es, ut eum sine fine collaudes: quod tunc utique [Col. 0711D] intelliges plenius, cum ejus beata visione sublimata videbis te sola et gratuita bonitate illius, cum non esses, de nihilo tam beatam, et ad tam ineffabilem beatitudinem creatam, vocatam, justificatam, glorificatam. Talis namque contemplatio infatigabilem tibi amorem dabit eum sine fine laudandi, ex quo, et per quem, et in quo tantis et tam immutabilibus bonis to beatificatam gaudebis.

III. Quod ubicunque sumus, in illo vivimus, movemur, et sumus, dum ipsum intra nos habemus.---Sed ab illa felicitate futura, contemplationis intuitu paululum etiam magnitudinem gratiae, qua te in hac etiam vita fugaci ditavit, considera. Ipse qui in coelis habitat, qui in angelis regnat, cui coelum et terra [Col. 0712A] cum omnibus quae in eis sunt se inclinant, se tibi habitaculum praebuit, suam tibi praesentiam paratam fecit: docente enim apostolo Paulo, in illo vivimus, movemur et sumus (Act. XVII, 28). Dulcis vita, motus amabilis, optabile esse. Quid enim dulcius quam in illo vitam habere, qui est ipsa vita beata? Quid amabilius quam omnem voluntatis vel actionis nostrae motum ad illum et in illo dirigere, qui nos perpetua confirmet stabilitate? Quid optabilius quam voto et conversatione jugiter in illo esse, in quo solo, vel potius qui solus est verum esse, sine quo nulli potest bene esse? Ego, ait, sum qui sum (Exod. III, 14). Et pulchre. Ipse enim vere solus est, cujus immutabile est esse. Ille itaque, cujus esse tam excellens, tam singulariter est, ut solum vere sit; [Col. 0712B] in cujus comparatione omne esse nihil est, cum te ad celsitudinem creaverit ut tuae gloriam dignitatis nec intelligere possis, ubi te esse constituit? quem tibi mansionis locum praeparavit? Attende ipsum suis in Evangelio dicentem: Manete in me, et ego in vobis (Joan. XV, 4). O inaestimabilis dignatio, o beata mansio, o gloriosa vicissitudo? Quanta dignatio Creatoris, ut in se suam velit habitare creaturam? Quam incomprehensibilis beatitudo creaturae, in suo manere Creatore? Quanta rationalis creaturae est gloria, tam felici vicissitudine Creatori sociari, ut ipse in ea, et ipsa in eo teneat mansionem? Tam excellenter ergo creatos, in se nos manere misericorditer voluit; super omnia, sicut omnium gubernator, sine sollicitudine existens; omnia, velut [Col. 0712C] omnium fundamentum, sine labore sustinens; omnia sicut omnibus rebus excellentior, sine superbia excedens; omnia, velut qui universa continet, sine diffusione complectens; omnia, sicut omnium plenitudo, sine sui angustia complens. Hic ergo, cum nusquam desit, delectabile intra nos sibi regnum elegit, Evangelio demonstrante, ubi dicitur: Regnum Dei intra vos est (Luc. XVII, 21). Sed si regnum Dei intra nos est et Deus in suo regno habitat, nonne ipse in nobis manet, cujus intra nos regnum est? Ita plane: si enim Deus sapientia est, et anima justi sedes est sapientiae; qui vere justus est, Deum in se manentem habet. Templum enim Dei sanctum est, quod estis vos (I Cor. III, 67), ait Apostolus. Et tu igitur sanctitatis studio infatigabiliter insiste, ne templum [Col. 0712D] Dei desinas esse. Ipse de suis dicit: Inhabitabo in illis, et inambulabo (II Cor. VI, 16). Nec dubites, ubicunque animae sanctae fuerint, eum in illis esse. Si enim et tu in omnibus membris, quae vivificas, ubique tota es; quanto magis Deus ubique totus est, qui teipsam et corpus creavit? Summa igitur diligentia considerandum est cum quanta ratione et reverentia sensus nostros et membra corporis nostri movere debemus, quibus Divinitas ipsa praesidet. Demus igitur, ut dignum est, tanto inhabitatori omne imperium cordis nostri, ut nihil ei repugnet in nobis; sed omnes cogitationes, et voluntatis motus, omnia verba, et universa opera nostra illius nutum attendant, ejus voluntati deserviant, ad rectitudinis ejus [Col. 0713A] regulam dirigantur. Sic enim vere regnum ejus erimus, et ipse in nobis manebit, et nos in illo manentes, bene vivemus.

IV. Quod omnes, qui in Christo baptizati sumus, Christum induimus.---Excita, quaeso te, anima mea, et exardescat ignis superni amoris in intimis tuis, et decorem a Domino Deo tuo tibi collatum prudenter intelligere, intelligens dilige, diligens sanctae conversationis obsequiis venerare. Nonne ipse qui tibi in seipso tribuit mansionem, et in te dignatus est habitare, seipso vestit te, munit et ornat? Quotquot, ait Apostolus, in Christo baptizati estis, Christum induistis (Gal. III, 27). Quid igitur laudis, 204 quid gratiarum actionis, ei condigne tribues, qui te tanto vestivit decore, tanto sublimavit honore, [Col. 0713B] ut jucundissimo cordis jubilo dicere possis: Induit me Dominus vestimento salutis, indumento laetitiae circumdedit me? (Isa. LXI, 10.) Angelis Dei summum gaudium est, Christum contemplari: et ecce immensa dignatione sua se tibi tantum inclinat, ut seipso te velit vestiri. Quali vestimento, nisi eo de quo gloriatur Apostolus dicens: Christus factus est nobis a Deo sapientia, et justitia et sanctificatio? (I Cor. I, 30.) Quibus vestimentorum insigniis te magis ornaret, quam ut te splendidam redderet amictu sapientiae, ornamento justitiae, satisfactionis decore?

V. Quod corpus Christi sumus.---Et quid dicam quia se tibi Christus vestimentum fecit, cum se tantum univerit, ut in unitate Ecclesiae de carne [Col. 0713C] sua te esse voluerit? Audi Apostolum Scripturae testimonium exponentem: Et erunt duo in carne una. Ego autem, inquit, dico in Christo et in Ecclesia (Ephes. V, 32). Super hoc quoque, quanta te unione copulaverit, contemplare. Corpus Christi te Apostolus esse confirmat; Vos estis, ait, corpus Christi, et membra de membris (I Cor. XII, 27). Serva igitur corpus et membra, ea dignitate qua decet, ne si ea quolibet levitatis studio injuriose tractaveris, quanto potiori praemio coronareris, si ea digne tractasses; tanto majori supplicio subjiciaris, si eis indigne abusus fueris. Oculi tui, oculi Christi sunt. Non igitur licet tibi oculos Christi ad aliquas vanitates conspiciendas dirigere, quia Christus est veritas, cui omnis vanitas contraria est. Os tuum, os Christi [Col. 0713D] est. Non debes, non dico ad detractiones, non dico ad mendacia, sed nec ad otiosos sermones os aperire, quod ad solas laudes Dei et aedificationem proximi debes patulum habere. Sic de caeteris Christi membris tuae custodiae commissis intellige.

VI. Quod unum in Christo sumus, et cum ipso unus Christus sumus.---Sed adhuc altius agnosce quanta illi societate jungaris. Ipsum Dominum audi pro suis Patrem exorantem: Volo, ait, ut sicut ego et tu unum sumus, sic et isti in nobis unum sint (Joan. XVII, 21). Sum ego Filius tuus per naturam; sint et illi filii tui et fratres mei per gratiam. Quanta celsitudo est Christianum hominem sic in Christo proficere, ut et ipse quodammodo Christus dicatur? Quod ille vere fidelis [Col. 0714A] dispensator ecclesiasticae familiae sensit, qui dixit: Omnes Christiani in Christo unus Christus sumus. Nec mirum, cum ipse sit caput, et nos corpus ejus; ipse sponsus, ipse sponsa; sponsus in se, sponsa in animabus sanctis, quas sibi aeterni amoris vinculo sociavit. Sicut sponso, inquit, imposuit mihi mitram, et sicut sponsam ornavit me ornamento. Hic igitur, anima mea, hic erga te revolve beneficia ejus, accende in dilectione ejus, exardesce in desideria beatae contemplationis ejus. Exclama ergo fortiter ardentissimo illo intimi amoris affectu et tota in ejus desiderium liquefacta, in vocem sponsae fidelis erumpe: Osculetur me osculo oris sui (Cant. I, 1). Recedat ab animo meo omnis delectatio, quae extra illum est; nullus praesentis vitae affectus, nullum [Col. 0714B] mihi solatium blandiatur, dum mihi ejus praesentia beata denegatur. Ipse me charitatis brachiis amplectatur, ipse me ore supernae illius suavitatis osculetur, ipse me eloquio illo ineffabili, quo angelis sua secreta manifestat, alloquatur. Haec sit sponsi ad sponsam vicaria sermonum vicissitudo, ut ego illi totum cor meum expandam, et ipse mihi suae dulcedinis secreta revelet. His itaque anima et hujusmodi meditationibus vegetata, pleno sancti desiderii affectu, sponsum tuum sequi contende, et dic ei: Trahe me post te, curremus in odorem unguentorum tuorum (Cant. I, 3). Sed dic, et fideliter dic, non transitorio sono, sed infatigabili desiderio. Sic dic, ut audiaris; sic attrahi concupisce, ut sequi possis. Dic ergo Redemptori et Salvatori tuo: Trahe me [Col. 0714C] post te. Non trahat dulcedo saeculi, sed trahat me suavitas beatissimi amoris tui. Traxit me aliquando vanitas mea; sed jam trahat me tam post se veritas tua. Trahe, quia traxisti; retine, quia apprehendisti. Traxisti redimendo, trahe salvando. Traxisti miserando, trahe beatificando. Apprehendisti inter homines apparens pro nobis homo factus, retine coelo praesidens super angelos exaltatus. Tuus sermo, tua promissio est. Promisisti dicens: Et ego si exaltatus fuero a terra, omnia traham ad meipsum (Joan. XII, 32). Trahe igitur jam potenter exaltatus, quem attraxisti misericorditer humiliatus. Ascendisti, sentiam; super omnia regnas, agnoscam. Nunquid te regnare non agnosco? agnosco certe, et gratias ago. Sed agnoscam perfecte amando quod agnosco [Col. 0714D] pie de te sentiendo. Agnoscam videndo quod agnosco credendo. Liga tecum indissolubilibus amoris vinculis desideria cordis mei, ubi tecum sunt primitiae spiritus mei. Societ nos unitas charitatis, quos copulavit charitas redemptionis. Dilexisti enim me, tradidisti temetipsum pro me. Sit itaque tecum in coelo jugiter intentio mea, sit mecum in terra continue protectio tua. Adjuva tui amoris desiderio aestuantem, qui dilexisti contemnentem. Da quaerenti, qui te dedisti nescienti. Suscipe redeuntem, qui revocasti fugientem. Diligam ut diligar; imo quia diligor, magis ac magis diligam, ut magis diligar. Uniatur tecum cogitatio mea, una et singularis sit tecum intentio mea, ubi tecum a te misericorditer [Col. 0715A] suscepta beata jam regnat substantia nostra. Adhaeream tibi inseparabiliter, adorem te infatigabiliter, serviam tibi perseveranter, quaeram te fideliter, inveniam te feliciter, possideam te aeternaliter. His sermonibus, o anima mea, Deum interpellando accendere, inflammare, exardesce, et tota in ejus desiderio ignea effici contende.

VII. Retractatio peccatorum nostrorum, de quibus nos conscientia nostra plus remordet, per quae perdidimus haec omnia.---Cum autem consideras ad quae et quanta bona per ejus gratiam profecisti, retracta etiam quae et quanta bona per tuam culpam perdidisti, et in quae mala culpis gravata corruisti. Revolve suspirando mala quae nequiter fecisti; et recogita gemendo bona quae propter eadem mala [Col. 0715B] miserabiliter amisisti. Quid enim boni praestantissimus tuus Creator sua tibi non contulit bonitate? Et quid mali tu ei non rependisti, exsecrabili vegetata iniquitate? Bona perdens, mala meruisti; imo bona projiciens, mala elegisti; et amissa vel potius abjecta gratia Conditoris, iram ejus miserabiliter incurristi. Non est unde te probes innocentem, cum malorum tuorum caterva te velut exercitus immensus circumdet, hinc pravorum operum probra objiciens; illinc inutilium et, quod damnabilius est, perniciosorum verborum immensam congeriem proferens; inde malarum cogitationum molem infinitam ostentans. Haec sunt, propter quae bona inaestimabilia perdidisti; propter haec Conditoris gratia caruisti. Haec recogita gemendo, geme eis abrenuntiando, [Col. 0715C] abrenuntia damnando; damna ea, vitam in melius commutando. Luctare tecum in animo tuo, ne amodo vel ad momentum alicui vanitati seu corde, seu lingua, sive, quod summae damnationis est, opere assensum praebeas. Sit quotidiana, imo continua in animo tuo rixa, ne quodlibet cum vitiis foedus retineas. Districte temetipsam semper examina, secreta discute, et quidquid in te reprobum 205 inveneris, rigida animadversione percute, prosterne, contere, exstirpa, projice, et ad nihilum redige. Non tibi parcas, non tibi blandiaris, sed in matutino, id est in contemplatione extremi judicii, quod nocti praesentis vitae tanquam lux matutina succedit, interfice omnes peccatores terrae, id est delicta atque peccata conversationis terrenae, ut [Col. 0715D] disperdas de civitate Domini, quam in temetipsa illi aedificare debes, omnes operantes iniquitatem, id est diabolicas suggestiones, odibiles Deo delectationes, mortiferos consensus et opera perversa. Ab omnibus iis tanquam civitas Dei debes emundari, ut placitam in te mansionem sibi Creator inveniat, obtineat, possideat. Noli esse de illis, quorum pertinaciam Deus ipse videtur plangere, dicens: Non est qui recogitet in corde suo, et dicat: Quid feci? (Isa. LVII, 1). Si reprobantur illi, quia pro transactis malis erubescere et se reprehendere noluerunt, tune ut in electorum numerum curras, temetipsam convenire, dijudicare, ac severa disciplina corrigere negliges? Revolve igitur sedulo cogitatu immensa [Col. 0716A] beneficia Conditoris, quibus te nullis intercurrentibus meritis sublimavit, et ad memoriam revoca mala innumera, quibus ejusdem beneficiis tua iniquitas indigne respondit, et magnum dolorem parturiens, clama: Quid feci? Deum exacerbavi, Creatorem meum ad iracundiam provocavi, beneficiis ejus immensis innumera mala rependi. Quid feci? Sed haec dicens, cor tuum acerbe contere, gemitus emitte, lacrymas funde. Si enim hic non ploras, quando plorabis? Si te ad compunctionem non excitat aversio vultus Dei a te, quam tua peccata fecerunt, confringat duritiam tuam vel enormitas infernalium suppliciorum, quam super te eadem peccata provocaverunt. Redi ergo, redi, praevaricatrix, ad cor, et pedem ab inferis extrahe, ut debita mala evadere et [Col. 0716B] amissa bona, quibus juste privaris, possis recuperare. Si enim ad mala tua respicias, omnia bona quae tibi sunt ab eo collata perdidisti. Oportet te igitur ad ea, et maxime de quibus te conscientia gravius accusat, semper oculos retorquere, ut ille oculos suos avertat. Nam si tu peccata tua digna satisfactionis intentione avertis, ille ab eis intuitum ultionis avertit. Si tu oblivisceris, ille recordatur.

VIII. Retractatio Dominicae incarnationis, per quam recuperavimus haec omnia.---Ut igitur inde libereris, miserationes erga te tui Redemptoris attende. Certe originalis peccati merito caecata eras, sublimitatem tui Conditoris videre non poteras. Peccatorum nubibus circumsepta in obscura tendebas, et ad aeternas tenebras rapidis fluctibus vitiorum [Col. 0716C] agitata festinabas. Et ecce Redemptor tuus caecatis luminibus collyrium suae incarnationis apposuit, ut quae Deum in secreto majestatis fulgentem videre non poteras, Deum in homine apparentem aspiceres, aspiciendo agnosceres, agnoscendo diligeres, diligens summo studio ad ejus gloriam pervenire satageres. Incarnatus est ut te ad spiritualia revocaret. Mutabilitatis tuae particeps factus est, ut te suae incommutabilitatis participem faceret. Inclinavit se ad humilia tua, ut te sublimaret ad excelsa sua. De virginitatis integritate natus est, ut praevaricatricis naturae corrupta sanaret. Circumcisus est, ut omnia peccatorum vitiorumque superflua hominem abscindere a se debere doceret. Oblatus est in templo, et a sancta vidua susceptus, ut fideles suos [Col. 0716D] domum Dei frequentare, et ut eum mereantur suscipere, studio sanctitatis intendere moneret. A Simeone sene susceptus atque laudatus est, ut vitae gravitatem et morum maturitatem se diligere patefaceret. Baptizatus est, ut nostri baptismatis sacramenta sanctificaret. In Jordane sub manu Joannis se ad baptismum inclinans paternam vocem audivit, et Spiritus sancti in columba adventum suscepit, ut nos doceret in humilitate mentis (quae per Jordanem notatur: Jordanis enim descensio eorum interpretatur,) debere consistere, ibique superni Patris honorari colloquio, de quo dicitur quia cum simplicibus sermocinatio ejus (Prov. III, 32); et Spiritus sancti praesentia sublimari, qui super [Col. 0717A] humiles requiescit. Et hoc sub manu Joannis, qui Dei gratia dicitur; ut eidem gratiae quidquid a Deo percipimus, non nostris meritis ascribamus. Quadraginta dierum completo jejunio diabolum cum suis tentamentis superans, angelico est ministerio glorificatus, edocens nos toto vitae praesentis tempore delectationes rerum temporalium declinando mundum cum suo principe pedibus nostris substernere, et sic angelicis praesidiis communiri. Regnum Dei praedicando diebus cum populo commoratur, et confluentes turbas miraculis et verbis aedificat; noctibus montem frequentans orationibus vacat, admonens nos pro congruentia temporis nunc proximis, inter quos vivimus, verbis et exemplis pro modulo nostro vitae vitam demonstrare; nunc solitudinem [Col. 0717B] mentis adeuntes et virtutum montem ascendentes dulcedini supernae contemplationis inhiare, et intentionem nostram infatigabili affectu in superna dirigere. In monte coram Petro, et Jacob, et Joanne transfiguratur, insinuans nobis quod si tanquam Petrus (qui agnoscens interpretatur) nostram infirmitatem humiliter agnoscere, si vitiorum supplantatores (quod Jacobus sonat) fieri, si Dei gratiae (quae per Joannis nomen innuitur) fideliter nos submittere studuerimus, ad Jesu gloriam contemplandam illum coelestem montem, eodem rege nostro duce, feliciter conscendemus. In Bethania (quod domus obedientiae interpretatur) Lazarum suscitavit, ostendens omnes, qui bonae voluntatis studio huic mundo morientes in sinu obedientiae requiescunt, in vitam aeternam ab eo resuscitandos. [Col. 0717C] Corpus et sanguinem suum discipulis suis in coena mystica tradens eorum pedes humiliter lavit, docens sacrosancta ministeria mundis operibus et pia mentis humilitate celebranda. Resurrectionis sacrae gloria sublimandus ludibria perfidorum, asperitatem verborum, crucis opprobrium, fellis amaritudinem, et ad ultimum mortem sustinuit, admonens suos ut qui post mortem ad gloriam pervenire contendunt, vitae praesentis angustias et labores, pravorumque oppressiones non solum aequo animo tolerent, sed omnia hujus mundi aspera pro praemiis aeternis ament, appetant et gratanter suscipiant. Haec itaque tam praeclara, tam immensa tui Conditoris erga te beneficia si digne cogitare, si devote amplecti, [Col. 0717D] si fervida charitate imitari studueris; non modo bona per primum parentem amissa recuperabis, sed multo potiora per ineffabilem Salvatoris tui gratiam aeternaliter possidebis. Ipse namque Deus tuus per Incarnationis mysterium factus frater tuus, quid tibi inenarrabilis gaudii causaverit, dum naturam super omnem creaturam videris in eo exaltatam!

IX. Quod orandum sit, ut de lacu miseriae eripiaris, et de luto faecis.---Quid ergo jam restat, nisi ut, iis omnibus digne consideratis, modis omnibus ad haereditatem tantorum bonorum mentem succendas, ipsumque qui te alia possidenda creavit, continua supplicatione deposcas, ut te de lacu miseriae, et de luto faecis eripiat, et tantae beatitudinis possessorem efficiat? Quid est autem lacus miseriae, nisi profunditas [Col. 0718A] cupiditatis mundanae? Et quid est lutum faecis, nisi fetor carnalis voluptatis? Haec enim sunt duo retinacula, quibus humanum genus ne ad beatum supernae contemplationis tendat libertatem, flenda contritione 206 praepeditur, cupiditas scilicet et voluptas. Vere enim lacus miseriae est cupiditas mundana, quae mentem quam suo dominio subjicit, per innumera desideria, velut quibusdam vinculis, in profundum vitiorum trahit, nec eam requiem ullam habere permittit. Mens namque hominis cupiditatis oppressa jugo, amore rerum visibilium extra se spargitur, et per diversas animi passiones raptatur. Devastant illam labor in acquirendo, anxietas in multiplicando, gaudium in possidendo, timor amittendi, dolor cum amiserit, nec in quantis periculis [Col. 0718B] sit omnino eam videre permittunt. Hic est lacus miseriae, quem tantis malis mundana cupiditas non desinit implere. De hoc lacu beatus David se gratulabatur ereptum, cum gratias agens loqueretur, et diceret: Eduxit me de lacu miseriae et de luto faecis (Psal. XXXIX, 3). Quid est lutum faecis? Delectatio immundae voluptatis. Exclama ergo fortiter cum beato David, et dic Creatori tuo: Eripe me de luto, ut non infigar (Psal. LXVIII, 15). Terge cor tuum ab omni inquinamento carnalis delectationis, cogitationes immundas ab animo tuo exclude, si hujus luti sordes cupis evadere. Sed cum poenitendo, confitendo, flendo, et sanctas cogitationes cordi tuo sedule ingerendo evaseris, inde ne recidas; sed totis praecordiis ante Deum suspira, ejus clementiam deprecans [Col. 0718C] ut statuat supra petram pedes tuos, id est, affectiones cordis tui Christi virtutibus solidet, ut collocet se mens tua supra firmamentum justitiae, constanter Christo adhaerens, de quo dicitur quod factus est nobis sapientia a Deo, et justitia, et sanctificatio (I Cor. I, 30). Ora etiam ut dirigat gressus tuos, ne reflectantur in vitia; sed in praeceptis coelestibus inflexibili statu proficiant, et ad beatam angelorum patriam tota intentione festinent. Sed tali directione sublimatus, noli esse piger in laude Creatoris; sed ejus clementiam supplica, ut immittat in os tuum canticum novum, ut digna devotione carnem Deo nostro decantes. Dignum est enim ut per vitae novitatem Deo sociata canticum in ejus laudibus [Col. 0718D] resones novum, contemptis temporalibus, sola aeterna desiderans; nec jam timore poenae, sed amore justitiae, divinae legi obtemperans. Hoc est enim canticum novum Deo cant re, veteris hominis studia conterere, et novi hominis vias quas Filius Dei mundo demonstravit, toto conatu cordis, solo desiderio vitae permanentis incedere. Carmen quoque decantat, qui gaudia illa patriae coelestis in memoria purae mentis retentat, et ad eadem, conscientia sanctae vitae suffultus et supernae gratiae dono subnixus, satagit pervenire.

X. Consideratio miseriarum hujus vitae.---Inter haec autem miserias vitae praesentis perpende, et cum quanta cautela in ea tibi vivendum sit pervigili corde revolve. Considera te de illius esse consortio, [Col. 0719A] de quo Scriptura dicit: Viro cujus abscondita est via, et circumdedit eum Dominus tenebris (Job III, 23). Vere enim profunda ignorantiae caecitate circumdaris, qui nescis quomodo Deus penset opera tua, et qualem finem sis habiturus ignoras. Nescit homo, ait Salomon, utrum odio, an amore dignus sit, sed omnia servantur usque in finem incerta (Eccle. IX, 1). Pone in animo tuo te videre aliquam vallem profundam, tenebrosam, omne genus tormentorum in fundo habentem. Cogita desuper pontem unum, longo spatio extentum, in latitudine tantum unius pedis mensuram tenentem. Hunc igitur tam strictum, tam altum, tam periculosum pontem si quilibet transire cogeretur, cujus oculi ligarentur, ne gressus videret; cujus manus retro constringerentur, [Col. 0719B] ne vel baculo iter suum palpando regere posset; quid timoris, quidve angustiae putas in animo gereret? Essetne illi aliquis locus laetitiae, jucunditatis, sive lasciviae? Non puto. Auferretur omnis superbia, vana gloria fugaretur, solius mortis in mente tenebrosa caligo versaretur. Adhuc cogita crudelium avium monstra circa pontem volitantia, et in profundum transeuntem pertrahere cupientia, nonne timor augebitur? Quid si, eo transeunte, semper a talo tabulae subtrahantur? Nunquid non transeunti major sollicitudo incutietur?

Sed exemplum tale quid sibi velit agnosce, et mentem tuam divino timore sollicitus astringe. Vallem profundam et tenebrosam, infernum intellige, sine mensura profundum, et tenebrosa caligine [Col. 0719C] horribiliter obscurum. Ibi omne genus tormentorum confluit. Ibi omne quod demulcet, abest; et omne quod terret et cruciat, et quod angustias inferre potest, praesto est. Pons periculosus, de quo qui male transit inferius praecipitatur, vita praesens est; in qua qui male vivit, ab illa cadens ad inferna descendit. Tabulae quae post transeuntes subtrahuntur, singuli sunt dies vitae nostrae; qui sic praetereunt, ut nunquam revertantur, sed diminutione sui nos semper urgent ad finem, et ad terminum festinare compellunt. Aves circa pontem volitantes, et transeuntibus insidiantes, maligni spiritus sunt, quorum omne studium est homines a rectae viae statu dejicere, et ad profunda inferni praecipitare. Nos ipsi transeuntes sumus, ignorantiae caligine caeci, et difficultate [Col. 0719D] bene operandi velut gravi catena ligati, ne liberos ad Deum sanctae vitae gressus dirigere possimus. Attende igitur si non summo studio in tanto discrimine tibi ad Creatorem tuum clamandum sit, quo ejus munita praesidio inter adversariorum turmas fiducialiter cantes: Dominus illuminatio mea, et salus mea, quem timebo? (Psal. XIX, 1.) Illuminatio videlicet contra caecitatem; salus contra difficultatem. Haec enim duo mala sunt, in quibus primus parens nos dejecit, ignorantia et difficultas, ut nec quo tendimus, nec quid agendum sit videamus; et cum ex aliqua parte viderimus, difficultate praepediti nec ipsum quod recte novimus, implere possimus. Haec meditare, anima mea, haec cogita; in iis quotidie se mens [Col. 0720A] tua exerceat. Iis intenta a rerum, nutilium curis et cogitationibus se avocet, et totam se ad haec mala fugienda, et ad aeterna bona capessenda, sancti timoris et beati amoris igne succendat.

XI. De corpore, post animae discessum.---Ad te jam redeo, dulcissime Creator, et benignissime Redemptor, formator et reformator meus, votis supplicius tuam implorans pietatem, ut doceas cor meum vitali timore et salutari tremore considerare quam fetida et quam lugubri conditione caro mea post obitum, spiritu quod ad praesens vegetatur viduata, putredini et vermibus tradatur consumenda. Ubi tunc erit, si qua modo est, de qua superbit, pulchritudo ejus; exquisitae, quibus nunc defluit, deliciae illius; delicati artus? Nonne tunc [Col. 0720B] vere implebitur in ea illud propheticum: Omnis caro fenum, et omnis gloria ejus tanquam flos feni? (Isa. XL, 6.) Claudentur oculi ad interiora capitis reflexi, quorum saepe vanis et perniciosis vagationibus delectabar. Jacebunt horrendis tenebris obducti, qui modo pro luce vanitates gaudent haurire. Patebunt aures vermibus mox replendae, quae nunc detractionis voces et saeculares rumores damnabili jucunditate suscipiunt. Stringentur dentes miserabiliter obserati, quos solvit edacitas. Putrescent nares, quae nunc variis odoribus delectantur. Squalore fetido labia horrebunt, quae stulto cachinno frequenter dissolvi gaudebant. Ligabitur lingua tabida sanie, quae saepe inanes fabulas proferebat. Arctabitur guttur, et venter saturabitur vermibus, qui variis [Col. 0720C] escis crebro distenti sunt. Quid commemorem singula? Tota illa compositio corporis, cujus sanitati, cujus commoditati, cujus voluptati omnis pene cura 207 invigilat, in putredinem, in vermem, postremo in abjectissimum pulverem dissolvetur. Ubi cervix erecta? Ubi jactantia verborum, ornatus vestium, varietas deliciarum? Velut somnium evanuerunt, omnia ulterius non reditura transierunt, et amatorem sui miserrimum reliquerunt.

XII. De anima a corpore separata.---Deus bone, quid est quod intueor? Ecce occurrit timor timori, dolor dolori. Post separationem sui a corpore, nonne anima a multitudine occursantium daemonum, qui ejus accusationes exaggerent, circumfundetur, et [Col. 0720D] usque ad minimam negligentiam de omnibus exquiretur? Veniet princeps mundi hujus cum satellitibus suis furore rabidus, callidus ad circumveniendum, ad mentiendum pronus, malevolus ad accusandum, quaecunque potest contra eam vera ex perpetratis malis proferens, multa falsa confingens. O tremenda hora, o examen horridum! Hinc judex districtus ad judicandum; inde adversarii procaces ad accusandum. Stabit anima sola sine consolatore, inde solatium solum capiens, si eam bonorum operum conscientia defendit. Sed in tanta districtione ubi omnia nuda apparebunt, quis gloriabitur castum se habere cor? Si justus vix salvabitur, peccator et impius ubi parebunt? (I Petr. IV, 18.) Tunc laudantium labia cessabunt, adulatorum lingua non [Col. 0721A] proderit, vana gloria seductrix probabitur fuisse. Fugiet inepta laetitia, dignitatum pompa fugabitur, honoris ambitio plena deceptionis fuisse videbitur. Beata illa anima, quam in tali discrimine innocentiae conscientia protegit, sanctitatis memoria defendit; quam adhuc in carne positam piae compunctionis unda saepius abluit, confessionis diligentia decoravit, sacrae legis meditatio illuminavit; quam humilitas mitem, tranquillam patientia, obedientia a propria voluntate vacuam reddidit, et charitatis ad omnis virtutis exercitium fervidam fecit. Talis anima tremendam illam horam non formidabit, nec confundetur cum loquetur inimicis suis in porta (Psal. CXXVI, 6). Sociabitur enim illis, de quibus Scriptura dicit: Cum dederit dilectis suis somnum, ecce haereditas [Col. 0721B] Domini (Ibid., 4).

XIII. Retractatio diei judicii, ubi haedi ad sinistram constituentur.---Jam vero de terrore illo extremi judicii quis dicere aliquid valeat, ubi oves ad dexteram, haedi ad sinistram statuentur? Quis tremor erit, ubi virtutes coelorum movebuntur? Quae rerum confusio, qui gemitus, qui clamores ululantium, cum vox illa terribilis negligentibus opponetur: Discedite a me, maledicti, in ignem aeternum! (Matth. XXV, 41.) Vere dies irae dies illa, dies tribulationis et angustiae, dies nebulae et turbinis, dies tubae et clangoris. Vere tunc vox diei amara, tribulabitur ibi fortis. Quia qui mente superba divinam voluntatem contemnentes modo de prosecutione propriae voluntatis gloriantur, tunc perpetuus ignis involvet, [Col. 0721C] qui nunquam exstinguetur, et vermis depascet qui non morietur, et ascendet fumus tormenti eorum in saecula saeculorum.

XIV. Retractatio gaudii, ubi oves ad dexteram statuentur.---His autem lugentibus, et prae angustia spiritus diros cordis rugitus emittentibus, quid putas gaudii et exsultationis erit beatis illis, qui ad dexteram Dei constituti vocem illam felicissimam audituri sunt, qua dicetur illis: Venite, benedicti Patris mei, possidete regnum quod vobis paratum est ab origine mundi? (Matth. XXV, 34.) Tunc vere vox exsultationis et salutis morabitur in tabernaculo justorum. Tunc Dominus humilium eriget caput, qui modo pro eo viles et abjecti esse non dedignantur. Medebitur contritis corde, et perpetuis gaudiis consolabitur [Col. 0721D] pro sui desiderio in hac peregrinatione lugentes. Apparebit ineffabile praemium eorum, qui pro sui Conditoris amore proprias se laetabuntur abjecisse voluntates. In illa die obedientium capita [Col. 0722A] corona coelestis circumdabit, et patientium gloria inenarrabili splendore fulgebit. Ibi charitas milites suos angelorum societate ditabit, et cordis puritas amatores suos Conditoris felicissima visione beatificabit. Tunc ostendet se Deus omnibus dilectoribus suis, et aeterna securitate in perpetuum sublimabit. Tunc vere ab electis omnibus cantabitur: Beati qui habitant in domo tua, Domine, in saecula saeculorum laudabunt te (Psal. LXXXIII, 3). Cujus laudis participes nos facere dignetur, qui cum Patre et Spiritu sancto vivit et regnat Deus per omnia saecula saeculorum. Amen.



MEDITATIO II [312 1Kb] . De terrore judicii, ad excitandum in se timorem.

Terret me [313 1Kb] vita mea [314 1Kb] , quia diligenter discussa, [Col. 0722B] apparet mihi tota aut peccatum [315 1Kb] , aut sterilitas fere tota vita mea, et si quid fructus in ea videtur, sic est aut simulatum, aut imperfectum, aut aliquo modo corruptum, ut possit aut non placere, aut displicere Deo. Ergo, o peccator, vita tua jam non fere tota, sed certe tota aut [316 1Kb] in peccato est, et damnabilis [317 1Kb] ; aut infructuosa, et contemptibilis. Sed quid separo infructuosam a damnabili? Utique, si est infructuosa, est et damnabilis. Constat enim et verum est quod Veritas dixit: Omnis [318 1Kb] arbor, quae non facit fructum bonum, excidetur, et in ignem mittetur (Matth. III, 10). Denique, si quid ago utile, prorsus nullatenus illud compenso alimentis corporis, quibus abutor. Sed quis pascit pecus, quod nec tantum prodest, quantum consumit? et tamen [Col. 0722C] tu benignius Deus, tu nutris, et exspectas tuum inutilem vermem, et [319 1Kb] fetentem peccatorem [320 1Kb] . Quam tolerabilius canis putris fetet hominibus, quam anima peccatrix Deo; quam infelicius ista Deo, quam ille hominibus! Heu non hominem, sed opprobrium hominum [321 1Kb] , vilius pecore, pejus cadavere. Taedet animam meam vitae meae; vivere erubesco, mori pertimesco. Quid ergo restat tibi, o peccator, nisi ut in tota vita tua plores totam vitam tuam, ut ipsa tota se ploret totam?

Sed est in hoc quoque anima mea [322 1Kb] miserabiliter mirabilis et mirabiliter miserabilis, quia non tantum dolet quantum se noscit; sed sic secura torpet, velut quid patiatur ignoret. O anima sterilis, quid agis? quid torpes, anima peccatrix? Dies judicii [Col. 0722D] venit, juxta est dies Domini magnus, juxta et velox nimis, dies irae dies illa, dies tribulationis et angustiae, dies calamitatis et miseriae, dies tenebrarum et caliginis, dies nebulae et turbinis, dies tubae et [Col. 0723A] clangoris. O vox diei Domini amara! Quid dormitas, anima tepida et digna evomi? quid dormitas? qui non expergiscitur, qui non tremit ad tantum tonitruum, non dormit, sed mortuus est. Arbor infructuosa, ubi sunt 208 fructus tui? arbor digna securi et igne, digna succidi et succendi, qui sunt fructus tui? Utique spinae pungentes et amara peccata; quae utinam sic te poenitendo pungerent [323 1Kb] ut confringerentur [324 1Kb] : sic amarescerent ut evanescerent.

Forsan parvum quid putas aliquod peccatum: utinam districtus judex parvum existimaret aliquod peccatum. Sed heu me! nonne omne peccatum per praevaricationem Deum exhonorat? Quid ergo? peccatum [325 1Kb] peccator audebit dicere parvum? Deum [Col. 0723B] enim exhonorare, quando parvum est? O lignum aridum, et inutile, aeternis ignibus dignum, quid respondebis in illa die, cum exigetur a te usque ad ictum oculi, omne tempus vivendi tibi impensum, qualiter fuerit a te expensum? Tunc quippe condemnabitur quidquid fuerit inventum in te operis vel otii [326 1Kb] , sermonis et silentii, usque ad minimam cogitationem, etiam quod vixisti, si non fuerit ad Dei voluntatem directum. Vae! quot peccata ibi proruent ex improviso, quasi ex insidiis, quae modo non vides? Certe plura, et fortassis terribiliora his quae nunc vides. Quot, quae non esse mala putas? quot, quae nunc [327 1Kb] esse bona credis, nudata facie apparebunt ibi nigerrima peccata? Ibi procul dubio recipies prout gessisti in corpore; tunc, cum jam non erit [Col. 0723C] [328 1Kb] tempus misericordiae; tunc, cum poenitentia non recipietur, cum emendatio non promittetur.

Hic [329 1Kb] cogita quid gessisti, quid oporteat te recipere. Si multa bona, pauca mala; multum gaude: si multa mala, pauca bona; multum luge. O inutilis peccator! an non sufficiunt tibi haec ad immanem [330 1Kb] rugitum? an non sufficiunt ad [331 1Kb] eliciendum sanguinem et medullas in lacrymas [332 1Kb] . Vae mirabilis duritia, ad quam confringendam leves sunt tam graves mallei! O insensibilis torpor [333 1Kb] , ad quem excitandum sunt obtusi tam acuti aculei! Proh lethalis sopor [334 1Kb] , ad quem excitandum raucum est tam terrificum tonitruum! Peccator inutilis, satis haec tibi [Col. 0724A] debent esse ad continuandum luctum: sufficere tibi possunt ad sorbendas juges lacrymas. Sed cur debeo [335 1Kb] de gravedine, de magnitudine imminentis miseriae quidquam dissimulando tacere, et oculis animae meae furari [336 1Kb] : an ut improvise [337 1Kb] irruant repentini dolores, ut subito [338 1Kb] ingruat intolerabilis [339 1Kb] tempestas? Certe non sic expedit peccatori. Si autem dixero, quidquid potero excogitare, nondum ad id quod res est, poterit comparari [340 1Kb] . Igitur deducant oculi mei lacrymas per diem et noctem, et non taceant. Auge ergo, peccator, auge superioribus aerumnis pondus; adde terrorem super terrorem, ululatum [341 1Kb] super ululatum: nam ipse te [342 1Kb] judicabit, ad cujus contumeliam spectat quidquid inobediens Deo, aut praevaricator peccat qui mihi bonum pro [Col. 0724B] malo reddidit, cui ego malum pro bono [343 1Kb] , qui nunc patientissimus [344 1Kb] , tunc districtissimus; clementissimus nunc, justissimus tunc.

Heu me, heu me! cui peccavi? Deum inhonoravi, Omnipotentem provocavi. Peccator, quid feci? cui feci? quam male feci? Vae, vae! ira Omnipotentis, ne irruas [345 1Kb] super me. Ira Omnipotentis, ubi poteris capi in me? Non est quod te possit [346 1Kb] tolerare in toto me. O angustiae [347 1Kb] : hinc erunt accusantia peccata, inde terrens justitia; subtus patens horridum chaos inferni, desuper iratus judex; intus urens conscientia, foris ardens mundus. Justus vix salvabitur; peccator sic deprehensus in quam partem se premet [348 1Kb] ? Constrictus ubi latebo? quomodo parebo? Latere erit impossibile, apparere intolerabile. Illud [Col. 0724C] desiderabo [349 1Kb] , et nusquam erit: istud exsecrabor, et ubique erit. Quid quid tunc? quid erit tunc [350 1Kb] ? quis eruet me de manibus Dei? unde mihi consilium? unde salus? Quis est, qui dicitur magni consilii angelus, qui dicitur Salvator, ut nomen ejus vociferer? Jam ipse est, jam ipse est Jesus, ipse idem est judex, inter cujus manus tremo.

Respira jam, o peccator, respira; ne desperes, spera in eo quem times. Affuge ad eum, a quo aufugisti. Invoca importune, quem superbe provocasti. Jesu, Jesu, propter hoc nomen tuum, fac mihi secundum hoc nomen [351 1Kb] tuum. Jesu, Jesu, obliviscere superbum provocantem, respice miserum invocantem [Col. 0725A] nomen dulce, nomen delectabile [352 1Kb] , nomen confortans peccatorem, et beatae spei. Quid est enim Jesus, nisi Salvator? Ergo Jesu, propter temetipsum esto mihi Jesus, qui me plasmasti, ne peream; qui me redemisti, ne condemnes [353 1Kb] ; qui me creasti tua bonitate, ne pereat opus [354 1Kb] tuum mea iniquitate. Rogo, piissime, ne perdat mea iniquitas quod fecit tua omnipotens bonitas. Recognosce, benignissime, quod tuum est; et absterge quod alienum est. Jesu, Jesu, miserere, dum tempus est miserendi, ne damnes in tempore judicandi. Quae namque tibi utilitas in sanguine meo, si descendero in aeternam corruptionem? Neque enim mortui laudabunt te, Domine, neque omnes qui descendunt in infernum (Psal. CXIII, 17). Si me admiseris intra latissimum tuae misericordiae sinum, [Col. 0725B] non erit augustior [355 1Kb] propter me, Domine. Admitte ergo, o desideratissime Jesu, admitte me intra numerum electorum tuorum, ut cum illis te laudem, te perfruar, et glorier in te inter omnes qui diligunt nomen tuum. Qui cum Patre et Spiritu sancto gloriaris per interminata saecula. Amen.



MEDITATIO III [356 1Kb] . Deploratio male amissae virginitatis.

Anima mea, anima aerumnosa, anima, inquam, misera miseri homunculi, excute torporem tuum, et discute peccatum tuum, et concute mentem tuam; reduc ad cor enorme delictum, et produc de corde immanem rugitum. Intende, infelix, intende sceleris tui horrorem, et protende [357 1Kb] horrificum terrorem [358 1Kb] , et terrificum dolorem. Tu, inquam, quae quondam [Col. 0725C] candidata [359 1Kb] coelesti lavacro, dotata Spiritu sancto, in Christiana professione jurata, virgo fuisti [360 1Kb] Christo desponsata. O unde memini [361 1Kb] ! O quem nominavi! utique non jam benignum [362 1Kb] sponsum virginitatis meae, sed terribilem [363 1Kb] judicem immunditiae meae. Heu memoria perditae jucunditatis! Cur sic superaggravas pressuram possidentis infelicitatis? quam [364 1Kb] misera sors flagitiosi hominis, cui [365 1Kb] et bonum et malum pariter sunt in tormentum? Torquet enim me mala conscientia, et cruciatus ejus [Col. 0726A] in quibus timeo me arsurum; torquet me bonae conscientiae, et praemiorum ejus, memoria, quae scio me perdidisse, nec amplius recuperaturum. Vae miserum perdere! dolendum, id perdere [366 1Kb] irrecuperabiliter, quod servari debet interminabiliter. Heu inconsolabile perdere, quod non solum est damnosum bonorum, sed insuper est lucrosum tormentorum!

O virginitas, jam non dilecta mea, sed perdita mea; jam non jucunda mea, sed desperata mea [367 1Kb] quo devenisti? in quam fetido, in quam amaro coeno me dereliquisti [368 1Kb] ? O fornicatio sordidatrix mentis meae, perditrix animae meae; unde misero subrepsisti, de quam nitido, de quam jucundo statu me praecipitasti? Hinc uris me, o amare moeror, quia illud est amissum [369 1Kb] : hinc angis me, o gravis dolor, [Col. 0726B] et timor gravioris, quia istud 209 est admissum [370 1Kb] . Hinc est damnum inconsolabile [371 1Kb] , hinc tormentum intolerabile. Vae hinc, et vae illinc. Sic sic pariter [372 1Kb] bonum et malum, sic utique jam juste punitis adhuc viventem miserum malum. Digne, certe digne. Tu namque anima mea, perfida Deo, perjura Dei, adultera Christi, libenter de virginitatis sublimitate [373 1Kb] miserabiliter es demersa in [374 1Kb] barathrum fornicationis. Tu illa olim desponsata Regi coelorum, ardenter [375 1Kb] facta es scortum tortoris tartarorum. Heu, abjecta a Deo, projecta diabolo, imo abjiciens Deum, amplectens diabolum. Tu enim, tu misera anima mea, meretrix [376 1Kb] obstinata, fornicatrix impudens, tu prior amatori et creatori tuo Deo repudium obtulisti, et ad insidiatorem et perditorem [Col. 0726C] tuum daemonem te sponte contulisti. O miserrima [377 1Kb] commutatio!

Heu! de quam sublimi cecidisti, in quam profundum corruisti! Vae! quam benignum contempsisti, quam maligno te junxisti! Quid fecisti, o mentis amentia, amens spurcitia, spurca nequitia, quid fecisti? In coelo dereliquisti castum amorem tuum [378 1Kb] , et in infernum secuta es odiosum corruptorem tuum, et in barathro parasti non thalamum, sed prostibulum tuum. Horror mirabilis, quam [Col. 0727A] perversa voluntas! Miraculum horribile, quam voluntaria perversitas! Unde mihi, Deus, tantae pravitatis correctio [379 1Kb] ? unde tibi, Deus, tanti sceleris satisfactio? Praecipitare, miser homuncio, in tenebrosum, profundum immoderatae moestitiae, qui sponte praecipitatus es in barathrum horrendae nequitiae. Obruere, infelix, more [380 1Kb] terribilis doloris, qui corruisti libens in coenum infernalis fetoris. Obvolvere, criminose, horridis [381 1Kb] tenebris inconsolabilis luctus, qui volens provolutus es in voraginem tam sordidi luxus. Volutare in gurgite amaritudinis, qui delectatus es in volutabro turpitudinis.

Terror horribilis, dolor terribilis, moeror inconsolabilis, aggregate vos super me, irruite, obruite, [Col. 0727B] perturbate, obvolvite, possidete [382 1Kb] . Justum est, justum est. Impudenti audacia contempsi vos, et putenti [383 1Kb] delectatione provocavi vos; imo Deum, non vos, et nunc miserabili poenitentia desidero vos. Torquete reum, vindicate Deum [384 1Kb] . Praesentiat fornicator inferni tormenta [385 1Kb] quae meruit, praegustet quod praeparavit, assuescat quod est passurus. Extende et produc, immoderate peccator, luctuosam poenitentiam, qui tam longe produxisti tui sceleris immunditiam. Revolvere, et revolvere in [386 1Kb] eumdem turbinem amaritudinum, qui toties revolutus es in eamdem voraginem [387 1Kb] libidinum. Consolatio, securitas, laetitia, nolo vos, renuo vos, nisi peccati venia reduxerit vos. Procul este, procul este [388 1Kb] ante mortem, si forte indulgentia revocet vos mihi [Col. 0727C] vel [389 1Kb] post mortem. Sit continua poenitentia amara comes aetatis meae, sit continuus [390 1Kb] dolor insatiabilis tortor [391 1Kb] vitae meae, sint moeror et acerbus luctus infatigabiles tribulatores [392 1Kb] juventutis et senectutis meae. Utinam, utinam ita sit opto, oro, desidero ut ita sit. Si enim [393 1Kb] non sum dignus oculos ad coelum orando levare [394 1Kb] , certe non sum indignus eos vel plorando caecare. Si confunditur mens mea orare pudore conscientiae, aequum est ut confundatur turbine luctuosi doloris et tristitiae. Si timet [Col. 0728A] exhiberi ante conspectum Dei sui, justum est ut habeat ante conspectum suum tormenta sceleris sui.

Cogitet igitur et recogitet cor meum quid fecit, et quid meruit. Descendat, inquam, descendat [395 1Kb] ad terram tenebrosam et opertam mortis caligine mens mea, et consideret quae ibi exspectent [396 1Kb] scelerosam animam meam, intendat et contempletur, videat et conturbetur. Quid est, Deus, quid est quod animadverto in terra miseriae et tenebrarum? Horror, horror. Quid est quod intueor, ubi nullus ordo, sed sempiternus horror inhabitat? (Job X, 22.) Heu, confusio ululatuum, tumultus fletuum, stridor dentium, inordinata multitudo gemituum. Vae, vae [397 1Kb] ; quot, quot et quot vae, vae. Ignis [398 1Kb] sulphureus, [Col. 0728B] flamma tartarea, et caliginosa volumina, quam terrifico rugitu video vos rotari. Vermes [399 1Kb] in igne viventes [400 1Kb] , quae mira aviditas rodendi sic vos accendit [401 1Kb] , quos ille ignis ignium non incendit? Daemones coardentes, frementes ardore, frendentes furore, cur sic crudeles estis his qui volutantur inter vos? O omnimoda tormenta [402 1Kb] , justitia moderata, ad sustinendum immoderata, siccine [403 1Kb] nullus modus, nullum remedium, nullus finis temperabit vos? Haeccine sunt, magne Deus, quae parata sunt fornicatoribus, et contemptoribus tuis, quorum ego unus sum? Ego, ego utique unus horum ego sum.

Anima mea, expavesce; mens mea, defice; cor meum, scindere [404 1Kb] . Quo me rapitis, exactores [Col. 0728C] sceleris mei? Quo me trudis [405 1Kb] , peccatum meum? quo me tradis, Deus meus? Si feci ut essem reus tuus, nunquid potui facere ut non essem creatus tuus? Si mihi castitatem meam ademi, nunquid tibi misericordiam tuam peremi? Domine, Domine, si ego admisi [406 1Kb] unde me damnare potes, tune amisisti unde salvare soles? Noli, Domine, noli sic attendere malum meum; ut obliviscaris [407 1Kb] bonum tuum. Ubi est, o verax Deus, ubi est, Vivo [408 1Kb] ego, nolo mortem peccatoris, sed ut magis convertatur et [Col. 0729A] vivat? (Ezech. XXXIII, 11.) Domine, qui non mentiris, Domine, quid est, nolo mortem peccatoris, si tu sepelis in infernum ad te clamantem peccatorem? an detrudere peccatorem in gehennam, hoc est nolo mortem peccatoris? An hoc est, volo ut convertatur [409 1Kb] peccator et vivat? Peccator sum, Domine, peccator sum ego. Si ergo non vis mortem peccatoris, quid te cogit, quod non vis, ut me tradas ad mortem? Si vis ut convertatur peccator et vivat, quid te prohibet facere quod vis, ut me convertas, et vivam? An immanitas peccati mei cogit te quod non vis, et prohibet quod vis, cum sis omnipotens Deus? Absit, omnipotens Deus, absit! Domine Deus [410 1Kb] : non praevaleat [411 1Kb] nequitia peccatoris confitentis et dolentis sententiae Omnipotentis.
[Col. 0729B]

Memento, juste, sancte et benigne Deus, memento quia misericors es, et creator et recreator meus. Ne ergo memineris, bone Domine, justitiae tuae adversus peccatorem tuum, sed memor esto benignitatis tuae erga creaturam tuam; ne memineris irae adversus reum, sed memor esto miserationis erga miserum. Verum est quia conscientia mea meretur damnationem, et poenitentia mea non sufficit ad satisfactionem, sed certum est quia misericordia tua superat omnem offensionem. Parce ergo, tu bone Domine, cujus [412 1Kb] est salus, et qui non vis mortem peccatoris, parce peccatrici animae meae. Fugit enim exterrita a terrente justitia tua ad confortantem misericordiam tuam, ut quoniam praemium virginitatis est corruptae, o dolor, irrecuperabile [413 1Kb] ; [Col. 0729C] saltem supplicium fornicationis poenitenti non sit inevitabile, quia non est impossibile omnipotentiae tuae, nec indecens justitiae tuae, nec insolitum misericordiae tuae, quoniam bonus [414 1Kb] es, et quoniam in aeternum misericordia tua, qui es benedictus in saecula. Amen.



MEDITATIO IV [415 1Kb] . Quomodo peccator excitet animam suam ad corrigenda peccata.

210 Anima mea, anima misera et foeda, diligenter recollige ad te intrinsecus omnes sensus corporis tui, diligentiusque intuere et vide quam graviter intus vulnerata atque prostrata sis. Dum enim adhuc immensa Creatoris tui bonitas tibi vitam praestat, dum ejus ineffabilis misericordia tuam [Col. 0729D] correctionem, et satisfactionem congruam, patienter [Col. 0730A] et cum magna mansuetudine exspectat, non sis pigra et tarda ad curanda vulnera tua, ad corrigenda peccata tua, ad reconciliandum tibi Creatorem tuum quem offendisti, ad pacificandos [416 1Kb] tibi omnes sanctos ejus, quos in offendendo suum Creatorem et tuum, suum Dominum et tuum, tibi adversarios fecisti. Si recta et munda, sicuti te Creator tuus rectam et mundam creavit, semper stares, ejusque voluntati, sicuti bene posses, si voluisses, indeficiens adhaesisses, nunc laeta et felix, laetam et felicem vitam praesentem transcurreres; qua transcursa et finita, laeta et felix cum illius adjutorio qui te creavit, vitam et felicitatem, quae finem non habet, possideres. Nunc vero quia voluntatem Creatoris tui, infelix et misera, postposuisti [417 1Kb] ; [Col. 0730B] et carnalibus tuis voluptatibus infeliciter et misere adhaesisti, si studiose [418 1Kb] et cum magna diligentia non te palpans, nec tibi parcens, quantis malis et iniquitatibus involuta sis inspicis, inspiciens et poenitens ad satisfactionem et emendationem redire disponis, hoc prius projice ab interioribus tuis, scilicet [419 1Kb] voluntatem peccandi, et ea amplectere et fac quae Creatori tuo per omnia placere intelligis.

Sed fortassis apud temetipsam dicis inspiciens enormitatem scelerum tuorum, et desperans de indulgentia et remissione, propter assiduas foeditates iniquitatum tuarum: Quomodo me emendare jam amplius valeo, quae fere in omni vita mea contra Dei voluntatem facio, omni malitiae, omnibusque malis desideriis et malis operibus semper intenta [Col. 0730C] existo, et quasi lapis, quem nec ferrum incidere, nec ignis emollire potest, sic indurata in peccatis jaceo? Dum itaque justitiam Creatoris mei diligentius inspicio, et mala opera quae semper [420 1Kb] operata sum, non minori diligentia intueor, cum ipse inicuique redditurus sit secundum opera sua, tormenta et poenas, quas mala opera merentur, me recipere scio. Verum est quod asseris, quia Deus judex justus, diligens aequitatem, malis operibus et peccatis tormenta irrogat; sed tamen secundum eamdem justitiam, qua perseverantes in malitia punit, resipiscentes a malis, bonaque opera facientes, aeterna mercede remunerat [421 1Kb] . Propter hoc superius te admonui, ut diligentius omnia interiora tua, et ea quae coram agis [422 1Kb] , inspicias, et ad quem [Col. 0730D] finem quaeque perventura sint [423 1Kb] , non minori diligentia [Col. 0731A] videas. Et credo quia si hoc assidue facis, horumque recordationibus quasi ferreis malleis duritiam pectoris tui assidue contundis, nisi insana sis, ea facies, unde felicitatem et gaudia recipias [424 1Kb] ; ea vero dimittes, unde tormenta et tristitiam merebaris.

Propter hoc [425 1Kb] , iterum atque iterum admoneo ut sine intermissione recorderis quam dulcis et quam bonus sit erga te Creator tuus, quanta bonitas ejus fuerit, quod te cum non esses creavit; et quod te non pecus aut creaturam insensibilem, sed eam creaturam fecit, quae eum posses [426 1Kb] intelligere et amare, et cum eo suam aeternitatem aeterna et felix possidere, et quod in tantum te dilexit ut, cum te multa contra suam voluntatem acturam sciret, noluit te non facere, sed te voluit facere, et esse; [Col. 0731B] et quod te cum tanta mansuetudine, ut pius ac misericors adhuc patitur, exspectans tuam emendationem. Exspectat vero Creator tuus, exspectat, sicut dixi, tuam correctionem, quia cui placuit te, cum non esses, facere, nullo modo aliquando te cupit perdere; sed ad suam piissimam misericordiam redire, et tibi per veram poenitentiam purgatae et emendatae, aeternae vitae felicitatem, quam per peccatum amiseras, reddere [427 1Kb] .

Cogita ergo, et recogita tantam erga te tui Creatoris benignitatem, et erige te, sicut rectum est, et omnes sensus tuos ad ejus ineffabilem dilectionem. Amor enim illius [428 1Kb] nullam patitur vitiorum foeditatem, nullam consentit secum esse carnalium desideriorum voluptatem. Ubi amor ejus conversatur, [Col. 0731C] ibi est summa pax, summa tranquillitas, et magna facilitas [429 1Kb] omnia illa faciendi et cogitandi, quibus acquiratur aeterna felicitas. In omnibus actionibus et in omnibus cogitationibus tuis scias [430 1Kb] pro certo duos [431 1Kb] esse praesentes, unum amicum, et alterum inimicum tuum. Amicus tuus est Creator tuus, qui de tuis bonis operibus gaudet; inimicus autem tuus diabolus, qui de eisdem tuis bonis operibus luget. Econtrario diabolus tibi semper insidians, laetatur si te viderit mala opera facere, vanisque cogitationibus [432 1Kb] et stultis operam dare, unde te valeat [433 1Kb] ante supernum Judicem accusare, accusatam et damnatam secum ad perditionem trahere. Diabolus de perditione fidelium semper cupidus, non solum illos de malis operibus quae faciunt accusat, sed [Col. 0731D] et ipsorum benefacta, beneque cogitata, etiam injuste [434 1Kb] accusando maculare tentat. Tu vero contra ejus subtiles fallacias, contraque ejus versutias multis deceptionibus plenas, esto cauta, esto sollicita, tuumque Creatorem et dulcissimum Dominum [Col. 0732A] invoca, ne ejus fallaciis et deceptionibus te seduci permittat. Fuge sub umbra alarum ejus a facie impiorum qui te affligunt (Psal. XVI, 8), qui te afflictam et supplantatam ad mortem et ad interitum pertrahere satagunt. Creator tuus, et Dominus tuus plus est pius et misericors quam dici vel etiam excogitari possit: unde nullum nisi sua magna culpa suaque magna iniquitate perdit.

Pater et mater carnales solent magnam pietatem habere de illis quos genuerunt; et si illos aliquo [435 1Kb] dolore, vel aliqua corporali tristitia affici conspiciunt, se suasque res, si ita ratio exigit, pro eorum recuperanda sospitate libenter impendunt. Multa etiam animalia pro fetibus suis saepius mortem excipere non metuunt, et ut ipsi fetus sui mortem [Col. 0732B] evadant, mortem ipsa incurrunt. Unde vero illis, unde [436 1Kb] est illa naturalis pietas, nisi ab illo qui fons est pietatis, qui non vult ullum perire, nec laetatur in perditione morientium? Creator igitur noster, fons pietatis, fons misericordiae, super omnia dulcis et amabilis, cum nos conspicit creaturam suam aliquo contagio peccati maculatos, vel etiam magnis multisque vulneribus criminum fere usque ad mortem laesos, multo magis, majoremque diligentiam adhibet circa nos curandi peccata nostra, sanandi infirmitatem nostram, mundandi lepram et sordes criminum nostrorum, vanitates et pulverem cogitationum nostrarum, quam pater carnalis, vel pecus, adhibeat circa curam filiorum vel fetuum suorum. Nec sufficit ei tantummodo sanare infirmitatem [Col. 0732C] nostram, et sic nos dimittere; sed sanatos familiarissimos sibi nos faciens, dulciter quasi charissimos filios suos postea amplectitur; amplectens et osculans de omni languore et lepra peccati, quam per stultitiam incurrimus, mitigat et consolatur; et omnium injuriarum quas ei fecimus, eum in suis praeceptis spernentes, omnino obliviscitur. 211 Honorat nos in praesenti vita, coronat nos in futura, facit nos reges, facit animam nostram reginam; unde nos reges, jam factos, admonet in psalmo: Et nunc reges intelligite, erudimini qui judicatis terram (Psal. II, 10). Tunc vere reges sumus, si nostros motus inordinatos regimus, eosque ad rationem et ad voluntatem nostri Creatoris revocamus. Erudimur vero, cum terram judicamus, id est, cum cor nostrum [Col. 0732D] si terrena desiderare [437 1Kb] conspicimus, terrena contemnere et coelestia amare compellimus. Fit anima [438 1Kb] nostra regina, quia variis [439 1Kb] vestibus induta, id est variis virtutum donis decorata, Christo sponso suo qui in coelis est, perenni mente actu et habitu [Col. 0733A] interim, dum in terris conversatur, est copulata. Non satis fuit Creatori nostro nos creare, creatos gubernare, et angelos suos, quoties nobis opus erat, ad defensionem nostram mittere; sed ipse per semetipsum, assumpta forma nostra, assumpta natura nostra, habens pietatem de creatura sua, ad nos descendit, vulnera nostra et mortem diligenter inspexit, inspiciens palpavit, tetigit; pietate motus super miseriam quam nos habere vidit, condolendo ingemuit. Et post haec, de ipsa carne sua quam pro nobis assumpserat, quasi emplastrum faciens, nostrisque doloribus apponens, totam ex integro infirmitatem nostram sanavit. Et ut in hoc ostenderet quantum nos diligeret, ipsam carnem, quam pro nobis susceperat, nobis ad manducandum dedit; et [Col. 0733B] adhuc in sacrificio sui altaris ministrare non desinit.

Tu vero, anima mea, horum omnium dulci recordatione animata et consolata, ora Dominum tuum, ora Creatorem tuum, invoca omnes sanctos ejus, ut tibi sint in auxilium, quatenus per eorum intercessionem adjuta et consolata, sic tibi in praesenti conversatione qui te fecit concedat vivere, tuas iniquitates per veram poenitentiam et confessionem mundare, ut finito temporali cursu, ad aeterna gaudia merearis ascendere, praestante eo qui vivit et regnat Deus per aeterna saecula. Amen.



MEDITATIO V [440 1Kb] . Unde vivat anima, et unde vivat caro: et de gloria [Col. 0733C] bonae animae, et de infelicitate malae animae, quando exeunt de corpore.

Dum anima manet [441 1Kb] in corpore, vivit homo secundum carnem: qua carnem deserente, moritur [442 1Kb] secundum eamdem carnem. Sed, sicut anima vitam carni tribuit, dum ipsa manet in carne, sic ipsa caro vitam tribuit animae, dum ipsa caro facit opera justitiae. Ergo hoc modo sibi invicem videntur tribuere, et anima carni, et caro animae; et sic anima cum carne operante, acquirunt sibi invicem vitam perpetuae vitae. Sed illam vitam mox percipit anima exuta carne, quam caro cum anima perceptura est in resurrectione in novissimo die. Ergo, anima mea, et caro, exsultate in [443 1Kb] Deum vivum (Psal. LXXXIII, 3), accedite ad Deum Creatorem vestrum, accedite et [Col. 0733D] illuminamini (Psal. XXXIII, 6), et jam amplius non faciatis unde erubescatis; sed semper agere studete, unde in perpetuum [444 1Kb] gaudeatis. Hortor vos, moneo vos, ne in vacuum gratiam Dei modo recipiatis (II [Col. 0734A] Cor. VI, 1), qui etsi modo multa patitur fieri a vobis quae multum displiceant illi; non semper eum ita pati putetis [445 1Kb] . Est enim sine dubio patiens redditor, et diligens cordis et renum scrutator. Patitur modo multa, exspectans nostram correctionem, velut [446 1Kb] mansuetissimus: sed si modo nos non corrigimus, damnabit nos, sicut justissimus: et qui modo tam dulcis est nobis, ut nos suos fratres vocet et amicos, tunc in extrema discussione ignoratos [447 1Kb] , et non sibi per bona opera notos, veluti inimicos suos reputabit nos.

Anima mea et caro mea, jam tandem evigiletis, semper et ubique cogitantes de novissimis vestris. Forsitan si hoc facitis, non facile peccabitis. Si modo, sicut moneo, facitis, securae sitis; quia cum [Col. 0734B] multi dolebunt, qui modo misere rident et gaudent, vos laetitia inenarrabili exsultabitis et gaudebitis. In ipsis operibus vestris [448 1Kb] diligenter intendite [449 1Kb] . Si recta sunt et Deo placita, gaudete; si prava et Deo non accepta, citius corrigite. Non dormitent oculi vestri, non dormiant palpebrae vestrae. Aperta est fovea perditionis: facile illuc labitur, qui modo caute se non custodit. Peccatum et iniquitas, stultum et vanum, facile modo illuc impellunt; in quo semel immersi jam non resurgunt in perpetuum. Sicut pravis et mala [450 1Kb] semper facientibus, apertus est aeternus interitus; sic bonis, et in bonis operibus perseverantibus, apertus est paradisi introitus, in quo quis semel susceptus semper et in perpetuum manebit gaudens et laetus. Hoc modo [451 1Kb] et bona [Col. 0734C] opera bonum elevant sursum in excelsum [452 1Kb] : et mala opera malum demergunt in profundum deorsum.

Sed jam nunc diligenter videamus, si possumus, quo ordine bona opera animam illius qui bene vixit ducant in coelum, et mala opera animam peccatoris trahant in infernum. Anima pura, mox ut discedit a corpore, videt omnia opera sua; et quia omnia bona videt, gaudet inenarrabili laetitia. Mox accipit eam angelus, et qui oculos ejus tenuit ne videret vanitatem [453 1Kb] ; amplectitur eam, qui obturavit aures ejus ne audiret [454 1Kb] iniquitatem; protegit eam, qui custodivit os ejus, ne loqueretur mendacium; aggaudet ei, qui eam protexit ne peccaret in sensu olfaciendi sive tangendi; et sic eam ex omni parte laetus et [Col. 0734D] hilaris circumdat, et ante thronum claritatis divinae, ubi sine fine gaudeat, locat. Occurrunt ei alii angeli, et alii sancti, qui ibi assistunt ante conspectum divinae majestatis; et quam sociam sibi per bona [Col. 0735A] opera et amicam noscunt, in brachiis sincerissimae charitatis gaudenter excipiunt; taliterque affantes, quasi singula gaudia omnium ibi cohabitantium ei ostendunt. Ecce, amica nostra, ecce, socia nostra, quia fideliter Deo servisti, ejusque praecepta faciendo viriliter laborasti, jam tandem a labore quiesce, et aeternis gaudiis amodo et usque in sempiternum nobiscum fruere.

At, contra, anima peccatoris cum cogitur de corpore exire, mox excipiunt eam angeli Satanae, quam igneis catenis fortiter constringentes, fortiusque ex omni parte propellentes ad tormenta inferni rapiunt, ubi ipse Satanas mersus in profundum jacet deorsum. Ibi est fletus, et stridor dentium (Matth. VIII, 12); ibi ignis, laqueus, spiritus procellarum pars [Col. 0735B] calicis (Psal. X, 7) peccatorum. Tunc ipse Satanas rapiens eam ad se, exspuensque in eam ignem plenum [455 1Kb] putore, jubet a suis ministris eam ex omni parte arctari, et sic arctatam in ipsis tormentis projici, ubi sine fine cum illis tormentetur, et sine fine in ipsis doloribus indeficiens moriatur. Tunc infelix anima in ipsis poenis tormentata, ipsis furiis infernalibus undique coangustata, tandem ad se reducta, cernens omnia mala quae fecit, infeliciter proclamat: Heu misera, misera! cur unquam in vitam veni, misera [456 1Kb] , quae tantis tormentorum generibus undique excrucior misera? Vermes, vermes, qui tam crudeliter me corroditis, parcite, quaeso; parcite mihi miserae, tot et tam immania alia tormenta patienti. Heu misera, misera! et 212 mori [457 1Kb] cupio, [Col. 0735C] et tamen moriens mori nequeo. Nunc misera recipio quidquid peccavi per visum, per gustum, per auditum, per odoratum, per tactum. Non tamen valet infelici animae tam misere dolenti, tam sero poenitenti, tam infeliciter proclamanti, quod tunc tanta tristitia se afficit. Sed quod, dum in vita fuit, promeruit, nunc in ipsis doloribus [458 1Kb] inferni, misera et peccatrix recipit.

Ecce anima mea et caro mea, diligenter intendite; intendentes autem verum judicium judicate; et quid sit melius, quid utilius sequendum discernite. Bene facere et bona recipere? an mala agere, et mala percipere? Nisi insanum sapiatis, nihil aliud respondebitis, nisi, bene facere et bonum habere [459 1Kb] . Ergo facite bonum, ut illud possitis habere bonum, a quo est [Col. 0735D] omne bonum, scilicet omnis boni bonum, quod non potest esse nisi bonum. Multa bona Creator noster dedit nobis, multa in potestate nostra tradidit; sed nullum bonum est tam pretiosum, tam ab omni sapiente [Col. 0736A] expetendum, quam illud bonum, ad quod non potest accedere ullum malum. Hoc bonum est ipse Creator noster, qui nunquam nisi bonus est. Quod bonum si, ejus gratia largiente, habere poteritis, omnia alia bona in illo habebitis. Si vero alia bona habentes, illum solum non habetis; in vanum laboratis, ventumque stultissime sequentes, in extremis non veritatem, sed vanitatem invenietis.

Est autem, sicut videtis, si recte consideratis, praesens gloria, quasi vesica vento plena; quae dum sic plena tenetur in manibus, conspicitur speciosa et clara; cui si fortuito punctus permodicus imprimatur, non claritas, sed inanitas, et ventus remanet in manibus. Animadvertite ergo; et, sicut in principio [Col. 0736B] hujus meditationis vos monui, de novissimis vestris semper cogitetis; quia sic cogitantes, semperque de exitu vestro metuentes non facile peccabitis [460 1Kb] , et sic usque in extremum viventes, finita temporali laetitia, quae dum sic timebatis, circa oculos vestros quasi ventus volabat, non vanitatem, sed veritatem, quae Christus est, invenietis, ad quam vos perducat qui vos creavit. Amen.



MEDITATIO VI [461 1Kb] . Ad roborandum spiritum ne desperemus; quia si veram poenitentiam agimus, veram misericordiam sine dubio de omnibus peccatis nostris inveniemus.

Cum ad peccata quae feci [462 1Kb] respicio, et poenas et tormenta intelligo, quae pro iis pati debeo, non parvum [Col. 0736C] timorem habeo. Itaque multum anxius et multum timidus de perditione mea, si forte alicubi aliquam consolationem inveniam [463 1Kb] requiro. Sed heu [464 1Kb] miser! nullam invenio; quia non solum Creatorem meum, sed et illum, et omnem creaturam ejus a me offensam esse certus [465 1Kb] existo. Creator itaque meus cum omni creatura sua, peccatis meis graviter offensus, me damnat; mea conscientia certa de suis malis operibus, ex omni parte me accusat. Et ita nullam consolationem invenio, nec ab ullo [466 1Kb] facile me puto habere. Quid ergo faciam? quo me convertam sic desolatus, sic peccatorum meorum malitiis involutus? Si ad illum [467 1Kb] , qui me rectum fecit, redire volo, ejusque ineffabilem pietatem, ut de me misericordiam habeat, deprecor; non parum timeo ne pro [Col. 0736D] tanta temeritate magis eum moveam ad iracundiam adversum me, et pro hoc gravius se vindicet de sceleribus meis, quibus non timui ejus mansuetudinem exasperare. Quid ergo? Remanebo quasi desperatus [Col. 0737A] sine consilio, sine adjutorio? Adhuc Creator meus me patitur vivere: adhuc non dimittit mihi ea, quae sunt necessaria ad sustentationem hujus vitae, ministrare. Et, sicut rebus ipsis experior, peccata mea non possunt [468 1Kb] ejus bonitatem vincere, ut adhuc velit, sicut jam promerui, confundere, et ex toto destruere. Certissimum est ergo illum esse pium erga me, qui tanta bona mihi largitur, nec adhuc de meis iniquitatibus se quaerit vindicare.

Audivi, et sicut ipsi attestantur qui experti sunt, verum est quod audivi, quia ipse fons misericordiae, qui ab initio mundi currere coepit, adhuc currit. Fuit autem multum (ut aiunt) misericors et pius erga primum parentem nostrum Adam, quando illud peccatum de fructu vetito commisit, quod non [Col. 0737B] statim eum, sicut promeruerat, aeterna perditione damnavit; sed emendationem ejus patienter exspectavit, et ut ad gratiam ejus quem offenderat redire posset, misericorditer adjuvit. Misit vero ad hoc opus illi, et omnibus illis qui ex illo exorti sunt, saepius suos angelos, monens ut redirent, et poenitentiam pro suis iniquitatibus agerent; quia ipse eos adhuc libenter reciperet, si de peccatis suis ex toto corde poeniterent. Sed ipsi adhuc in peccatis suis perdurantes, ejusque monita spernentes, addiderunt peccata peccatis, et quasi insani et abominabiles in suis iniquitatibus facti, cum in honore facti essent propter similitudinem Dei, coeperunt mores bestiarum contra naturam imitari.

Misit praeterea patriarchas, misit prophetas; sed [Col. 0737C] nec sic illi voluerunt relinquere vias suas tortas et perversas: sed quosdam illorum, qui eis monita salutis dabant, interficiebant; alios variis et inauditis tormentis cruciabant. Castigabat tamen eos aliquando, ut misericors pater, non ut irritatus malis operibus illorum se de contumeliis, quas ei faciebant, vindicaret; sed ut correcti ad illius misericordiam redirent, qui nullo modo vult illorum, quos bonitate sua creavit, perditionem. Sed cum nec admonitione, nec correctione saepius ab eo visitati reverterentur, non se potuit fons pietatis ultra retinere; sed de sinu Patris descendens, assumpta vera humanitate, assumpta peccatorum similitudine, coepit eos dulciter monere, ut salutarem tunc de peccatis suis poenitentiam agerent, et ipsum esse Filium Dei [Col. 0737D] cognoscerent. Pro illorum enim salute venerat, et propter hoc, non desperarent: sed certissime adhuc de omnibus peccatis suis veniam habere se crederent, si tantum [469 1Kb] illa dimitterent, et poenitentiam agerent. Nullum est enim tam grave peccatum, quod non possit per poenitentiam aboleri; ita ut nec jam amplius vel ipse diabolus de eo valeat reminisci. Cernentes ergo peccatores tantam dulcedinem Creatoris [Col. 0738A] sui, coeperunt et ipsi certatim ad fontem currere misericordiae, ad fontem pietatis, et peccata sua in eo lavare. Coepit autem et ipse fons pietatis cum peccatoribus convesci, coepit eis aperire sacramenta confessionis sanctae, per quam alleviatur omne onus peccati; quia in vera confessione mundatur omnis macula delicti.

Post haec appropinquante tempore, quo pati deberet pro redemptione peccatorum, Judaei, ex quorum stirpe secundum carnem ortus est, ducti invidia, illum, pro eo quia erat pius et misericors, crucifixerunt. Qui tamen et in ipsa morte non immemor pietatis suae, pro interfectoribus suis Patrem suum rogabat, ut dimitteret illis hoc peccatum: Non enim sciunt, inquit, 213 quid faciunt (Luc. XXIII, 34). Excusat illos [Col. 0738B] dulcissima Domini pietas, qui non vult mortem peccatoris, sed ut convertatur, et vivat (Ezech. XXXIII, 11). Cujus ergo cor tam durum, tamque lapideum non emollire possit tanta mansuetudo Creatoris nostri? Quem cum in multis creatura sua, quam ad imaginem et similitudinem suam [470 1Kb] de nihilo creavit, dehonestaret, non se vindicavit, sed dehonestatus, et multis malis operibus illorum irritatus, patienter tulit, et ut ad illum sine haesitatione redirent, dulciter admonuit. Pius ergo et dulcis Dominus noster Jesus Christus, sicut per prophetam dicitur, non vult mortem peccatoris, sed ut relinquat vias suas malas (Ezech. XVIII, 23), et sic poenitentiam agens de iniquitatibus suis, revertatur ad gratiam sui Creatoris. Quam misericors etiam sit erga peccatricem [Col. 0738C] animam, dicit per alium prophetam, exhortans eam ut etiam post peccatum revertatur ad eum, et invenient [471 1Kb] misericordiam. Tu autem, inquiens, fornicata es cum amatoribus multis (Jer. XXXI, 1), id est, tu quae in baptismate mihi fidem promiseras, tuam castitatem cum amatoribus multis commaculans [472 1Kb] violasti, tamen poenitentiam age, et revertere ad me, et suscipiam te. Nullus ergo peccator desperet, quando fornicata [473 1Kb] cum multis amatoribus recipitur, quia fons pietatis et misericordiae Jesus Christus nullius iniquitatibus exhauritur, nullius sceleribus [474 1Kb] polluitur, sed semper purus, et abundans gratia dulcedinis, omnes ad se revertentes infirmos et peccatores recipit, et quibuscunque peccatis sint maculati, abluit. Et ut certi sint omnes [Col. 0738D] peccatores et iniqui se veniam peccatorum suorum accipere, si ipsa peccata sua curant dimittere, et poenitentiam agere, ipse fons pietatis, pro amore quem erga eos [475 1Kb] habebat, eamdem carnem quam pro eis sumpsit, sicut superius exposui, pertulit crucifigi, ut qui erant peccatis mortui, nec aliter ad vitam redire poterant, nisi pretio sanguinis ejus redempti, nullo modo desperent [476 1Kb] , cernentes [Col. 0739A] pretium quod est [477 1Kb] datum pro peccatis suis.

Cum itaque videam tantam pietatem Domini mei Jesu Christi, totque peccatores et iniquos currere ad fontem pietatis, nullum excludi omnesque recipi, debeo ego solus desperare quod ipse fons pietatis, qui alios abluit, mea peccata non possit abluere? Scio, certo scio, et vere credo quia qui alios abluit, me quoque potest abluere, et mihi, si vult, quia potentissimus est, omnia peccata mea dimittere. Sed inter peccatorem et peccatorem est magna differentia, id est inter illum qui plus peccat, et eum qui minus peccat. Unde ego considerans quantum peccavi, quantisque iniquitatibus infelix anima mea polluta sit, intelligo me non solum aequalem cum aliis peccatoribus, sed plus quam ullum [478 1Kb] peccatorem, [Col. 0739B] et ultra omnes peccatores, esse peccatorem. Plures enim peccaverunt, et tunc cessaverunt; quidam, etsi saepius peccaverint, tamen aliquando suis malitiis finem imposuerunt. Item alii et si [479 1Kb] multa mala fecerunt, multa etiam bona facere non omiserunt, quibus vel ut ex toto ipsa mala dimitterentur [480 1Kb] , promeruerunt, vel ut tolerabiliorem ipsam poenam gehennae haberent sibi acquisierunt. Ego autem miser, et super omnes miseros et peccatores peccator et miser, intelligens et sciens ad quantam perditionem me traheret peccatum, et peccati delectatio, a peccatis et malefactis nunquam cessare curavi, sed semper auxi peccata peccatis, et ita totum libens et volens in perditionem peccati me infelix immersi, et nisi immensa Domini bonitas [Col. 0739C] me adhuc pateretur, jam diu est quod ab ipsa gehenna debuissem esse devoratus. Qui ergo [481 1Kb] taliter vixi, qui tanta mala commisi, qui tantis iniquitatibus me involvi, quomodo audebo cum aliis peccatoribus qui tanta mala non fecerunt, currere ad fontem misericordiae; ne propter fetorem, scelerum meorum me nolit [482 1Kb] , sicut alios peccatores, quorum fetor tolerabilior est, abluere? Adjuva ergo, Domine Jesu Christe, adjuva creaturam tuam, et si magnitudine peccatorum obrutam; a te tamen videns creatam, adjuva ne desperet, quia, sicut credimus, nulla enormitas scelerum te vincere potest, si tantum peccator de tua misericordia non desperet.

Patere ergo me, Domine Jesu Christe, patere tuam ineffabilem pietatem inspicere, et quam dulcis [Col. 0739D] et bonus sis erga peccatores et miseros, enarrare. Hoc idem superius dixi, sed multum me delectat, quoties occasio apta se offert, reminisci quanta sit erga peccatores gratia tuae dulcedinis. Pro amore enim et redemptione peccatorum, non solum illorum qui minus vel plus peccant, sed etiam illorum qui ultra modum peccant, si tantum modo poeniteant, de sinu Patris descendisti, Virginis uterum [Col. 0740A] intrasti, carnem ex ea veram assumpsisti, in mundo conversans omnes peccatores ad poenitentiam vocasti, ad ultimum, crucis patibulum pro illis pertulisti, et sic mortuus secundum carnem, vitam quam juste pro suis peccatis perdiderant, illis reddidisti. Itaque cum [483 1Kb] respicio ad mala opera quae operatus sum, si me judicare vis secundum quod merui, certus sum de perditione mea, cum vero respicio ad mortem tuam, quam pro redemptione peccatorum passus es, non despero de misericordia tua. Latro vero ille, qui pro suis sceleribus tecum crucifixus est, usque ad ipsius animae exitum [484 1Kb] semper in peccatis fuit, sed tamen in ipsa hora suae expirationis, quia sua mala confessus est, et culpam clamavit, misericordiam invenit, et tecum ipso die [Col. 0740B] in paradiso fuit (Luc. XXIII, 43). Cernens ergo te pro redemptione peccatorum esse mortuum, manus tuas et pedes clavis confixos, latus tuum lancea militis apertum, undam sanguinis et aquae de eodem tuo latere currentem, desperare debeo? Unum tantummodo est quod vis, sine quo nullus peccator potest salvari, scilicet, ut de malis nostris poeniteamus, et, in quantum possumus, emendare curemus. Hoc si fecerimus, securi sumus [485 1Kb] quia, si nos sic facientes invenerit dies ultimus (quandoquidem et exemplum latronis, qui sic in ultima hora meruit salvari, habemus), confidentes de ineffabili pietate Domini nostri Jesu Christi, accusationem inimici aut parum, aut nihil omnino timere possumus. Habentes ergo ante oculos nostros pretium nostrae redemptionis, [Col. 0740C] mortem videlicet et sanguinem Redemptoris nostri, qui in remissionem effusus est [486 1Kb] pro peccatis nostris, habentes etiam exemplum latronis, et multorum qui in multis et magnis peccatis erant involuti, quos ipse fons pietatis Jesus Christus misericorditer absolvit, non desperemus, sed curramus securi de remissione peccatorum ad ipsum fontem pietatis, in quo jam tot, et tam magnos peccatores ablutos [487 1Kb] et videmus, et agnoscimus, et certi simus nos similiter abluendos ab eodem fonte misericordiae, si abstineamus a malitiis et a peccatis nostris, et, in quantum possumus, curemus deinceps bona operari. Ut vero a malis abstineamus, et bona faciamus, hoc nostra virtute sine illius adjutorio facere non possumus. Illius ergo ineffabilem misericordiam deprecemur, cui [Col. 0740D] cura fuit nos facere, cum non essemus, ut nobis sic concedat in hac vita, antequam hinc exeamus, nostra peccata emendare, et sic assiduis compunctionibus mundare, quatenus ista finita, recto cursu, nullo impediente, ad eum valeamus pervenire, ut cum illo simus in perpetua claritate juncti angelicis choris, et omnibus sanctis, qui jam illa fruuntur gaudentes sine fine.
[Col. 0741A]


MEDITATIO VII [488 1Kb] .

I. Quod nihil stabile est in mundo.---214 Nihil certius morte, nihil hora mortis incertius [489 1Kb] . Cogitemus ergo [490 1Kb] quam brevis sit vita nostra, quam lubrica via, quam certa mors, et hora mortis incerta. Cogitemus [491 1Kb] quantis amaritudinibus admistum sit, si quid dulce aut jucundum in via hujus vitae, occursu suo nobis alludit. Quam fallax ac suspectum, quam instabile et transitorium est quidquid amor hujus mundi parturit [492 1Kb] ; quidquid species aut pulchritudo temporalis promittit, quidquid delectatio carnis protendit. Consideremus etiam quae sit patriae coelestis suavitas aut dulcedo, serenitas et amoenitas: et perpendamus unde cecidimus, et ubi jacemus; quid perdidimus [493 1Kb] , et quid invenimus, ut ex utroque intelligamus [Col. 0741B] quantum nobis in hoc [494 1Kb] exsilio lugendum sit. Hinc Salomon ait: Qui apponit scientiam, apponit et dolorem (Eccli. I, 18), quia quanto magis homo [495 1Kb] intelligit mala animae suae [496 1Kb] , tanto magis suspirat et gemit. Meditatio siquidem parit scientiam, scientia compunctionem, compunctio devotionem, devotio orationem commendat. Meditatione assidua homo ad sui cognitionem illuminatur. In compunctione ex consideratione [497 1Kb] malorum suorum cor intimo [498 1Kb] dolore tangitur.

II. De multiplicibus beneficiis Dei [499 1Kb] .---Miser ego [500 1Kb] , quantum deberem diligere Dominum meum [501 1Kb] , qui me fecit cum non eram, redemit cum perieram. Non eram, et de nihilo me fecit. Inter caeteras alias creaturas ratione carentes non fecit me, id est, non arborem, non avem, non aliquod de animalibus, sed [Col. 0741C] hominum voluit me esse. Dedit mihi vivere [502 1Kb] , sentire, et discurrere [503 1Kb] ; perieram, et ad mortalem descendit; immortalis mortalitatem suscepit [504 1Kb] , passionem sustinuit, mortem vicit, et sic me [505 1Kb] restauravit: sic sic gratia [506 1Kb] ejus et misericordia ejus semper praevenerunt [507 1Kb] me; de multis etiam [508 1Kb] periculis liberavit me liberator meus [509 1Kb] . Quando errabam, [Col. 0742A] reduxit [510 1Kb] me; quando ignorabam, docuit me; quando peccabam, corripuit me; quando contristabar [511 1Kb] , consolatus est me; quando desperabam, confortavit me; quando cecidi, erexit me; quando steti, tenuit me; quando ivi, duxit me: quando ad eum veni, suscepit me. Haec et alia multa fecit mihi Dominus meus Jesus Christus [512 1Kb] , de quibus erit mihi dulce semper gratias [513 1Kb] agere ut [514 1Kb] pro omnibus beneficiis suis possim eum amare, et semper laudare. Pro his enim omnibus quid [515 1Kb] illi rependam non habeo, nisi tantum ut diligam eum ex toto corde meo. Non enim melius, nec decentius quam per dilectionem datum est [516 1Kb] .

III. Hic reprehendit se peccator de ingratitudine divinorum beneficiorum.---Ah, ah, ah, Domine Deus, [Col. 0742B] Pater misericordiarum, audeone venire, et apparere in conspectu sanctorum tuorum infelicissimus et miserrimus, tot et tantorum beneficiorum tam ingratus, donorum tuorum tam impudens et tam exsecrabilis abusor? Qui toties ac tandiu ipsis beneficiis tuis te impugnare non veritus sum; qui stipendiis tuis diabolo contra te militare toties et tandiu non erubui, qui ipsa dona tua in arma diabolica convertere non timui, qui me ipso tam abominabiliter abuti praesumpsi, ac me ipsum servum ausus sum exhibere diabolo, et membra mea ejusdem facere, quibus te Creatorem, auctorem et membrorum meorum largitorem impugnavi.

Nunquid non ego sum, Domine Deus meus, qui me ipsum toties exhibui gladium acutum ingrato [Col. 0742C] diabolo ad devorandas animas? Quoties armavi me contra te in alienam mortem? Linguam meam in arcum mendacii toties exhibui, quoties sagittas detractionis ac adulationis in alios misi. Non sufficio, misericordissime ac dulcissime Pater, enumerare membrorum meorum nefarias abusiones, quibus et diabolum armavi, et te benignissimum ac clementissimum impugnavi.
[Col. 0743A]

IV. Recognitio peccati.---Ego sum ille homo dementissimus, quem de nihilo creasti, et de massa peccati et perditionis in filium gratiae tuae elegisti, et in cohaeredem charissimo unigenito Filio tuo Deo et Domino nostro Jesu Christo adoptaveras, et ad honorem et gloriam regni tui, et tanta tam indebitae gratiae tuae largitate me implevisti, qui et abundantiam hujus tantae suavitatis tuae oblitus sum, et tanta bona mihi tradita a te prospiciens, spreto honore regni coelestis, et gloria tua, me in spurium filium et degenerem converti, et diabolo distrahendo per sterquilinia luxuriae et spineta avaritiae, et ad illidendum in scandalis fluctibus et procellis superbiae me tradidi. Ego sum caecus mercator qui pretiosissimis talentorum tuorum divitiis tantam, miserabilis, [Col. 0743B] inopiam et nuditatem et aeterna suspiria mercatus sum; sterquilinio luxuriae et divitiarum sentibus, jucundissimam ac suavissimam pacem; securissimum portum, procella superbiae; aeternam lucem, aeternitatis tenebris; aeterna gaudia, aeternis doloribus; et aeternam gloriam, aeterno opprobrio; et regnum tuum, diabolica servitute commutavi.

Ego sum infirmissimus ille, qui velut signum ad sagittam jaculis peccatorum confodiendum, et vulneribus lacerandum me exposui. Ego sum ille homo qui, velut cadaver canibus infernalibus et omnibus volucribus immundis dissecandum et laniandum, projectus a civitate tua sancta, quae est sanctorum amicorum tuorum, sanctaque jucundissima societate sanctorum spirituum supernorum, vitiorum vermibus [Col. 0743C] comedendum me tradidi. Quam abominabilis appareo coram oculis sanctis tuis, coeno fetidissimo teterrimoque luxuriae immundus ac sordidatus, igne iracundiae et avaritiae semiustus, atque vermibus odii, et invidiae obsessis membris meis, vento superbiae tumidus, monstruosus totus, ulcerosus, atque confossus, tot tantorumque peccatorum meorum diabolicae turpitudinis sigillatus characteribus. Scio, miserator Domine, quod merito et justissime negare me potes, et non me recognoscere non solum filium tuum, sed et creaturam tuam in eo quod talis sum. Nec enim horrenda illa omnigenum turpitudinum monstruosa facies, est creationis aut recreationis tuae, non est abominatio ista imago tui et similitudo aequa. Alteram me creasti. Vere similitudo ista diabolicae turpitudinis me ostendit [Col. 0743D] 215 diaboli hactenus fuisse filium, et tormentorum infidelium haeredem. Haec est mercatio et commutatio, quia caecus et dementissimus ego tuae similitudinis gloriam et honorem abominabilissima ac vilissima feditate mutavi.

Non ideo, sancte Pater, pretiosa illa talenta tua tradideras mihi, ut pro usuris horrendam istam abominationem faceres me tibi reportare. Non ideo mihi tot ac tantis beneficiis tuis debitis seminasti, ut fetorem et spinas et tribulos peccatorum de me colligeres. Non ideo tot et tantis beneficiis me implevisti et ditasti, ut in oppugnationem tuam ea converterem. Non erat intentio benignitatis tuae armare me contra te, nec armare diabolicam auctoritatem [Col. 0744A] donis tuis. Ecce tot hic vulneribus plagatus sum, nec ullo sensu doloris torqueor. Tot et tantis vulneribus confossus non doleo. Video me caecum, qui tot et tantas turpitudines meas et nuditatem non erubesco.

Vere insensibilis sum et stupidus corde, qui tot et tanta damna mea non doleo, et qui mortem meam lugere non valeo. Vere corde lapideo induratus sum, qui nec imminentia mihi aeterna supplicia saltem non timeo. Vere corde congelatissimo, quem beneficiorum incendia admota amore Patris clementissimi calefacere non sufficiunt. Vere largiter me reprehendo, quem nec tuba praedicationis, nec comminationum tuarum tonitrua sufficiunt excitare.

Ubi est dolor penetrabilis, dolor compunctionis, [Col. 0744B] quo totam illam duritiam diabolicam conterere et diruere deberem, et totum lapidem duritiae et obstinationis illius comminuere? Ubi est, Deus meus, ille pudor, quo ante occulos tuos et totius curiae coelestis confundi deberem? Ubi est timor ille tuae vindictae, quo totus ante conspectum tuum contremiscere deberem? Ubi est amor ille, et desiderium pacis, amoris, et gratiae tuae recuperandae quo inardescere deberem? Ubi est torrens ille lacrymarum, quo spurcitias meas ante te delere deberem? Ubi est devotio orationis, qua te mihi placatum et propitium reddere deberem? Quo me vertam, misericors et miserator Pater, qui nihil dignum respectu misericordiae tuae offero majestati tuae? Quo fugiam, [Col. 0744C] piissime Pater, qui sum vacuus omni bono, et etiam plenus omni malo appareo ante conspectum sanctorum tuorum, et sanctarum militiarum exercituum coelestium?

Scio, Domine Deus, dominator vitae meae, quod omne datum optimum, et omne donum perfectum desursum est, descendens a Patre et fonte luminum (Jac. I, 17): scio me nihil posse acceptum offerre coram te et gratum nisi de fonte bonitatis tuae illud praehauserim; et hoc utique te illuminante, docente. Scio hanc arrham misericordiae tuae me praevenire. Scio, dulcissime Pater, quod bona tua sicut fraude nulla tibi arripere aut auferre possum, sic nec ullis meritis obtinere me omnia posse quibus ad te revertar, et complaceam. Quid enim meritis [Col. 0744D] meis deberi potest, nisi mortis aeternae supplicium? Scio quod in beneplacito tuo sancto est me disperdere, secundum multitudinem flagitiorum, facinorum, et negligentiarum et omissionum mearum; vel reformare me, vel facere me tibi acceptabilem secundum divitias inaestimabiles misericordiae tuae, qui solus es reformator creaturae quam solus formasti.

Nunc, misericors Pater, ad te confugio, sciens quod non est mihi fuga a te nisi ad te. Quis me potest liberare de manibus tuis, nisi tu solus? Liberare me potest misericordia tua, quam tot et tantis iniquitatibus meis non solum demerui, sed etiam impugnavi, ab ira justissima tua, quam infelicissimus [Col. 0745A] et gratissimus irritavi. Igitur suscipere me dignare, Domine, revertentem ad te. Averte, obsecro te, oculos sanctos ab ingratitudinibus meis atque spurcitiis. Ad teipsum, obsecro, respice, cui nunquam sine veniae spe supplicatur. In temetipso invenies unde et propter quod miserearis secundum abundantiam suavitatis tuae, et immensitatem misericordiae tuae. Noli, obsecro, ad me respicere, quia nihil in me invenies, nisi unde irasci debeas, vel nisi morte aeterna dignissimum. Averte, obsecro te, Domine, oculos tuos sanctos a conspectu turpitudinum et abominationum mearum, quas si ego perlucide et plene conspicerem et viderem, horrore nimio non sustinerem, sed me ipsum horrerem et fugerem. Averte, obsecro, nares tuas a fetoribus [Col. 0745B] meis; et ad temetipsum converte. Scio, Domine misericordiae, quod mundi sunt oculi tui sancti, et horrorem deformitatis meae, nisi tu dederis mihi bona, quibus placeam tibi, non possunt aspicere. Scio quod tota tua curia coelestis avertit oculos suos, et aures obturat, abominationes meas ferre non sustinens. Sed tu, misericors Pater, ad fontem illum misericordiae convertere, cujus misericordiae non est numerus nec finis, et pio ac sereno vultu respice me creaturam tuam. Creatura tua ego sum, Domine, et opus manuum tuarum.

Reforma igitur, obsecro, quod in me fecisti, et destrue quod ego contra mandata tua in me feci. Hoc igitur destrue quod odisti in me, et quod tu utique non fecisti, sed ego miser. Hoc reforma et [Col. 0745C] refice quod tu ipse fecisti et formasti. Hoc enim est tuum, Domine Deus meus, hoc est odisse, quod non posse. Nihil odisti eorum quae fecisti (Sap. XI, 25). Hoc destrue in me quod meum est, quod utique tu non fecisti, hoc est, turpitudinem abominationum mearum. Ne me destruas. Hanc destrue, misericors et miserator Domine; hanc enim odisti, et hanc ut odisse incipiam mihi largitus es.



MEDITATIO VIII. Elevatio poenitentis ad Patrem.

Respice, obsecro, sancte Pater omnipotens aeterne Deus, ad illam misericordiae tuae exundantissimam abyssum, qua velut diluvium ablutionis charissimi Filii tui unigeniti pretiosissimum vivificumque, in mundi emundatione exundavit, cujus et morte placuit [Col. 0745D] bonitati tuae etiam nos vivificare, et ejus sanguine lavare. Qui etiam Filium tuum charissimum mundo scuto bonae voluntatis tuae (Psal. V, 13) largitus es, quo se ab ira tua protegerent, et mortem quam metuunt, ipse illam scuto justitiae tuae et justissimae irae tuae objecto exciperet. Ubi, quantum per te nobis boni velles, ostendere dignatus es, dum charissimum Filium tuum, velut scutum, irae tuae opponere dignatus es. Et ipsum placuit misericordiae tuae et iram tuam et mortem nostram excipere, iram quam merueramus, et mortem. Ipse vero Unigenitus tuus mortem nostram solus portavit.

Reminiscere miserationum tuarum, Domine, et [Col. 0746A] misericordiarum tuarum, quae a saeculo sunt (Psal. XXIV, 6); et conanti creaturae tuae ad te porrige dexteram. Adjuva infirmitatem conantis ad te. Trahe ipsum, qui scis ipsum non posse ad te venire, nisi tu Pater traxeris eum tuo amore et desiderio (Joan. VI, 44). Fac me servum tibi acceptabilem et placitum, qui scis me non posse aliter tibi placere. Da, ebsecro, dona illa sancta, quibus solis tibi placeam; qui das bona grata petentibus te; fac, quaeso, ut tu solus sis amor meus et desiderium meum, tu solus sis amor 216 meus et timor meus. Vindica me totum tibi qui me totum quod sum, et totum quod in me, imo totum quod sapio, totum quod moveor, debere tibi soli scio. Totum me converte in laudem et gloriam tuam, qui [Col. 0746B] totum me debeo laudi tuae. Ne tradas, obsecro te, Domine, hostibus tuis creaturam tuam, retine eam tibi, cujus est solius plenissime, et singillatim consumma in me quod coepisti, et confirma quod operatus es.

Exaudi, obsecro, orationem meam, cujus tu largitor et inspirator es, antequam invocarem te. Respice supplicantem tibi, qui me, dum erarem, respicere sic dignatus es. Non in vacuum, miserator Domine, orationem istam inspirare dignatus es, non frustra eam largitus es mihi. Ad hoc utique mihi eam largiri dignatus es, ut exaudias me. Ad hoc dedisti mihi, ut supplicarem tibi ut miserearis mihi peccatori et cui jam arrham misericordiae tuae tribuisti, largire residuum. Recupera me, Domine [Col. 0746C] Deus meus, et erue de manibus inimicorum meorum, quia et ipsi tui sunt, et omnipotentiae tuae subjiciuntur; qui etiam nihil oderunt in me, nisi quod dedisti mihi in omnibus bonis actibus. Nihil oderunt in me, nisi quod diligo te. Hoc omnibus studiis et viribus suis et tota fraude moliuntur ne diligam te, ne glorificem te, nec omnino quaeram te.

Ne ergo praevaleant adversum me hostes gloriae tuae, sed magis confundantur multitudine misericordiae tuae, videntes me conversum in laudem et gloriam tuam totum quaerere pacem et gloriam tuam contra insidiantes, et cujus immutationem intendunt. Ne expleri patiaris, obsecro te, Domine, tam iniquam, tam exsecrabilem voluntatem eorum de [Col. 0746D] me, et contra me. Magnifica ergo, Deus meus, animam meam ad annuntiandum laudem tuam, et gloriae tuae praeconia, ut totus de caetero secundum magnitudinem gloriae tuae vivam, totaque vita mea te glorificet. Exemplo meo ad glorificandum te, invita et provoca multos praedestinatos. Abstrahat, quaeso, vilissimos et immundissimos abominabilesque spiritus tenebrarum a me, praesentiae luminositatis et suavitatis gloriae tuae, quam sustinere non possunt. Dirumpe vincula mea, et educ me de conclusione, et de carcere horrido et tenebroso teterrimoque, et de lacu miseriae, et de luto faecis, et de profundo mortis et tenebrarum in libertatem et lucem tuam admirabilem.
[Col. 0747A]

Illumina me fide saluberrima tua, laetifica me et confirma spe jucundissima et certissima tua. Vivifica me dilectione fortissima et justissima tua. Deprime me et humilia atque custodi me timore fortissimo, securissimo et invictissimo tuo. Confunde salubriter me pudore pulcherrimo et gloriosissimo tuo. Quoties ante oculos tuos aliquid quod eos offendat affero, torque me, afflige me dolore muliebri, et suavissimo modo compunctionis medicinae efficacissimae tuae, ne recedam a facie misericordiae tuae vacuus et confusus, sed obtineam quidquid, te jubente, te largiente et inspirante, petam, et quidquid te petentibus promisisti. Sentiam, misericors et miserator Domine, quod non in vanum ad misericordiam tuam confugitur, et praesto es te quaerentibus [Col. 0747B] ad inveniendum te, et quod non deficiam apud te fontem misericordiae tuae, qui de profundo me eripuisti, et quae, et quanta, et quot intelligis, contulisti. Eadem quippe facultate omnipotentiae, sapientiae et bonitatis tuae, qua dixisti et facta sunt omnia, ea facilitate misericordiae tuae dicere potes, et informabuntur in me omnia deformata.

Ecce, omnipotens et misericors Pater, tot et tanta beneficia tua quae recepi, enumeravi, tot et tanta mala, quae bonitati tuae reddidi, recitavi; infelix ego sum et ingratus, qui post tot et tanta mala, quae manent me, et imminent mihi, adhuc gelido, duro et impudenti et mortuo et stupido corde sum coram te, et non erubesco. In tot et tantis [Col. 0747C] latrociniis deprehensus, et solum exspectans infernale patibulum, nec timore concutior, nec dolore torqueor, nec pudore confundor, nec amore tam placidae, tam durabilis bonitatis tuae accendor. An exspectas, dulcissime Pater, et differs respicere in me, et misereri mei, quousque secundum misericordiam tuam dignus ante te appaream, et dignum aliquid rogatu et exauditione tua ante te offeram? Ecce cadaver mortuum, et vermibus scatens, et triduanum fetens ad te veniens in te vitae Largitorem, attuli. Ecce caecum ad illuminandum offero omnipotenti misericordiae tuae, et languidum ad sanandum, et tot et tantis debitis obligatum, ad solvendum, nudissimum et pauperrimum, ad ditandum, in cujus oculis facile est subito honestare [Col. 0747D] pauperem.

Non aliquid aliud possum, clementissime Deus, offerre tibi, nisi memetipsum qualis sum, et ostendere mortem et vulnera mea, nuditatem et paupertatem meam, et debita mea, secundum quae carcerem mortis aeternae timeo. Ostende itaque oculos tuae misericordiae, si quomodo convertaris et ignoscas, et infundas gratiam beatitudinis tuae super me. Nec enim convertere me possum ad te tot et [Col. 0748A] tantis vulneribus et aegritudinibus et morte ipsa depressus, et impotens effectus. Sed tu, misericors Pater, converte me, et convertar ad te. Converte me, Domine, ad te, et contere et contribula cor meum, et sensus vivifici doloris immitte. Non enim est fons bonorum praeter te. Non est a quo accipiam amorem et timorem et dolorem et pudorem, quibus coram te misericordia dignus inveniar, nisi de praelarga misericordia tua super me indignissimum gratiam effuderis. Domine, si istam mihi concesseris, beatus ero. Si in me flagitia et facinora mea vindicare secundum judicium et justitiam tuam dignatus fueris, felix sum; non autem si secundum iram tuam, quae rebelles et contumaces misericordiae tuae comprehendit in fine.
[Col. 0748B]

Et haec est justitia tua, et judicium tuum, misericors Pater, quod timore, et amore, et pudore, et dolore agitur in cordibus veraciter poenitentium et redeuntium ad bonitatem tuam, ut misericordiam consequantur. Confige ergo latronem istum timore tuo sancto, et adure apostatam istum igne amoris et charitatis tuae. Confige, Domine, malefactorem istum dolore vivifico ac saluberrimo tuo; confunde impudentem praevaricatorem istum glorioso tuo pudore. Affige sceleratum istum cruci poenalis laboris, et acceptabilis misericordiae tuae, fac me toto corde esurire et sitire te totis visceribus, totoque desiderio amplecti te. Fac me totis visceribus servire tibi soli, toto studio quaerere quae beneplacita [Col. 0748C] sunt coram te; cui cum Unigenito tuo et Domino nostro Jesu Christo, et Spiritu sancto paracleto dono sanctissimo tuo omnis honor et gloria in saecula saeculorum. Amen.



217 MEDITATIO IX [517 1Kb] . De humanitate Christi.

Jesum Nazarenum a Judaeis innocenter condemnatum, a gentibus cruci affixum, nos Christiani [518 1Kb] divinis honoremus obsequiis. Salvatoris [519 1Kb] infirma nos, qui Christi sumus, reverenter venerari, amanter amplecti, fortiter imitari dignum est et salubre et honorificum. Haec enim sunt instrumenta fortissima; quibus omnipotens virtus, et investigabilis sapientia Dei restaurationem mundi potenter ac mirifice operata est, et usque modo operatur. Christus [Col. 0748D] Dominus minoratus est paulominus ab [520 1Kb] angelis, ut nos aequaret angelis, et quis propter Christum se non humiliet? Christus Dominus pro peccatis nostris crucifixus est, et crucis amara suis amatoribus dulcoravit; mortuus est, et mortem enecavit, ut viveremus per illum; et quis non amet Christum Dominum? quis non patiatur pro Christo? [521 1Kb] Christus per crucis ignominiam ad supernae claritatis gloriam transivit, et data est ei pro sua reverentia [Col. 0749A] a Deo Patre omnis potestas in coelo, et in terra (Matth. XXVIII, 18); ut adorent eum omnes angeli Dei, et in nomine ejus [522 1Kb] omne genu flectatur, coelestium, terrestrium, et infernorum (Phil. II, 10).

Ubi est ergo gloriatio tua, o Christiane [523 1Kb] , nisi in nomine crucifixi Domini tui [524 1Kb] Jesu Christi; in nomine quod est super omne nomen, in quo qui benedictus est super terram, benedicetur in coelis? Gloriamini in nomine sancto ejus, filii redemptionis; date honorem Salvatori vestro, qui magna fecit in vobis, et magnificate nomen ejus mecum, dicentes: Adoramus te, Christe [525 1Kb] , Rex Israel, princeps regum terrae, lux gentium, Domine sabaoth, virtus Dei omnipotentis fortissima. Adoramus te, [Col. 0749B] pretiosum redemptionis nostri pretium, hostia pacifica, quae sola odoris tui mirabili [526 1Kb] suavitate Patrem, qui in coelis [527 1Kb] habitat, ad respiciendum humilia inclinasti, et solus ipse ipsum [528 1Kb] placabilem reddidisti [529 1Kb] . Tuas, Christe, miserationes praedicamus; tuae suavitatis memoriam cum [530 1Kb] abundantia eructamus; tibi, Christe, sacrificium laudis immolamus pro multitudine bonitatis tuae, quam ostendisti nobis, semini nequam, filiis sceleratis [531 1Kb] .

Cum enim adhuc essemus inimici tui, Domine, et mors antiqua in omnem carnem exerceret [532 1Kb] dominium, cui omne semen Adam lege primordialis culpae obnoxium erat, recordatus es uberrimae misericordiae tuae, et prospexisti de sublimi habitatione tua in hanc vallem plorationis et miseriae [533 1Kb] . Vidisti, [Col. 0749C] Domine, afflictionem populi tui, et tactus dulcore charitatis intrinsecus, apposuisti cogitare super nos cogitationes pacis et redemptionis. Et quidem cum esses Filius Dei, verus Deus, Deo Patri sanctoque Spiritui coaeternus et consubstantialis, lucem habitans inaccessibilem (I Tim. VI, 16), portansque omnia verbo virtutis tuae (Hebr. I, 3), non despexisti in hoc nostrae mortalitatis ergastulum altitudinem tuam inclinare, ubi nostram et gustares et absorberes miseriam, nosque reparares ad gloriam. Parum [534 1Kb] fuit charitati tuae, ad consummandum opus nostrae salutis, cherubim, aut seraphim, aut unum ex angelis destinare: ipse ad nos venire dignatus es [535 1Kb] per mandatum Patris, cujus nimiam charitatem experti sumus in te. Venisti, inquam, non locum [Col. 0749D] mutando, sed praesentiam tuam nobis per carnem [536 1Kb] exhibendo. Descendisti a regali solio sublimis gloriae tuae in humilem et abjectam in oculis suis puellam, primo virginalis continentiae voto sigillatam. In cujus sacro utero [537 1Kb] Spiritus [538 1Kb] sancti inenarrabilis [Col. 0750A] virtus et te concipi fecit, et nasci in vera humanitatis natura, ita ut nec majestatem divinitatis in te, nec integritatem virginitatis in Matre, violaret nativitatis occasio.

O amanda, o admiranda dignatio! Deus immensae gloriae, vermis contemptibilis fieri non despexisti; Dominus omnium, conservus servorum apparere voluisti. Parum tibi visum est Patrem te nostrum [539 1Kb] esse; etiam, Domine, frater noster esse dignatus es. Et tu, Domine universorum, qui nullam habes [540 1Kb] indigentiam, inter ipsa nativitatis tuae initia non horruisti abjectissimae paupertatis degustare incommoda. Ut enim ait Scriptura, tibi, cum nascereris, non erat locus in diversorio (Luc. II, 7), neque cunabula, quae teneritudinem tuam exciperent habuisti; [Col. 0750B] sed tu in vili praesepio sordentis stabuli, tu qui terram palmo concludis, involutus panniculis reclinatus es (ibid.); et hospitium, scilicet praesepium a [541 1Kb] brutis animalibus mater tua mutuo accepit. Consolamini, consolamini, qui in sordibus paupertatis enutrimini, quia vobiscum est [542 1Kb] Deus in paupertate, non cubat in deliciis splendidi cubilis, nec enim invenitur in terra suaviter viventium. Quid ultra gloriaris, o dives, lutea res [543 1Kb] , in volutabro lecti picti et delicati, cum Rex regum suo recubitu stramenta pauperum honestare maluerit? Quid dura strata detestaris, cum tener infantulus, in cujus manu sunt omnia, tuis sericis, tuis plumis duras jumentorum stipulas praeelegerit? Sed et tenella haec tua, Christe, infantia a persecutorum gladiis [Col. 0750C] tuta non fuit. Adhuc enim inter dulcia matris ubera sugens dependebas, quando apparuit angelus in somnis Joseph, dicens: Surge, et accipe puerum, et matrem ejus, et fuge in Aegyptum; et esto ibi usquedum dicam tibi; futurum est enim ut Herodes quaerat puerum ad perdendum eum (Matth. II, 13). Jam ex tunc, bone Jesu, pati coepisti. Non solum autem illam infantiae tuae vexationem in te ipso pertulisti, sed et mortem in pusillis tuis, quorum multa millia inter mamillas matrum pro te Herodis trucidavit immanitas.

Infantia vero teneriori decursa, discendae humiliter [544 1Kb] veritatis nobis exemplum praebuisti. Non enim sedisti cum consilio vanitatis (Psal. XXV, 4), sed in medio doctorum, interrogans et audiens illos, [Col. 0750D] cum tamen Dominus scientiarum tu esses (I Reg. II, 3), atque ipsa Dei Patris sapientia. Sed et obedientiae nobis formam praestitisti, dum parentum imperio tu, imperator mundi, humiliter subditus exstitisti. At ubi robustioris aetatis plenitudo advenit, [Col. 0751A] missurus manum ad fortia, egressus es in salutem populi tui, ut gigas fortis ad currendum viam totius miseriae nostrae (Psal. XVIII, 7). Et primum quidem, ut per omnia te fratribus assimilares, servum tuum baptizantem peccatores in poenitentiam, tanquam peccator adiisti; baptizare quoque te postulasti, innocens Agne Dei, quem nulla peccati stilla [545 1Kb] unquam maculavit. Baptizatus es, non te in aquis, sed aquas in te sanctificans; ut per eas sanctificares nos. De baptismo in desertum in Spiritu fortitudinis egressus es, ut et vitae solitariae in te non deesset exemplum. Solitudinem ac jejunium quadraginta dierum, famis acerbitatem, tentamenta illusoris spiritus aequanimiter tolerasti, ut omnia haec nobis tolerabilia efficeres. Demum venisti ad [Col. 0751B] oves quae perierant domus Israel (Matth. X, 6), divini verbi lampadem palam extollens ad illuminationem orbis terrae, et regnum Dei cunctis annuntians, factus es causa salutis aeternae omnibus obtemperantibus (Heb. V, 9), sermonem [546 1Kb] sequentibus 218 signis confirmasti, virtutem divinitatis tuae ostendisti in cunctis male habentibus, omnia omnibus gratis exhibens quae saluti earum congruerent, ut omnes lucrificares. Sed obscuratum est insipiens cor eorum (Rom. I, 21), Domine, et projecerunt sermones tuos retrorsum (Psal. XLIX, 17); neque attenderunt ad omnia mirabilia, quae operatus es in eis, exceptis perpaucis nobilioribus [547 1Kb] athletis, quos inter infima et abjecta mundi elegisti, ut per ipsos alta et fortia magnifice expugnares (I Cor. I, [Col. 0751C] 27). Nec solum ingrati gratuitis tuis beneficiis exstiterunt, sed et contumeliis affecerunt te, Dominum dominantium, et fecerunt in te quaecunque voluerunt (Matth. XVII, 12). Te enim faciente opera [548 1Kb] Dei, quae nemo alius fecit, quid dixerunt? [549 1Kb] Non est hic homo a Deo (Joan. IX, 16); in principe daemoniorum ejicit daemonia (Matth. XI, 18, 19). Daemonium habet; seducit turbas; vorax est et potator vini; amicus publicanorum et peccatorum (Luc. X, 15).

Quid fles? quid suspiras, o homo Dei, dum sustines verborum injurias? Non audis quanta propter te in Dominum Deum [550 1Kb] tuum ceciderunt opprobria? Si patrem familias Beelzebub vocaverunt, quanto magis domesticos ejus? (Matth. X, 5.) Et haec [Col. 0751D] quidem et similia blasphemantes, et aliquoties lapidibus te impetentes, Jesu bone, patienter sustinuisti, et factus es coram eis quasi homo non audiens, [Col. 0752A] et non habens in ore suo redargutiones (Psal. XXXVII, 15). Novissime autem et justum sanguinem tuum [551 1Kb] , a discipulo tuo, filio perditionis, triginta argenteis appretiati sunt (Matth. XXVII, 9), ut praecipitarent animam tuam in mortem sine causa. Et te perditissimi proditoris [552 1Kb] tui perfidia non latebat, quando in coena ablutionis causa etiam coram [553 1Kb] ipso, genu flexo procumbens, maledictos pedes ejus veloces ad effundendum sanguinem tuum sanctissimis manibus tuis attrectare, lavare et extergere dignatus es (Joan. XIII, 5). Et adhuc extento [554 1Kb] collo ambulas, o terra et cinis, adhuc superbia te supra te elevat, adhuc impatientia te exagitat! Intuere humilitatis et mansuetudinis magistrum [555 1Kb] , Dominum Jesum Christum, universae [Col. 0752B] creaturae factorem, tremendum [556 1Kb] judicem vivorum atque mortuorum, ante pedes hominis et traditoris [557 1Kb] sui genua incurvantem. Disce quia mitis est et humilis corde (Matth. XI, 29), et confundere in superbia tua, erubesce impatientiam tuam [558 1Kb] . Hoc quoque erat mansuetudinis tuae, Domine Jesu, quod perfidum illum in coetu fratrum palam detegere et confundere noluisti, sed leniter admonitum accelerare jussisti quod parabatur [559 1Kb] . In omnibus his non est aversus furor ejus a te, sed egressus foras satagebat circa frequens maleficium. Quomodo cecidisti de coelo Lucifer, qui mane oriebaris (Isai. XIV, 12) in deliciis paradisi? [560 1Kb] Gloriosus apparuisti, civium coeli socius, et Verbi divini conviva. Qui nutriebaris in croceis, amplexatus [561 1Kb] es [Col. 0752C] stercora? (Thren. IV, 5.) Tunc clarificata est familia tua, Christe, in modum societatis angelicae, tunc demum divinissimi verbi [562 1Kb] uberrima inundatione felix ille [563 1Kb] conventus ex ore tuo potatus est. Siquidem corruptus ille [564 1Kb] uter foras missus fuerat, quem hujus limpidissimi liquoris infusione sciebas indignum.

Dato autem charitatis et patientiae Salvatoris [565 1Kb] mandato, et disposito fratribus regno Patris tui ad locum traditori tuo notum cum illis divertisti, sciens omnia quae ventura erant super te. Ibi animae tuae tristitiam, quam ex imminente passione sponte assumpsisti; sicut et caetera quae passus es in auribus fratrum profiteri non erubuisti, dicens: Tristis est anima mea usque ad mortem (Matth. XXVI, 38). [Col. 0752D] Positis quoque genibus [566 1Kb] procidisti in faciem tuam, orans in agonia, et dicens: Abba Pater, Pater mi [567 1Kb] , si possibile est, transeat a me calix iste (ibid., 39). [Col. 0753A] Et angustias cordis tui tristissimi [568 1Kb] indicabat sudor ille sanguineus, qui orationis tempore de sanctissima carne tua guttatim decurrebat in terram. Dominator Domine Jesu Christe, unde animae tuae haec tam vehemens tristitia? unde tanti sudoris [569 1Kb] anxietas, et tam anxia supplicatio? Nonne voluntarium omnino Patri sacrificium obtulisti, et nihil invitus pertulisti? Utique, Domine. Arbitramur autem quod et hoc quoque ad consolationem infirmorum membrorum tuorum assumpsisti, ne forte desperet quis, si caro infirma remurmuret, cum tamen ad [570 1Kb] passionem promptus est spiritus. Nimirum et ut majores [571 1Kb] erga te amoris et gratitudinis stimulos haberemus, naturalem carnis infirmitatem, hujusmodi indiciis in te expressisti, [Col. 0753B] quibus doceremur quia vere [572 1Kb] languores nostros ipse portasti; et non absque sensu doloris, passionum sentes percurristi. Vox enim illa, vox carnis fuisse videtur, non spiritus, ex eo quo subjunxisti, Spiritus quidem promptus est, caro autem infirma (Matth. XXVI, 41). Quam promptus enim fuerit spiritus tuus, bone Jesu, ad passionem, evidenter ostendisti, quando venientibus una cum proditore tuo viris sanguinum, quaerentibus animam tuam cum laternis, facibus, et armis per noctem, ultro occurristi, et signo quod [573 1Kb] a duce flagitii acceperant teipsum manifestasti (Joan. XVIII, 3, 4). Nam accedentem ad osculum oris [574 1Kb] tui cruentam bestiam aversatus non es, sed os, in quo dolus inventus non est (Isai. LIII, 9), ori quod abundavit malitia, [Col. 0753C] dulciter applicuisti (Matth. XXVI, 49).

O innocens Agne Dei, quid tibi et lupo illi? Quae conventio Christi ad Belial? (II Cor. VI, 15.) Sed et hoc benignitatis tuae erat, Domine Jesu, ut [575 1Kb] omnia illi exhiberes, quae pravi cordis pertinaciam emollire potuissent. Nam et veteris amicitiae illum commonuisti, dicens: Amice, ad quid venisti? (Matth. XXVI, 50.) Et horrore sceleris sui cor impii ferire voluisti, cum ei dicebas [576 1Kb] (Luc. XXVI, 48): Juda, osculo Filium hominis tradis. Et ecce Philistiim super te, Samson (Jud. XVI, 14, 16). Non illos a te absterruit [577 1Kb] , quod in hora comprehensionis tuae omnipotenti brachio tuo terrae [578 1Kb] eos allisisti, non quidem defensionis causa, sed ut cognosceret [Col. 0753D] humana praesumptio nihil se posse adversum te, nisi quantum permitteretur a te. Et quis audiat sine gemitu qualiter in illa hora homicidas manus tibi injecerunt, et innocentes manus tuas, bone Jesu, vinculis constringentes, te Agnum [579 1Kb] mansuetissimum [Col. 0754A] nihil obloquentem [580 1Kb] , ad instar latronis, contumeliose pertraxerunt ad victimam? Sed nec tunc misericordiam tuam super inimicos tuos distillare favus dulcedinis tuae, Christe, cessavit. Nam et mutilam ab discipulo [581 1Kb] tuo aurem inimici sanasti [582 1Kb] ; et defensoris tui zelum a laesione trahentium te compescuisti. Maledictus furor eorum, quia pertinax, quem nec majestas miraculi, nec pietas beneficii confringere potuit.

Concilio malignantium adversus te pontificum praesentatus es, et [583 1Kb] veritatem, prout oportuit [584 1Kb] , confessus, quasi de blasphemia adjudicatus es morti. Amantissime Domine Jesu, quanta illic indigna a propria [585 1Kb] gente pertulisti? Vultum tuum honorabilem, in quem desiderant angeli prospicere, [Col. 0754B] qui omnes coelos adimplet laetitia, quem deprecantur omnes divites plebis (Psal. XLIV, 13), polluti labii sui sputis inquinaverunt, sacrilegis manibus ceciderunt, velo operuerunt in derisionem, et te Dominum universae creaturae, tanquam servum contemptibilem, colaphizaverunt. Adhuc autem et animam tuam incircumciso cani deglutiendam tradiderunt. Vinctum siquidem ante faciem Pilati praesidis te [586 1Kb] perduxerunt, postulantes supplicio crucis perimi te qui peccatum non noveras; et virum homicidam donari sibi (Act. III, 13, 14), lupum Agno, auro lutum praeponentes [587 1Kb] . O indignum et infelix concambium! Et quidem non ignorabat impius ille per invidiam hoc fieri in te, nec tamen abstinuit a te temerarias manus, sed replevit amaritudine [Col. 0754C] animam tuam sine causa. Illudendum Herodi te misit, illusum recepit, nudum in conspectu irrisorum astare te fecit [588 1Kb] : nec pepercit amarissimis verberibus virgineam carnem tuam divellere, plagis, livores livoribus crudeliter infligens.

Electe puer Domini mei [589 1Kb] , quid tanta amaritudine, quid tanta confusione [590 1Kb] dignum commiseras? prorsus nihil: ego homo [591 1Kb] perditus, totius contritionis, totius confusionis tibi [592 1Kb] causa exstiti. Ego uvam acerbam comedi, 219 et dentes tui obstupuerunt, quia quae non rapuisti tunc exsolvebas (Psal. LXVIII, 5). In omnibus his non est perfidorum [593 1Kb] Judaeorum satiata [594 1Kb] impietas. Novissime autem in manus incircumcisorum militum devolutus es, morte turpissima consumendus. [Col. 0754D] Parum erat sacrilegis istis crucifigere te, nisi prius et ipsi replevissent illusionibus animam tuam (Psal. XXXVII, 8). Quid enim de illis ait Scriptura? Et congregaverunt ad eum universam [Col. 0755A] cohortem in praetorium; et exuentes eum vestimentis suis, induerunt eum tunica purpurea, et chlamydem coccineam circumdederunt ei; et plectentes coronam de spinis, imposuerunt capiti ejus, et arundinem in dextera ejus, et genu flexo illudebant ei, dicentes: Ave, rex Judaeorum; et dabant ei alapas, et exspuentes in eum accipiebant arundinem, et percutiebant caput ejus. Et postquam illuserunt ei, induerunt eum vestimentis suis; et duxeruut, ut crucifigeretur, bajulantem sibi crucem. Et perduxerunt eum in Golgotha, et dabant ei vinum myrrhatum cum felle mistum bibere; et cum gustasset, noluit bibere (Matth. XXVI, 27-34). Tunc crucifixerunt eum, et duos latrones cum eo, hinc et hinc, medium autem Jesum. Jesus autem dicebat: Pater, dimitte illis, quia nesciunt quid faciunt [Col. 0755B] (Luc. XXIII, 33, 34). Postea sciens Jesus quia jam omnia [595 1Kb] consummata erant, ut Scriptura impleretur, dixit: Sitio. Et currens unus ex eis acceptam spongiam implevit aceto, et imposuit arundini, et dabat ei bibere. Cum autem accepit [596 1Kb] acetum, dixit: Consummatum est (Joan. XIX, 28-30). Et exclamans voce magna dixit: Pater, in manus tuas commendo spiritum meum (Luc. XXIII, 46); et inclinato capite tradidit spiritum (Joan. XIX, 30). Tunc unus militum lancea latus ejus aperuit, et continuo exivit sanguis et aqua (ibid., 34).

Expergiscere nunc, anima mea, excutere [597 1Kb] de pulvere, et contemplare attentius virum hunc memorabilem quem in [598 1Kb] speculo evangelici sermonis quasi praesentem intueris. Attende, anima mea, qui [Col. 0755C] est iste qui ingreditur habens imaginem quasi Regis et nihilominus servi despectissimi confusione repletus est [599 1Kb] . Coronatus incedit, sed ipsa ejus corona cruciatus est illi, et mille puncturis speciosum ejus verticem divulnerat. Regali purpura induitur, sed potius in ea despicitur quam honoratur. Sceptrum in manu gestat [600 1Kb] ; sed eo ipso caput ejus reverendum feritur. Adorant coram ipso positis in terram [601 1Kb] genibus, regem conclamant, et continuo ad conspuendum amabiles genas ejus insiliunt [602 1Kb] , maxillas palmis concutiunt, et honorabile collum inhonorant [603 1Kb] . Vide alia [604 1Kb] , quomodo per omnia vir iste coarctatur et conspuitur et spernitur [605 1Kb] . Sub crucis onere dorsum incurvare jubetur, et suam ipsius portare ignominiam. Ad locum deductus supplicii [Col. 0755D] myrrha potatur et felle. In cruce [606 1Kb] sublevatur, et dicit: Pater, dimitte illis, quia nesciunt quid faciunt (Luc. XXIII, 34). Qualis est hic, qui in omnibus pressuris suis nec semel os suum aperuit, ut aut querelae, aut excusationis, aut comminationis, aut maledictionis verbum adversus maledictos canes [Col. 0756A] istos proferret et novissime verbum benedictionis, quale a saeculo non est auditum, super inimicos suos effudit? Quid hoc viro mansuetius? quid benignius, anima mea, vidisti? Adhuc autem attentius [607 1Kb] illum intuere, quia et grandi admiratione et tenerrima compassione dignus apparet. Vide nudum et verberibus laceratum, in medio latronum cruci ignominiose ferreis clavis affixum, aceto in cruce potatum, et post mortem lancea in latere vulneratum, et copiosos sanguinis rivos ex quinque vulneribus manuum, pedum et lateris effundentem. Fletum deducite, oculi mei [608 1Kb] ; liquiesce, anima mea, igne compassionis super contritione amabilis viri illius, quem in tanta mansuetudine tantis vides afflictum doloribus.
[Col. 0756B]

Et jam quidem infirma ejus, anima mea, vidisti, et miserata [609 1Kb] es? nunc [610 1Kb] majestatem ejus attende, et [611 1Kb] miraberis. Quid enim ait Scriptura? A sexta autem hora tenebrae factae sunt in universa terra [612 1Kb] , usque in horam nonam, et obscuratus est sol (Luc. XXIII, 44, 45); et velum templi scissum est a summis [613 1Kb] usque deorsum; et terra mota est, et petrae scissae sunt; et monumenta aperta sunt; et multa corpora sanctorum, qui dormierant, surrexerunt (Matth. XXVII, 51, 52). Qualis est hic, quia coelum et terra compatiuntur ei, cujus mors mortuos vivificat? Cognosce, anima mea, cognoce; hic est Dominus Jesus Christus Salvator tuus, unigenitus Dei Filius, verus Deus, verus homo, qui solus sub sole sine macula inventus est. Et ecce quomodo cum sceleratis reputatus [Col. 0756C] est (Isai. LIII, 12), et quasi vir leprosus, et novissimus virorum aestimatus est (Ibid. 3, 4). Et tanquam abortivum, quod projicitur a vulva, sic projectus est ab utero matris suae infelicis Synagogae (Job. XXXI, 16). Iste formosus prae filiis hominum, quam deformis prae filiis hominum factus est! Siquidem vulneratus est propter iniquitates nostras, et attritus est propter scelera nostra (Isai. LIII, 5). Et factus est holocaustum suavissimi odoris in conspectu tuo, Pater aeternae gloriae, ut averteret indignationem tam a nobis, et consedere sibi nos faceret in coelestibus.

Respice, Domine sancte Pater, de sanctuario tuo, et de excelso coelorum habitaculo, et intuere hanc sacrosanctam hostiam, quam tibi offert magnus Pontifex noster, sanctus puer tuus Jesus [614 1Kb] pro peccatis [Col. 0756D] fratrum suorum; et esto placabilis super multitudinem malitiae nostrae. Ecce vox sanguinis fratris nostri Jesu clamat ad te de cruce. Quid enim est, Domine, quod pendet in ea? Pendet, inquam, quia [615 1Kb] praeterita quasi praesentia coram te sunt. Cognosce, Pater; tunica filii tui Joseph haec est [616 1Kb] fera pessima [Col. 0757A] devoravit eum, et conculcavit in furore suo vestimentum ejus, et omnem decorem illius reliqui corporis [617 1Kb] inquinavit, et ecce quinque scissuras lamentabiles in eo dereliquit. Hoc est vestimentum quod in manu Aegyptiae meretricis, innocens puer tuus Jesus pro peccatis fratrum suorum dereliquit [618 1Kb] , meliorem aestimans jacturam pallii quam pudicitiae [619 1Kb] ; magisque eligens spoliatus a carnis pallio in carcerem mortis descendere quam pro mundi gloria adulterinae voci acquiescere; illi, inquam, voci, qua dictum est: Haec omnia tibi dabo, si cadens [620 1Kb] adoraveris me (Matth. IV, 9); quod utique esset dormire cum adultera. Et [621 1Kb] nunc, Domine Pater, scimus quia vivit Filius tuus, et dominatur in tota terra Aegypti (Gen. XLV, 26), imo in omni loco dominationis [Col. 0757B] tuae. Eductus enim ad imperium tuum de carcere mortis et inferorum, et attonsus mortalitatis comam, mutata veste carnis [622 1Kb] , in immortalitatis decore refloruit, et cum gloria suscepisti eum. Subnervavit diri Pharaonis [623 1Kb] imperium, et cum triumpho nobili virtute propria coelos penetravit. Et ecce gloria et honore coronatus in dextera majestatis tuae assistit vultui tuo pro nobis. Frater enim et caro nostra est (Gen. XXXVII, 27).

Respice, Domine, in faciem Christi tui (Psal. LXXXIII, 10), qui tibi usque ad mortem obediens factus est (Phil. II, 8), nec recedant ab oculis tuis cicatrices vulnerum ejus in perpetuum, ut memineris quantam satisfactionem pro peccatis nostris ab eo susceperis. Utinam, Domine, appendas in statera [Col. 0757C] peccata quibus [624 1Kb] iram meruimus, et calamitatem, quam passus est pro nobis innocens Filius tuus. Certe, Domine, haec gravior apparebit, et magis digna, ut ipsam [625 1Kb] effundas misericordiam super [626 1Kb] nos quam sint illi, aut in ipsis [627 1Kb] contineas in ira misericordias tuas. Gratias tibi, Domine sancte Pater [628 1Kb] , referat omnis lingua super abundantia [629 1Kb] pietatis tuae, qui unico Filio cordis tui non pepercisti, sed pro nobis illum tradidisti in mortem, ut tantum, tamque fidelem advocatum haberemus in coelis coram te.

Et tibi, Domine Jesu, fortissime zelotes, quid gratiarum, quid retributionis digne retribuam ego homo, pulvis, et cinis, et vile figmentum? Quid enim pro salute mea facere debuisti, et non fecisti? Ab [Col. 0757D] imo pedis usque ad summum verticis totum in aquis [630 1Kb] passionum te demersisti, ut me totum de illis extraheres; et intraverunt aquae usque ad animam tuam (Psal. LXVIII, 2). Nam et animam tuam in mortem [Col. 0758A] perdidisti, ut animam meam perditam mihi redderes. Et ecce duplici debito me 220 obligasti; nam et pro eo quod dedisti, et pro eo quod mei causa perdidisti, debitor tibi sum. Et pro mea quidem vita bis a te mihi data, semel in creatione, semel in redemptione, quid magis juste tibi reddam quam ipsam, non habeo; pro tua autem pretiosa anima ita contribulata, quid ab homine digne rependi possit, non invenio. Nam si coelum et terram et omnem ornatum eorum pro ea rependere possem, certe nec sic usque ad mensuram debiti ullatenus attingerem. Ut autem et idipsum quod habeo [631 1Kb] et possum [632 1Kb] , tibi, Domine, retribuam, tui muneris est. Diligendus ergo es [633 1Kb] toto corde, tota anima, tota mente, tota virtute, et tua modo [634 1Kb] sequenda [Col. 0758B] vestigia qui mori dignatus es pro me. Et quomodo fiet istud in me, nisi per te? Adhaereat anima mea post te (Psal. LXII, 9), quia tota virtus ejus pendet ex te.

Et nunc, Domine, Jesu Redemptor meus, te ut verum Deum adoro, in te credo, in te spero, et quibus possum desideriis ad te suspiro. Adjuva imperfectionem meam, ad tuae passionis gloriosa insignia, in quibus salutem meam operatus es, totum me inclino. Tuae victoriosae crucis regale vexillum in nomine tuo, Christe, adoro; tuum spineum diadema, tuo rubentes sanguine clavos, tuo sancto lateri immersam [635 1Kb] lanceam, tua vulnera, tuum sanguinem, tuam mortem, tuam sepulturam, tuam victoriosam resurrectionem et glorificationem, Christe, supplex [Col. 0758C] adoro et glorifico. Odor enim vitae mihi spirat in omnibus his. Horum vivifico odore spiritum meum, Domine, a peccati morte ressuscita. Horum virtute ab astutiis Satanae me custodi, meque conforta, ut et jugum mandatorum tuorum suave mihi fiat, et onus crucis, quod post te bajulare me jubes, humeris animae meae leve sit atque portabile (Matth. XI, 30). Quae est enim fortitudo mea, ut juxta praeceptum tuum mundi pressuras tam multiplices animo invicto sustineam? Nunquid pedes mei tanquam cervorum (Psal. XVII, 34), ut te velociter currentem [636 1Kb] per spinas et confraga passionum consequi valeam? Sed audi, quaeso, vocem meam, et inclina super servum [637 1Kb] tuum suavem illam crucem, quae lignum vitae est his qui apprehenderint eam, et ut et [Col. 0758D] spero [638 1Kb] , curram alacriter. Portabo infatigabiliter eam quae ab inimicis est crucem post te. Illam, inquam, divinissimam crucem humeris meis impone, cujus latitudo est charitas, super omnem creaturam [Col. 0759A] se extendens; cujus longitudo, aeternitas, cujus sublimitas, omnipotentia; cujus profunditas, inscrutabilis sapientia est. Confige illi manus meas, et pedes meos, et totam formam passionis tuae servo tuo [639 1Kb] indue. Da mihi, obsecro, continere ab operibus carnis, quae odisti; et facere justitiam, quam dilexisti; et in utroque tuam quaerere [640 1Kb] gloriam, et sinistram quidem meam clavo temperantiae, dexteram vero clavo justitiae in illa sublimi cruce confixam arbitrabor. Da menti meae jugiter meditari in lege tua, et omnem cogitatum jugiter jactare [641 1Kb] in te; et dexterum pedem meum eidem ligno vitae prudentiae clavo affige. Da ut ministram [642 1Kb] spiritus mei sensualitatem nec enervet labentis vitae [643 1Kb] infelix felicitas, nec conturbet perennis vitae praemia felix infelicitas, [Col. 0759B] et sinister quoque pes meus fortitudinis clavo in cruce tenebitur. Ut autem et spinarum capitis tui aliqua in me similitudo appareat, detur, obsecro, menti meae et salubris poenitentiae compunctio, et alienae miseriae compassio, et stimulus zeli aemulantis quod rectum est coram te, et ad te convertar in aerumma mea, dum triplex mihi configitur spina (Psal. XXXI, 4). Libet ut et spongiam per arundinem ori meo porrigas, et aceti amaritudinem gustui meo adhibeas. Libet ut per Scripturas tuas rationi meae conferas gustare et videre quomodo florens hic mundus tanquam spongia inanis est, et omnia concupiscentia ejus aceto amarior. Ita, Pater, in me fiat, ut calix iste Babylonis aureus inebrians [644 1Kb] omnem terram (Jer. LI, 7), nec inani me splendore seducat, [Col. 0759C] nec falsa dulcedine inebriet, quemadmodum eos qui tenebras lucem, et lucem tenebras, amarum dulce, et dulce amarum arbitrantur (Isai. V, 20). Vinum myrrhatum [645 1Kb] suspectum est mihi pro eo quod tu ex eo bibere noluisti, forte quia nimiam acerbitatem [646 1Kb] , crucifixorum tuorum indicabat. Tuae quoque vivificae morti servum tuum [647 1Kb] configura, faciens in me ut moriar quidem peccato secundum carnem, vivam autem justitiae secundum spiritum. Ut autem integram crucifixi imaginem portare me glorier; illud quoque quaeso, quod [648 1Kb] post mortem tuam insatiabilis malitia impiorum [649 1Kb] in te exercuit, hanc in me similitudinem exprime. Vulneret cor meum vivus et efficax sermo tuus penetrabilior [650 1Kb] omni lancea acutissima, et pertingens usque [Col. 0759D] ad interiora animae meae (Hebr. IV, 12) producat ex [Col. 0760A] ea, tanquam a dextro latere meo, vice sanguinis et aquae, amorem tuum [651 1Kb] , et fratrum meorum. Postremo et munda sindone primae stolae spiritum meum involve, in qua requiescam ingrediens ad te in locum tabernaculi admirabilis (Psal. XLI, 5), et abscondas me, donec pertranseat furor tuus (Isai. XXVI, 20).

Die autem tertio, post diem laboris, post diem simplicis gloriae, mane [652 1Kb] prima Sabbati perpetui inter filios tuos me indignum resuscita, ut in carne mea videam claritatem tuam, et adimplear laetitia vultus tui (Psal. XV, 11). O Salvator meus, et Deus meus, veniat, veniat, oro, tempus, ut quod nunc credo, relevatis tandem oculis aspiciam, quod nunc spero et a longe saluto, apprehendam, quod nunc pro viribus meis desidero, ulnis animae meae amplectar [Col. 0760B] ac deosculer, et amoris [653 1Kb] tui abysso totus absorbear. O Salvator meus, et Deus meus! Sed nunc interim benedic, anima mea, Salvatorem tuum; et magnifica nomen ejus, quod est sanctum, et sanctissimis deliciis plenum.

O quam bonus et suavis es, Domine Jesu, animae quaerenti te, Jesu redemptor captivorum [654 1Kb] , Salvator perditorum [655 1Kb] , spes exsulum, laborantium fortitudo, anxiati [656 1Kb] spiritus latitudo, animae lacrymosae et post te in sudore currentis dulce solatium et suave refrigerium, corona triumphantium, unica merces et laetitia supernorum civium [657 1Kb] , uberrimus fons [658 1Kb] omnium gratiarum, inclyta proles summi Dei. Summe Deus, te benedicant omnia quae in coelo sunt sursum, et quae sunt in [659 1Kb] terra deorsum; quia magnus es [Col. 0760C] tu, et magnum nomen tuum. O immarcescibilis decor Dei excelsi, et purissima claritas lucis aeternae, vita omnem vitam vivificans, lux omne lumen illuminans et conservans in perpetuo splendore mille millena millia [660 1Kb] luminum fulgentia ante [661 1Kb] thronum divinae [662 1Kb] majestatis tuae a primaevo diluculo. O aeternum et incessabile, clarum et dulce profluvium fontis absconditi ab oculis [663 1Kb] mortalium, cujus unda sine ortu, profundum sine fundo, cujus altum sine termino, cujus latitudo incirconscriptibilis, cujus puritas imperturbabilis. Eructat te [664 1Kb] cor Dei altissimi de suae profunditatis impenetrabili abysso, vita vitam, lux lucem, Deus Deum, aeternus aeternum, immensus immensum ac per omnia sibi coaequalem, et de plenitudine tua omnes accepimus [Col. 0760D] (Joan. I, 16). Te enim, largissime fons omnis boni, [Col. 0761A] septemplicis gratiae pretiosum lumen, te, inquam [665 2Kb] , piissime spiritus, deprecor ut si qua pro fragilitate mea in veritate majestatis tuae minus intellexi, et in praeceptis Dominicis intellecta per lasciviam carnis neglexi, tua me visitatione illustrare digneris; quibus ea me decenter et mihi necessarie corrigam, meique erroris per te misericordiam consequar, ut per te, quem in periculoso hujus vitae pelago in auxilium advocavi, sine naufragio ad portum perennis requiei perducar. Te itaque, Pater clementissime, peto, ut qui me primitus creasti, per passionem Unigeniti tui 221 recreasti, qui quidquid ad laudem tuam pertinet, me cogitare facias et amare. Sed quia fragilis sum, nec possum perficere, sedula tamen confessione concedas me studere, ut redemptionis [Col. 0761B] ac salvationis tuae gratiam consequar. Et quidquid deinceps operis agam, ex tua, et per tuam, et in tua gratia ad laudem tuam totum pervenire facias, meque deinceps tuere a peccatis, et in bonis operibus validiorem esse praecipias, et ut quandiu in hoc corpore vivam, aliquid servitii tibi semper exhibeam. Post exitum vero animae meae a corpore veniam omnium peccatorum consequi et vitam aeternam me percipere concedas. Per eum, qui tecum vivit et regnat per omnia saecula saeculorum. Amen.



MEDITATIO X. De passione Christi [(2) 1Kb]

Dulcis Jesus in inclinatione capitis et morte, dulcis in extensione brachiorum, dulcis in apertione lateris, dulcis in confixione pedum clavo uno. Dulcis [Col. 0761C] in inclinatione capitis: inclinans enim caput in cruce, quasi dilectae suae dicere videtur: O dilecta mea, quoties desiderasti frui osculo oris mei, nuntians mihi per sodales meos, osculetur me osculo oris sui? (Cant. I, 1.) Ego paratus sum, caput inclino, os porrigo, osculare quantumlibet: nec dicas in corde tuo, Illud osculum non quaero, quod est sine specie et decore; sed illud gloriosum, quo semper frui desiderant angelici cives. Noli sic errare, quia, nisi primo osculatum fueris illud os, ad illud omnino pervenire non poteris. Igitur osculare istud os, [Col. 0762A] quod tibi nunc offero, quoniam, etsi sine specie et decore est, tamen non sine gratia. Dulcis in extensione brachiorum: extendens enim brachia nobis insinuat quod amplexus nostros ipse desiderat, et quasi dicere videtur: O vos qui laboratis et onerati estis, venite, et reficimini (Matth. XI, 28) inter brachia mea, inter amplexus meos: videte quia paratus sum intra brachia mea congregare vos, venite ergo omnes: nullus timeat repelli, quia nolo mortem peccatoris, sed ut convertatur, et vivat (Ezech. XXXIII, 11). Deliciae enim meae sunt esse cum filiis hominum (Prov. VIII, 31). Dulcis in apertione lateris; apertio siquidem illa revelavit nobis divitias bonitatis suae, charitatem scilicet cordis sui erga nos. Dulcis in confixione pedum clavo uno; quia [Col. 0762B] per hoc nobis quasi ita loquitur, ecce si putatis quia fugere debeam, et ideo ad me accedere tardatis, scientes quia sum nimis velox, et sicut hinnulus; videte quia pedes mei clavo uno confixi sunt ita ut omnino non possim fugere vos, quia misericordia me omnino ligatum tenet; nec fugiam vos ut meruerunt peccata vestra, quia manus meae clavis confixae sunt. Benigne Jesu, humilis Domine, pie Domine, dulcis in ore, dulcis in corde, dulcis in aure, inscrutabiliter et inenarrabiliter amoenus, pius et misericors, potens, sapiens, benignus, largus sed non prodigus, valde dulcis et suavis. Solus es summum bonum, speciosus forma prae filiis hominum (Psal. XLIV, 3), pulcher, et decorus, et electus ex millibus (Cant. V, 10), et totus desiderabilis [Col. 0762C] (ibid., 16). Pulchrum pulchra decent. O mi Domine, nunc tota anima mea desiderat in amplexus tuos, et oscula. Nihil quaero nisi teipsum, quamvis nulla merces repromitteretur; licet infernus, et paradisus non essent, tamen propter dulcem bonitatem tuam, propter te ipsum adhaerere vellem tibi. Tu continua meditatio mea, verbum meum, opus meum. Amen.



MEDITATIO XI [666 1Kb] . De redemptione humana.

Anima Christiana, anima de gravi morte resuscitata, [Col. 0763A] anima de misera servitute sanguine Dei [667 1Kb] redempta et liberata, excita mentem tuam, memento resuscitationis tuae [668 1Kb] : recogita redemptionem et liberationem tuam. Retracta ubi et quae sit virtus salvationis tuae, versare in meditatione ejus, delectare in contemplatione ejus, excute fastidium tuum, fac vim cordi tuo, intende in hoc mentem tuam; gusta bonitatem Redemptoris tui; accendere in amorem Salvatoris tui. Mande favum verborum, suge plusquam mellitum saporem, gluti salubrem dulcorem. Mande cogitando, suge intelligendo, gluti amando et gaudendo. Laetare mandendo, gratulare sugendo, jucundare glutiendo. Ubi ergo, et quae est virtus et fortitudo salvationis tuae [669 1Kb] ? Certe Christus te resuscitavit [670 1Kb] . Ille bonus [Col. 0763B] Samaritanus te sanavit [671 1Kb] ; ille bonus amicus anima sua te redemit et liberavit [672 1Kb] : Christus, inquam. Ergo virtus salvationis tuae, virtus est [673 1Kb] Christi. Ubi est haec virtus [674 1Kb] Christi? Utique cornua in manibus ejus: ibi abscondita est fortitudo ejus (Habac. III, 4). Cornua quidem in manibus ejus [675 1Kb] ; quia brachiis crucis confixae sunt manus ejus. Quae autem fortitudo in tanta infirmitate? Quae altitudo in tanta humilitate? Quid venerabile in tanto contemptu? Sed certe ideo absconditum [676 1Kb] , quia in infirmitate; ideo celatum [677 1Kb] , quia in humilitate; et ideo occultum [678 1Kb] , quia in contemptu. O fortitudo abscondita! hominem in cruce pendentem, suspendere mortem aeternam genus humanum prementem, hominem ligno confixum [679 1Kb] , defigere mundum perpetuae morti [Col. 0763C] affixum. O celata potestas! hominem damnatum cum latronibus salvare homines damnatos cum daemonibus! Hominem in patibulo extensum omnia trahere ad seipsum! O virtus occulta! unam animam emissam in tormento, innumerabiles extrahere de inferno, hominem mortem corporis suscipere, et mortem animarum perimere.

Cur, bone Domine, pie Redemptor, potens Salvator, cur tantam virtutem operuisti tanta humilitate? An ut falleres diabolum, qui fallendo hominem dejecit de paradiso? Sed utique veritas nullum fallit. Qui ignorat, qui non credit veritatem, ipse se fallit: qui videt veritatem, et odit vel contemnit, ipse se [Col. 0763D] fallit. Veritas itaque nullum fallit. An ideo, ut ipse [Col. 0764A] diabolus se falleret? Sed utique sicut veritas nullum fallit, ita non intendit ut aliquis se fallat, quamvis hoc dicatur facere, cum permittit. Non enim assumpsisti hominem ut te notum operires, sed ut ignotum aperires. Verum Deum, verum hominem te dixisti, et 222 operibus ostendisti. Res per se occulta fuit, non studio occultata [680 1Kb] ; non sic est facta ut absconderetur, sed ut suo ordine perficeretur; nec ut aliquem [681 1Kb] deciperet, sed ut quemadmodum oportebat fieret. Et si dicitur occulta [682 1Kb] ; non est aliud quam non est omnibus [683 1Kb] revelata. Nam, etsi veritas non omnibus se manifestat, nulli tamen se negat. Ergo, Domine, nec ut falleres, nec ut aliquis se falleret, sic fecisti; sed ut faceres quod et quomodo faciendum erat, per omnia in veritate perstitisti [684 1Kb] . Qui ergo [Col. 0764B] se fefellit in tua veritate; non de te, sed de propria queratur falsitate.

An diabolus habebat juste aliquid adversus Deum, vel adversus hominem, propter quod Deus prius deberet [685 1Kb] adversus eum pro homine hoc modo agere, quam aperta fortitudine: ut dum ille justum hominem [686 1Kb] injuste occideret, juste potestatem, quam super injustos habebat, perderet? Sed certe diabolo nec Deus debebat aliquid, nisi poenam; nec homo, nisi vicem: ut [687 1Kb] quemadmodum ab illo se facile permisit vinci peccando, ita illum vinceret usque ad difficultatem mortis, justitiam integram servando. Sed et hoc nonnisi Deo debebat homo. Nam non peccavit adversus diabolum, sed adversus Deum; nec homo diaboli erat, sed et homo et diabolus Dei [Col. 0764C] erant. Sed et quod diabolus vexabat hominem, non hoc faciebat zelo justitiae, sed nequitiae; nec jubente Deo, sed permittente: non diaboli, sed Dei justitia exigente. Nihil ergo erat in diabolo cur Deus adversus eum ad salvandum hominem fortitudinem suam celare aut differre deberet.

An aliqua necessitas coegit ut Altissimus sic se humiliaret, et Omnipotens ad faciendum aliquid tantum laboraret? Sed omnis necessi as et impossibilitas ejus subjacet voluntati. Quippe quod vult necesse est esse; et quod non vult, impossibile est esse. Sola ergo voluntate: et quoniam voluntas ejus [688 1Kb] semper bona est, sola fecit hoc bonitate [689 1Kb] . Non enim [Col. 0764D] Deus agebat ut hoc modo hominem salvum faceret; [Col. 0765A] sed humana natura indigebat ut hoc modo Deo satisfaceret [690 1Kb] . Non egebat Deus ut tam laboriosa pateretur; sed indigebat homo ut sic Deo reconciliaretur [691 1Kb] ; nec egebat Deus ut sic humiliaretur, sed indigebat homo ut sic de profundo inferni erueretur. Divina natura humiliari aut laborare non eguit, nec potuit. Haec omnia humanam naturam, ut ad hoc restitueretur propter quod facta erat, necesse erat facere; sed nec illa, nec quidquid Deus non est, poterat ad hoc sufficere. Nam homo ad hoc quod institutus est, non restituitur: si non ad similitudinem angelorum, in quibus nullum est peccatum, provehitur [692 1Kb] , quod est impossibile fieri, nisi omnium percepta [693 1Kb] peccatorum remissione, quae non fit, nisi praecedente integra satisfactione: quam satisfactionem [Col. 0765B] talem oportet esse [694 1Kb] , ut peccator, aut aliquis pro illo det aliquid Deo de suo, quod debitum non sit, quod superet omne quod Deus non est. Si enim peccare est Deum exhonorare; et hoc homo facere non debet [695 1Kb] , etiamsi necesse esset quidquid est, quod Deus non est, perire: utique veritas immutabilis, et aperta ratio exigit, ut qui peccat reddat aliquid Deo pro honore ablato majus, quam sit hoc, pro quo illum exhonorare non debuit. Quod quoniam humana natura sola non habebat, nec sine debita satisfactione reconciliari poterat. Ne justitia Dei [696 1Kb] in regno suo peccatum inordinatum relinqueret, subvenit bonitas Dei, et eam in suam personam assumpsit Filius Dei ut in ea persona [697 1Kb] esset homo Deus, qui haberet quod superaret non solum omnem [Col. 0765C] essentiam, quae Deus non est; sed etiam omne debitum, quod peccatores solvere debent: et hoc, cum nihil pro se deberet, solveret pro aliis, qui quod debebant redd re non habebant. Pretiosior namque est vita hominis illius, quam omne quod Deus non est; et superat omne debitum, quod debent peccatores pro satisfactione. Si enim interfectio [698 1Kb] illius superat omnem multitudinem et magnitudinem peccatorum, quae cogitari possunt extra personam Dei; palam est quia vita ejus magis est bona quam omnia peccata sint mala, quae extra personam Dei sunt. Hanc vitam homo iste, cum ex debito mori non deberet [699 1Kb] , quoniam peccator non erat, sponte dedit de suo ad honorem Patris: cum eam sibi auferri propter justitiam permisit, ut exemplum omnibus [Col. 0765D] aliis daret [700 1Kb] , justitiam Dei ab illis non esse deserendam propter mortem, quam ex necessitate aliquando [Col. 0766A] solvere debent: cum iste, qui eam non debebat, et servata justitia vitare posset, eam sibi illatam propter justitiam sponte sustineret. Dedit itaque humana natura Deo in illo homine sponte et non ex debito quod suum erat, ut redimeret se in aliis, in quibus quod ex debito exigebatur, reddere non habebat. In omnibus his divina natura non est humiliata, sed humana est exaltata: nec est illa imminuta, sed ista est misericorditer adjuta.

Nec humana natura in isto homine passa est aliquid ulla necessitate, sed sola libera voluntate. Nec alicui violentiae succubuit, sed spontanea bonitate [701 1Kb] ad honorem Dei et utilitatem aliorum hominum, quae illi mala voluntate sunt illata, laudabiliter et misericorditer sustinuit; nec ulla cogente obedientia, [Col. 0766B] sed potenti disponente sapientia. Non enim illi homini Pater ut moreretur cogendo praecepit; sed ille quod Patri placiturum et hominibus profuturum intellexit, hoc sponte fecit. Non enim ad hoc eum cogere potuit Pater, quod ab eo exigere non debuit; nec Patri tantus honor potuit non placere, quem tam bona voluntate Filius sponte obtulit. Sic itaque Patri liberam obedientiam exhibuit, cum hoc, quod Patri placiturum scivit, sponte facere voluit. Denique quoniam Pater illi hanc bonam voluntatem dedit, quamvis liberam, non immerito dicitur, qui eam ille velut [702 1Kb] praeceptum Patris accepit. Hoc itaque modo obediens fuit Patri usque ad mortem. Et sicut mandatum dedit illi Pater, sic fecit. Et calicem [703 1Kb] , quem dedit illi Pater, bibit. Haec est enim perfecta [Col. 0766C] et liberrima humanae naturae obedientia, cum voluntatem suam liberam sponte voluntati Dei subdit, et cum acceptam bonam voluntatem sine omni exactione [704 1Kb] , spontanea libertate opere perficit. Sic homo ille redimit omnes alios, cum hoc, quod sponte dedit Deo, computat pro debito quod illi debebant. Quo pretio non semel tantum a culpis homo redimitur, sed etiam quoties cum digna [705 1Kb] poenitentia redierit, recipitur: quae tamen poenitentia peccanti [706 1Kb] non promittitur. Quod quoniam in cruce factum est, per crucem noster Christus nos redemit. Qui ergo ad hanc gratiam volunt cum digno affectu accedere, salvantur; qui vero illam contemnunt, quia debitum quod debent non reddunt, juste damnantur [707 1Kb] .

Ecce, anima Christiana, haec est virtus [708 1Kb] salvationis [Col. 0766D] tuae, haec est causa libertatis [709 1Kb] tuae, hoc est pretium [710 1Kb] redemptionis tuae. Captiva eras; sed [Col. 0767A] hoc modo es redempta. Ancilla eras, et sic es liberata [711 1Kb] . Sic es exsul, reducta; perdita, restituta, et mortua, resuscitata. Hoc mandat, o homo [712 1Kb] , hoc ruminet, hoc sugat, hoc glutiat cor tuum cum ejusdem Redemptoris tui carnem et sanguinem accipit os [713 1Kb] tuum. Hoc fac in hac vita quotidianum panem et victum, et viaticum tuum; quia per hoc, et nonnisi per hoc, et tu manebis in Christo, et Christus in te: et in futura [714 1Kb] vita erit plenum gaudium tuum. Sed, o Domine, tu qui ut ego viverem, mortem suscepisti [715 1Kb] quomodo laetabor de libertate mea, quae non est nisi de vinculis tuis? Qualiter gratulabor de salute mea, cum non sit nisi de doloribus tuis? Quomodo gaudebo de vita mea, quae non est nisi de morte tua? An gaudebo de his quae passus es, et de crudelitate [Col. 0767B] illorum, quia ea tibi fecerunt? Quoniam nisi illi ea fecissent [716 1Kb] , tu passus non esses: et si tu passus non esses, haec omnia bona [717 1Kb] non essent. Aut si de illis dolebo, quomodo 223 de istis, propter quae illa fuerunt, et quae non essent, nisi illa fuissent, gaudebo? Sed certe illorum nequitia nihil facere potuit, nisi quia tu sponte permisisti, nec tu passus es, nisi quia pie voluisti. Illorum itaque debeo crudelitatem exsecrari, mortem et labores tuos compatiendo imitari, piam voluntatem tuam gratias agendo amare, ac sic secure de bonis mihi collatis exsultare.

Ergo, homuncio, illorum crudelitatem dimitte Dei [718 1Kb] judicio, et tracta de his quae debes Salvatori tuo. Considera quid tibi erat, et quid tibi factum sit, et pensa qui hoc tibi fecit, quo amore dignus sit. Intuere [Col. 0767C] necessitatem tuam, et bonitatem [719 1Kb] ejus, et vide [720 1Kb] quas gratias reddas, et quantum debeas amori ejus. In tenebris, in lubrico, in descensu super irremeabile [721 1Kb] chaos inferni eras; immensum, et quasi plumbeum pondus pendens a collo tuo te deorsum trahebat, onus importabile desuper te premebat, hostes invisibiles te toto conatu impellebant. Sic eras sine omni auxilio [722 1Kb] ; et nesciebas, quia sic conceptus et natus eras. O quid tibi tunc erat! et quo te ista rapiebant; expavesce memorando, contremisce cogitando. O bone, o Domine [723 1Kb] Jesu Christe, sic posito nec petenti, nec opinanti, ut sol mihi illuxisti, et mihi quomodo [724 1Kb] eram ostendisti. Abjecisti plumbum, quod deorsam me trahebat; removisti [Col. 0767D] onus quod desuper me premebat; impellentes me [Col. 0768A] repulisti, ac illis te pro me opposuisti [725 1Kb] . Vocasti me nomine novo, quod mihi de tuo nomine dedisti, et incurvatum ad aspectum tuum erexisti, dicens: Confide, ego te redemi, animam meam pro te dedi. Si adhaeres mihi, et mala, in quibus eras, evades et in profundum, quo properabas, non cades, sed perducam te ad regnum meum, et faciam te haeredem Dei et cohaeredem meum. Exinde accepisti me in tuitionem tuam, ut nihil noceret animae meae contra voluntatem suam [726 1Kb] . Et ecce, cum nondum [727 1Kb] adhaeserim tibi, sicut consuluisti, nondum tamen in infernum me cadere permisisti, sed adhuc exspectas, ut adhaeream, et facias quod [728 1Kb] promisisti. Certe, Domine, sic eram, et haec fecisti [729 1Kb] mihi. In tenebris eram, quia nihil nec meipsum sciebam; in lubrico, [Col. 0768B] quia imbecillis et fragilis ad lapsum peccati eram; in [730 1Kb] descensu super chaos inferni, quia in primis parentibus descenderam de justitia ad injustitiam, per quam descenditur ad infernum, et de beatitudine ad temporalem miseriam, de qua caditur in aeternam [731 1Kb] . Pondus originalis peccati deorsum me trahebat, et onus importabile judicii Dei me premebat, et inimici mei daemones, ut me aliis peccatis damnabiliorem facerent, quantum in ipsis erat, vehementer insistebant. Sic destituto omni auxilio illuxisti mihi, et quomodo eram ostendisti. Quia et cum ego nondum hoc nosse [732 1Kb] poteram, alios, qui pro me essent [733 1Kb] , et postea meipsum, antequam postularem, haec omnia docuisti [734 1Kb] . Plumbum trahens, et onus gravans et hostes impellentes rejecisti, quia [Col. 0768C] peccatum, in quo natus et conceptus eram, et damnationem ejus amovisti, et malignos spiritus, ne vim animae meae facerent, prohibuisti. Christianum me fecisti vocari de nomine tuo, per quod et ego confiteor, et tu cognoscis me inter redemptos tuos, et erexisti et levasti me ad notitiam et amorem tuum; fecisti me confidere de salute animae meae, pro qua dedisti animam tuam, et mihi, si te sequerer, promisisti gloriam tuam. Et ecce, cum nondum sequar te, sicut consuluisti, sed insuper multa peccata fecerim quae tu prohibuisti, adhuc exspectas ut te sequar, et dones quod promisisti.

Considera, anima mea [735 1Kb] , intendite, omnia intima mea, quantum illi debeat [736 1Kb] substantia mea tota. [Col. 0768D] Certe, Domine, quia me fecisti, debeo amori tuo [Col. 0769A] meipsum totum; quia me redemisti, debeo meipsum totum; quia tantum promittis, debeo meipsum totum [737 1Kb] , imo tantum debeo amori tuo plusquam meipsum, quantum tu es major me, pro quo dedisti teipsum, et cui promittis teipsum. Fac, precor, Domine, me gustare per amorem quod gusto per cognitionem; sentiam per affectum quod sentio per intellectum; plus debeo quam meipsum totum; sed nec plus habeo [738 1Kb] , nec hoc ipsum possum per me reddere totum. Trahe me, Domine, in amorem tuum, vel hoc ipsum totum. Totum, quod sum [739 1Kb] , tuum est conditione; fac totum tuum dilectione. Ecce, Domine, coram te est cor meum; conatur, sed per se non potest; fac tu quod ipsum non potest. Admitte me intra cubiculum amoris tui, peto, quaero, [Col. 0769B] pulso. Qui me facis petere, fac et accipere. Das quaerere, da invenire. Doces pulsare, aperi pulsanti. Cui das, si negas petenti? Quis invenit, si quaerens frustratur? Cui aperis, si pulsanti claudis? Quid das non oranti, si amorem tuum negas oranti? A te habeo desiderare, a te habeam impetrare. Adhaere illi, adhaere importune, anima mea. Bone, bone Domine [740 1Kb] , ne rejicias eam; fame amoris tui languet, refocilla eam, satiet eam dilectio tua, impinguet eam affectus tuus, impleat eam amor tuus, occupet me totum, et possideat totum, quia tu [741 1Kb] es, cum Patre et Spiritu sancto, Deus solus benedictus in saecula saeculorum. Amen.



MEDITATIO XII. De humanitate Christi.
[Col. 0769C]

Jucunditate, pietate, utilitate redundat plene sanctissima nativitas et infantia nostri Salvatoris. Jucunditate quantum ad exsultationem, pietate quantum ad passionem, utilitate quantum ad significationem. Quid enim magis jucundum quam ipsum videre hominem quem esse constat hominis conditorem? Quid iterum eidem homini magis debet videri pium, quam claro videre oculo quod in hoc mediatore Dei et hominum Domino nostro Jesu Christo miro quodam et ineffabili modo aeternitas incipit, sublimitas humiliatur? Concipitur in utero Matris, qui sempiternus est in sinu Patris. Natus ab aeterno de Patre sine matre, nascitur in tempore de matre sine Patre. Pannis est involutus, qui stirpibus et arboribus terram vestivit, luminaribus coelum ornavit, [Col. 0769D] mare piscibus implevit. Quem coeli coelorum capere non possunt, praesepis angustia continetur, lacte materno nutritur. Proficit sapientia, cujus sapientia non incipit nec desinit, qui et Dei Patris [Col. 0770A] sapientia existit aetate, cujus aeternitas sicut non proficit in majus, sic nec deficit in minus; gratia, totius ipse gratiae auctor, et conservator et remunerator. Parentibus subditur, quem adorat omnis creatura, cui et omne genu curvatur. Addamus, si placet quia baptizatur, et quidem Dominus a servo, Deus ab homine, et a milite Rex. Tentatur a diabolo, cui ministrant angeli. Esurit cibus, sitit fons, lassatur via, deprimitur altitudo, virtus infirmatur, debilitatur fortitudo, injuriatur gloria, moeret laetitia, gaudium dolet, et humiliatur majestas, et moritur vita.

Jesu bone, quam dulcis es in corde cogitantis de te et diligentis te! Et certe nescio, quia nec plene comprehendere valeo, unde hoc est quod longe dulcior [Col. 0770B] es in corde diligentis te, in eo quod caro es, quam 224 in eo quod Verbum; dulcior in eo quod humilis, quam in eo quod sublimis. Siquidem longe dulcius est memoriae diligentis te videre te ex matre Virgine in tempore natum quam in splendoribus ante luciferum a Patre genitum, temetipsum exinanivisse, servique formam accepisse quam in forma Dei aequalem te Deo esse, dulcius te videre coram Judaeis mori in ligno quam dominari super angelos in coelo, intueri te inter omnia subjectum quam super omnia praelatum, hominem humana pertulisse quam divina Deum gessisse, redemptorem esse pereuntium quam conditorem esse non existentium. O quam dulce est, bone Jesu, in secreto cordis ad memoriam revocare te pro nobis in Virgine absque pollutione conceptum, [Col. 0770C] absque laesione virginitatis ejus natum, pannis involutum, in praesepio reclinatum, sustinentem convicia, tacentem ad opprobria, pedes discipulorum lavantem, linteo tergentem, de nocte prolixius orantem, sudorem sanguinis emittentem, triginta argenteis venditum, osculo traditum, cum gladiis et fustibus captum, ligatum, judicatum, flagello damnatum, ad occisionem, ut agnum innocentem, ductum, os tuum, cum male tractareris, non aperientem, cum accusareris in multis, non respondentem, colaphizatum, alapas patientem, flagellis caesum, plagis lividum, sputis illitum, chlamyde coccinea indutum, spinis coronatum, in derisum adoratum, arundine capite percussum, in veste alba illusum, ad mortem condemnatum, crucem tuam bajulantem, et in ea [Col. 0770D] affixum, pro crucifixoribus orantem, aceto potatum, felle cibatum, a latrone convitiatum, sanguinem tuum per quinque vulnera corporis tui effundentem, caput inclinantem, spiritum emittentem, dilectam [Col. 0771A] animam tuam in manus Patris commendantem, et haec omnia pro nobis sustinentem. Haec omnia formant et adaugent magis ac magis exaultationem, fiduciam et consolationem, amorem et desideriam.

Quis enim non laetetur et exsultet? quis non supra modum jucundetur et gratuletur, videns conditorem suum non solum pro se hominem esse, sed tam dura tamque indigna sustinuisse? Quid in mente suavius ruminatur? quid dulcius gustatur? quid laetius cogitatur? Quis mihi aufert locum in regno, ubi is omnipotens est, qui frater et caro mea est? Quis mihi eventus aliquam ingeret desolationem, cui spes tanta tantam confert certitudinem? Quomodo aliquem in eo potest habere locum aliqua tristitia, in [Col. 0771B] quo indesinenter versatur cogitatio ista? Nec minorem in eo fiduciam parit, cum ipsa in Conditorem suum diligenter accenditur. Secura certe per omnem modum, et in nullo temeraria praesumptio, quam formavit in mente consideratio humanitatis in Christo. Quomodo non sperem me ad electorum pertingere sortem, cum pro me videam mortuum ipsum universorum Conditorem? Effudit pro me de latere suo sanguinem: quomodo non praesumam me redemptum, cum datum pro me non ignorem tantum taleque pretium? Effudit et pro me aquam, quomodo non me confidam ab omnibus inquinamentis meis mundatum, quem constat aqua quae de visceribus Christi confluxit mundatum? Effusus est, inquam, ille, effusa est illa; ille ad redemptionem, ista ad [Col. 0771C] redempti ablutionem; ille ut me redimeret captivum, ista ut ablueret immundum. Traditus est pro me servo Flius, ut morte sua mihi emeret haereditatem: quomodo me non credam haeredem, et quidem haeredem Dei, cohaeredem autem Christi? (Rom. VIII, 17.) Cum inimicus essem, reconciliatus sum Deo per mortem Filii sui: quomodo justificatus nunc in sanguine ejus, non salvus ero ab ira per ipsum? Proprio Filio suo non pepercit pius Pater, sed pro me tradidit illum: quomodo etiam non omnia mihi donavit cum illo? (Rom. VIII, 32.) Quis accusabit adversum me, cum charitas ejus operiat multitudinem peccatorum? (I Petr. IV 8.) Clamat sanguis ejus de terra melius quam Abel, et non movebit cor Patris tanti talisque sonus clamoris?
[Col. 0771D]

Absit, semel et iterum absit, ut compassionis visceribus caream, intuens te, o bone Jesu, mori pro me! Ante oculos meos crucifigeris, et nulla tanget motio cor meum; apparet mihi gladius tuus, et non pertransibit animam meam! Dulcis Jesu, quid mihi ut compatiar tibi? Sed non minus utile. Quomodo minus utile, cum constet, si verum cernit ille et sentit, in quo tu loquebaris, quia si compatimur, et conregnabimus? (Rom. VIII, 17.) Et alibi, si commortui sumus, et convivemus (II Tim. II, 12). Ut autem haec, de qua loquimur, compassio in mente vigeat, necesse est ut ardens in ea fuerit dilectio, quia quem amore ferventi complectimur, ejus nimirum [Col. 0772A] et adversitati compatimur, et prosperitati congratulamur. Jesu, nec mens mea capere, nec lingua sufficit exprimere quam sis dignus amari a me, qui tantum dignatus es amare me. Dilexisti me, et lavasti me a peccatis meis in sanguine tuo (Apoc. I, 5). Nam si diligo multum te, tu certe et ante dilexisti me, et plus. In hoc enim charitas Dei apparet, ait Apostolus, non quasi dilexerimus Deum, sed quia prior dilexit nos (I Joan. IV, 10). Dilexit quando non dilexi, quia, et nisi non diligentem diligeres, diligentem quoque non efficeres. Diligo te super omnia, o dulcissime Jesu, sed nimis parum, quia longe minus quam dignus es, dilectissime, ac proinde minus quam debeo. Et quis hoc posset? Diligere te potest aliquis, te donante, quantum valet, sed nunquam [Col. 0772B] quantum debet. Quis tibi reddet innoxium sanguinem tuum, cujus non gutta, sed unda per quinque corporis tui partes profluxit? Creasti me, cum non essem; redemisti me, cum perditus essem. Sed conditionis quidem meae et redemptionis causa sola fuit dilectio tua. Quia ergo, o dulcedo vitae meae Jesu! quid in me vidisti pro quo tantum pretium dares? Nihil prorsus, nisi quia sic fuit placitum ante te. Multum quidem contulisti Creator, sed longe plus Redemptor. O quam decorus es, Domine Jesu, et quam suavis! Decorus, sed videntibus te; suavis, sed gustantibus te. Nesciris, nisi videaris. Non fis dulcis, nisi gusteris. Fac me quaerere te, quaesitum invenire te, tentum possidere, ut tu solus dulcescas mihi, sapias et placeas. Fac me agnoscere te, timere, [Col. 0772C] amare, desiderare. In amorem temporalium labi ne sinas me. Heu, mi Domine, quia incessanter non possum gustare quam suavis et dulcis sis!

Pecator sum, o misericordissime Jesu. Miserere mei, qui non venisti vocare justos, sed peccatores (Matth. IX, 13). Fons patens domui David (Zach. XIII, 1), appare, et effundere, et ablue me. Patens es enim omnibus sitientibus te, et omnes omnium vere poenitentium sordes abluis, reddens eis, o dulcissime Jesu, bonum pro malo, donum pro iniquitate, meritum pro delicto, pro facinore justitiam, et gratiam pro culpa. Expertus est hoc rex David, qui poenitens a nuntio tuo audivit: Dominus transtulit peccatum tuum a te, non morieris (II Reg. XII, 23). [Col. 0772D] In te namque lotus est lacrymis poenitentiae, et mundatus est a maculis gravis culpae. Tua siquidem in eo munditia crimen lavit adulterii, et pietas crudelitatem extersit homicidii. In te purgatus est ille princeps apostolorum qui amare flevit quod timide negavit. In te etiam illa famosa peccatrix, o fons purissime et dulcissime, dealbata tanta meruit familiaritate donari ut ipsis apostolis novam tuae resurrectionis gloriam et prior videret, et eis eam annuntiaret. In te quoque ille mundatus est, qui, juxta te in cruce pendens, dum et se digna factis recepisse recognovit, et te in tuo regno sui habere memoriam petiit, statim a te audire meruit. Amen dico tibi, hodie mecum eris in paradiso (Luc. XXIII, 45). Et quot [Col. 0773A] in te, pie Jesu, quotidie illustrantur et abluuntur, de tenebris ad lucem, et de sordibus ad munditiam! Suscipe me diu exsulantem a te.

Dulcedo vitae, et sanitas non fallax, o bone Jesu, 225 si in carne seminavi, quid de carne metam nisi corruptionem? Et si mundum dilexi, quem ex eo capiam fructum? Triplex, Domine Deus, solebam regi Babylonico persolvere tributum in nefando ejus obsequio. Obsequium ejus quid est, nisi peccatum? Tributum vero est triplex, delectatio, consensus, consuetudo. Et solvebatur hoc tributum de corde, ore et opere. Ecce quibus ardoribus haec erat olla succensa, cujus facies a facie aquilonis, cujus prunas ardere fecit suggestio hostis, qui mentis meae cogitatus exussit. Ecce misericors Deus, ecce funiculus [Col. 0773B] triplex mentem, linguam, corpus ferociter stringens. Nunquam erat in me sanitas, a planta pedis usque ad verticem (Isai. I, 6). Sana ergo animam meam, quia peccavi tibi (Psal. XL, 5). Fac ergo opus tuum, pie Jesu, et salva me. Vocaris enim Jesus, non ob aliud nisi quia tu salvum facies populum tuum a peccatis eorum (Matth. I, 21), qui cum Patre, et Spiritu sancto vivis et regnas in saecula saeculorum. Amen.



MEDITATIO XIII. De Christo.

Verbum secretum mihi est ad te, Domine mi, Rex saeculorum, Christe Jesu. Ausu charitatis alloqui te praesumit factura manus tuae, concupiscens decorem [Col. 0773C] tuum, et audire te gestiens. Desiderate cordis mei, usquequo sustinebo absentiam tuam? Usquequo ingemiscam, et stillabit post te oculus meus? Amabilis Domine, ubi habitas? Ubi est diversorium tuum, in quo laetus recumbis inter charissimos tuos, et satias eos manifestatione gloriae tuae? Quam felix, quam illustris, quam sanctus, quanta appetendus aviditate locus ille deificae voluptatis, locus perennium deliciarum! Non accessit oculus meus, neque appropinquavit cor meum usque ad multitudinem dulcedinis tuae, quam intrinsecus abscondisti filiis tuis. Solo ejus odore foris utcunque sustentor. Spiramentum suavitatis tuae de longinquo venit ad me, quae est mihi super odorem balsami et fragrantiam thuris ac myrrhae, omnisque generis suavia odoramenta. Concupiscentias [Col. 0773D] mundas parit in me, quarum est adustio dulcis, vix portabilis tamen. Quid enim mihi est in coelo? (Psal. LXXII, 25.) Quis est thesaurus meus in illa coelica cella? quae est haereditas mea in terra viventium? Nonne Christus Dominus meus, unica salus mea, totum bonum meum, plenum gaudium meum? Et quomodo potero continere cor meum, Domine, ut non amet te? Si non amavero te, quid amabo? Si transtulero amorem meum a te, ubi ipsum digne collocabo? Desiderabilis Domine, ubi extra te requiescerent desideria mea? Si uspiam extra te pedem extendat amor meus, pollutus erit; si a te declinaverint desideria mea, vana erunt. Nonne tu amabilis et desiderabilis es super omnia quae amari possunt et desiderari? abs te habet quidquid [Col. 0774A] habet omnis creatura decoris et pretii. Et quid mirum, si omnia solus praecellis? Tu inter astra excellenti solem claritate vestisti, et clarior sole tu es. Imo quid est sol, quid est omnis creata lux ad tui comparationem, nisi tenebrae? Ornasti coelum sideribus, empyreum angelis, aera volucribus, aquas piscibus, terras herbis, floribus virgulta. Sed non est species ultra, neque decor omnibus iis, in tui comparatione, o fons universae pulchritudinis, Domine Jesu. Melli dulcedinem suam praestitisti, et dulcior melle tu es. Oleo suavitatem suam dedisti, et suavior oleo tu es. Aromatibus cunctis odores suos tribuisti, et est, o Jesu, odor tuus super omnia aromata suavis et gratus. Aurum inter omnia metalla pretiosum et pulchrum in singulari excellentia [Col. 0774B] a te conditum est. Et hoc quid est, comparatum impretiabili Domino, et immensae claritati, in quam desiderant angeli prospicere? Opus manuum tuarum est omnis lapis pretiosus, et desiderabilis ad videndum, sardius, topazius, jaspis, chrysolitus, onyx, beryllus, amethystus, saphirus, carbunculus, smaragdus. Et haec quid sunt, nisi festucae, ad tui comparationem, o Rex decorus nimis et multum amande? Tuae operationis sunt gemmae vigae et immortales, quibus, o sapiens Architecte, in exordio saeculorum aulam superaetheream pulchre distinxisti, ad laudem et gloriam Patris.

Per te millia millium, ad complenda Patris mysteria, alacri discursu jugiter meant inter coelum et terram, quasi apes negotiosae inter alvearia et flores [Col. 0774C] disponentes omnia suaviter; populus accinctus, nesciens labem vel inobedientiae moram. Per te centena decies millies millena assistunt in sanctuario uranici templi, intendentes in vultum majestatis claro et inflexibili visu, ac personantes harmoniam incessabilis hymni, in gloriam trinae et simplae divinitatis. Per te seraphim ardet, per te cherubim lucet, per te throni judicant.

Tu Dominus noster, ignis es innocue ardens, et a tuae divinitatis immediata approximatione totus charitate ignitur, et flammea coruscatione vestitur sacer ordo seraphim, qui et sui suavis incendii exuberantiam spargit in caeteras tibi militantes phalangas, de quarum plenitudine gustamus et non. Tu Deus [Col. 0774D] noster, vera lux es, et suscipiunt montes populo tuo lucem, dum thesauros sapientiae et scientiae in de reconditos ad intuentes te e vicino oculos cherubim, per te ipsum large effundis, et derivari facis ad illuminandas subordinatas illis electas lampades admirabilis tabernaculi tui, quae ante faciem tuam, Domine, inexstinguibiliter lucent. Tu Rex regum, et Judex judicum magne et metuende, excelsos insides thronos, solam super se habentes celsitudinem tuam, sedes vivas et suaves, pacatissimas, summaeque tranquillitatis uniformitate compactas, per te discernentes vias veritatis, per te judicantes judicia aequitatis. Dominator Domine, te dominationum sublimitas sancta adorat, singulari liberalitate animum in divina extendens, atque inter praenobiles aulae tuae [Col. 0775A] heroes, per te primatum agens alti dominii sine altitudine fastus. Nobile decus principum, per te, Domine Deus meus, celsus ordo principatuum sine invidiosa praecellentia principatur super militiam coeli, cui ad explenda divina mysteria, juxta perceptam intrinsecus cordis tui dispositionem, dulcis magisterii praebet ducatum. Tua est potentia, potestatum Domine, prementium in flammeo telo colla tartaricorum principum, et te in illis metuunt ne, quantum volunt, valeant perficere malum ob perniciem nostram. Tua est, o virtus Patris, omnis mirificentia beatarum virtutum, quarum agitur ministerio, ut te miretur omne saeculum, et obmutescens in mirabilibus tuis exclamet et dicat: Omnia quaecunque voluit Dominus, fecit in coelo et in terra, in mari [Col. 0775B] et in omnibus abyssis (Psal. CXXXIV, 6). Tua est, o dulcis Jesu, magnificentia archangelorum, in quibus multae dignationis opus operatur benignitas tua, dum tam gloriosos palatii tui Satrapas destinare non spernis in haec mundi infirma, ad suffragandum parvitati nostrae, qui comparati sumus luto, et assimilati favillae et cineri. Per hos quippe tuo jussu summa nostrae salutis administrantur negotia, summaque 226 superni consilii ad nos deferuntur arcana; per hos sanitates mortalium procreantur; per hos consistunt regna et imperia mundi. Inter quos praecipuum novimus tuum Michaelem, signiferum nobilem, coeli civem, qui stat pro acie Dei viventis extendens romphaeam propugnationis, ac voce terrifica intonans, quis ut Deus? super eos qui ex adverso [Col. 0775C] sunt. Sed et illa felicium angelorum amabilis innocentia, nonne pretiosum opus digitorum tuorum est, o Dei sapientia? Unde exornasti eos quasi incorruptibili vestitura in die qua condidisti eos, in opus sacri ministerii tui. Hi sunt viva sidera superioris coeli, lilia interioris paradisi, rosae plantatae super aquam Siloe, quae fluit cum silentio, tibi mentium radicibus immobiliter haerent. O flumen pacis, o deliciarum agri odor, o sapientia sola gyrum coeli circuiens, ex te lucent, candent, rubent in sapient a multa, in castitate virginea, in charitatis ardoribus sempiternis. Florida haec juventus, Domine, fideliter tibi in nostra infirmitate deservit, dum in his tenebris mundi gressus nostros paedagogica manuductione dirigit, dum hostiles incursus a nobis repellit, [Col. 0775D] dum voluntatis tuae secreta nobis nuntiat, dum ad bona quaeque mentes dissolutas roborat, dum orationum nostrarum thymiamata ad aram auream transfert, et faciem pii Patris pro nobis semper exorat. Ita, pie Pater, de nobis longe adhuc agentibus aliqua tibi cura est. Et si quid pretii habet drachma decima olim e sinu tuo elapsa, et nunc tandem in laboribus tuis requisita, hoc tui, bone Jesu, pii est muneris. Si quid dulcisonae vocis habet haec decima chorda divinae laudationis, hoc tuus in ea suavis contactus operatur, dum in psalterio decachordo psallis gloriam Patris. Psalle ut psallis, Domine, modulare dulce melos Patri velocibus articulis multiformium gratiarum. Tange novem illas [Col. 0776A] purissimas chordas in coelo, quae nihil triste unquam sonuerunt. Tange et istam decimam gravem, cujus superior quidem portio jam pertracta ad te laetitiam sonat, inferior adhuc terrae astricta moestos novit roboare sonos.

Cuncta virtutis tuae opera, o Dei Unigenite, dum attenta mente considero, stupens expavesco, quia multum per omnem modum in eis gloriosus appares. Magna enim, pulchra et bona sunt valde, sed ad tui comparationem, quasi nihilum et inane reputantur. Coeli et terra, et omnis ornatus eorum, te auctore et gubernatore subsistunt, et te potentem et metuendum, sapientem et pulchrum, bonum et amabilem omnia praedicant, et quantum lux tenebras, tantum cuncta solus praecedis. Et tu in coelo servatus es, [Col. 0776B] Deus meus, merces servi tui, ipse dator et donum salutis, quam a te exspectat anima mea. Et a te quid voluit super terram? (Psal. LXXII, 25.) Quid volvor de coelo in centrum? Quid melius, quid amabilius te existimavi super terram, ut abstraherem cor meum a te, ad concupiscendum quidquam in mundo absque te? Cur amavi, quare concupivi in omni vita mea quidquam, praeter te Jesum Deum meum? Quare distuli, cur intermisi ullo tempore te, Jesu, versare in corde, te tota mente amplecti, et delectare in tua dulcedine omnia interiora spiritus mei? Ubi eram, quando tecum mente non eram? Quo defluxerunt, quando non te solum habuerunt desideria mea?

Deus vitae meae, quam vane consumpta sunt, quam infructose elapsa sunt tempora mea, quae dedisti [Col. 0776C] mihi ut facerem voluntatem tuam in eis, et non feci? Quanti anni, quot horae perierunt apud me, in quibus sine fructu vixi coram te? Et quomodo subsistam? Quomodo levare potero oculos meos in faciem tuam in illo magno examine tuo, si rememorari jusseris omnia peccata mea, vel tempora mea, et fructum requisieris singulorum? Patientissime Pater, non fiat hoc, sed sint in oblivione coram te, quae perdidi tempora, heu! multa nimis. Et si quae te juvante utiliter servavi, quorum, o Domine, numerus brevis est, in memoria aeterna fac permanere; fiat, amande Pater, saltem hoc residuum temporis mei fructuosum et sanctificatum in gratia tua, ut in diebus aeternitatis inveniat locum, et computabile sit ante te. Jam ex hoc nunc omnia desideria mea incalescite, [Col. 0776D] et effluite in Dominum Jesum; currite, satis hactenus tardastis? properate quo pergitis, quaerite quem quaeritis. Jesum quaeritis Nazarenum crucifixum (Marc. XVI, 6). Ascendit in coelum, non est hic (ibid.). Non est ubi erat; non est ubi nobile caput suum reclinare non poterat; non est ubi ambulavit in medio tribulationis, repletus despectione; non est ubi stetit judicandus ante faciem Pilati; non est ubi stetit spretus et illusus coram Herode; non est ubi pependit consputus, caesus, vulneratus, et cruore perfusus in medio sceleratorum; non est ubi jacuit lapide clausus, et gentium militia custoditus. Ubi vero est amantissimus Domini? habitat confidenter et flagellum non appropinquat tabernaculo [Col. 0777A] ejus. Super altitudinem coelorum, super omnem excellentiam angelorum, propria virtute ascendit, super solium singularis gloriae in dextra Patris, cui coaeternus et consubstantialis sedet, et divino amictus lumine, coronatus gloria et honore, ut decet Unigenitum Dei, serenus in laetitia, plenus omnipotentatu, Dominus in coelo et in terra. Ibi adorant eum omnes angeli Dei, et universa multitudo civium coelestis Sion. In ipso unanimiter laetantur omnium corda, in ejus desiderabili facie pascuntur omnium oculi bonorum. In ipsum undique confluunt desideria omnium sanctorum, ipsi jubilat, ipsi applaudit, ipsum magnificat tota uranica civitas, gloriosa per omnem modum in splendoribus ejus.

Exsulta et lauda, habitatio Sion, quia magnus in [Col. 0777B] medio tui sanctus Israel (Isa. XII, 6). Exsultate in nobili filio vestro, vos illustres patriarchae, quia impleta est in eo omnis exspectatio vestra, et ipse sublimis est valde, et benedicentur in ipso, vestro videlicet semine, omnes gentes; sic enim pollicitus est sermo divinus. Gaudete in Jesu propheta magno, vos prophetae viri veraces, quia mirifice et gloriose impleta videtis omnia, quae de ipso annuntiastis in Spiritu sancto, et fideles inventi estis per ipsum in cunctis sermonibus vestris. Gaudete in Domino Jesu magistro vestro, vos inclyti proceres coeli, beati apostoli, gaudete in ipso, et iterum dico, gaudete cum Christo familiari laetitia. Ecce enim quem vidistis in medio vestri esurientem et sitientem, fatigatum, et iis similia carnis infirma tolerantem ab [Col. 0777C] omnibus reprobari, et cum sceleratis reputari, quomodo vicit, quomodo regnat, quomodo ei omnia sub pedibus sunt, quam gloriosus in suo dominio lumine fulget, et sui gaudii; suae ineffabilisque gloriae nunc vos socios habet, qui olim permansistis cum ipso in tentationibus suis, et vexationum ejus consortes fuistis. Adorate nunc dulcia illa genua quae se curvaverunt ante vos usque ad terram, sedentibus vobis ad sanctissimam coenam. Adorate nunc sacrosanctas illas manus, quibus pulverem pedum vestrorum Rex regum lavare et extergere dignatus est. Gaudete in Jesu, principe militiae vestrae, vos martyres victoriosi, qui ipsum pro quo tradidistis in mortem animas vestras, ipsum, inquam, Jesum, Filium Dei, [Col. 0777D] possidetis praemium certaminis vestri. Gaudete in Jesu summo doctore veritatis, o venerandi confessores et doctores, quia quem olim doctrinis sacris et operibus justis confessi estis coram hominibus, nunc confitetur vos coram Patre suo et sanctis angelis ejus. Gaudete in Jesu virgine et virginum sanctificatore, vos paradisicolae virgines, vos angelis similes, quia ecce quem amastis, quem optastis, quem ardentibus desideriis expetistis, pro cujus amore terrenos sponsos et omnem ornatum saeculi contempsistis, summi Regis Filium nunc videtis, nunc 227 tenetis, nunc in ejus castis amplexibus quiescitis, et divelli a vobis nulla insidiatoris fraudulentia potest.

Verum inter omnes coelicolas uberrimum tibi [Col. 0778A] gaudium sit, o Maria, virginum virgo singularis, rosa coelicae amoenitatis, praelucidum sidus inter primaevas lucernas divini luminis susceptivas. In tuo Jesu filio dulcissimo sola prae omnibus gaude gaudio magno, quia quem ut hominem peperisti, et propriis uberibus enutristi, ipsum cum angelis et universis civibus coeli adoras ut Deum vivum et verum. Gaude, felix mater, quia quem vidisti in ligno crucis pendentem, vides in coelo regnantem cum gloria magna, vides omnem altitudinem coelestium, terrestrium, et infernorum majestati ejus inclinatam, et omne robur inimicorum ejus attritum. Gaudia gaudiorum sunt tibi, omnis plenitudo sanctorum, beata Hierusalem mater nostra, quae sursum es: festivitatem age laetabundam, et indesinentem in visione [Col. 0778B] pacifica tui Jesu libertatis tuae auctoris.

Et tu nunc rursum elevare, anima mea, quali potes conatu, et sanctis te ingere millibus laetantium in Domino Jesu. Illuc fidei et spei vehiculo perge, ibi per charitatis ardorem conversare, ubi Christus est in dextera Dei sedens (Coloss. III, 1). Intende mentis oculum in lumine vultus ejus. Lustra ac deosculare gratulabunda devotione singula loca felicium plagarum ejus, de quibus egressi sunt pretiosi illi liquores sanguinis sancti, quo te appretiavit unigenitus Dei, et sanctificavit in vitam aeternam. Jesu, qui non amat te, anathema sit. Qui te non amat, amaritudinibus repleatur. Castus est amor tuus, Domine, et nihil impuritatis admittit. Sobrius est sapor amoris tui, et nullam mentem alienat a recto. [Col. 0778C] Suavis est amor tuus, et nihil habet amari: nam et quae amara sunt mundi, indulcat; et dulcia ejus, reddit amara. Inter angustias non coarctatur, inter pressuras non comprimitur; non perit sub inopia, non moerore contrahitur. In laboribus manuum aequanimis, inter minas securus, inter blandimenta incorruptus, inter tormenta perseverat invictus, in morte semper est vivus. Sicut in thesauro cupidus gaudet, et sicut in amore unici filii delectatur mater; ita gaudium et delectatio est grata in charitate tua, dulcis Jesu, animae amanti te. Dulcedo mellis, suavitas lactis, vini inebrians sapor, cunctaeque deliciae non sic oblectant fauces gustantium se, ut tuus amor mentes diligentium te.
[Col. 0778D]

O dulcis Jesu, vive panis nimis concupiscibilis, botre suavis, oleum mistum, mitis agne, fortis leo, formosa panthera, simplex columba, velox aquila, stella matutina, sol aeterne, angele pacis, fontale lumen sempiternorum luminum, te amet, in te delectetur, te admiretur omnis sensus bonus tuae conveniens laudi, Deus cordis mei, et pars mea Christe Jesu, deficiat cor meum spiritu suo, et caro a concupiscentiis suis, et vivas tu in me, et concalescat in spiritu meo vivus carbo amoris tui, et excrescat in ignem perfectum. Foveat et enutriat illum in me gratia tua, ut ardeat jugiter in ara cordis mei: ferveat in medullis meis, flagret in absconditis animae, in die consummationis meae consummatus inveniatur apud te. In die qua erui me videbis a tunica ista [Col. 0779A] mortali quam nunc circumfero, circumdet me dilectio tua, sit animae meae quasi vestimentum decoris, ut non nuda sed vestita inveniatur, et habeat unde abscondantur infirma ejus ab oculis tuis. Ignem alienum, ignem qui per adversarios tuos ardeat, Dilelectionis tuae fervor elonget a me: animam meam ad te Creatorem suum attollat; et quantum satis est, tuo divino lumine eam immergat. Domine Jesu, omnes qui te diligunt, repleantur benedictionibus tuis. Accedentes ad te, in coelo scribantur, ut sit pax eis in velamento alarum tuarum (Psal. LXII, 8) per aevum. Tibi autem, unice Dei, sit cum aeterno Patre et sancto Spiritu laus indeficiens, inviolabile decus, et solidum regnum, permanens in saecula saeculorum. Amen.
[Col. 0779B]


MEDITATIO XIV [742 1Kb] .

PROLOGUS.---Quoniam in medio laqueorum positi sumus, facile a coelesti desiderio frigescimus. Quapropter assiduo indigemus monimento [al., munimento], ut expergefacti ad Deum nostrum verum et summum bonum, cum defluimus, recurramus. Idcirco non praesumptionis temeritate, sed magna Dei mei dilectione huic opusculo ad laudem ejus operam dedi, ut ex elegantioribus dictis sanctorum Patrum breve et manuale verbum de Deo meo mecum semper haberem; ex cujus lectionis [al., dilectionis] igne, quoties tepesco, in ejus accendar amorem.

I. Nunc adesto [743 1Kb] mihi, Deus meus, quem quaero, quem diligo, quem corde et ore confiteor, et qua [Col. 0779C] valeo virtute laudo atque adoro. Mens mea devota tibi, tui amore succensa, tibi spirans, tibi inhians, te solum videre desiderans nihil habet dulce nisi de te loqui, de te audire, de te scribere, de te conferre, tuam gloriam frequenter sub corde revolvere, ut tui suavis memoria sit inter hos turbines aliqua repausatio mea. Te ergo invoco, desideratissime, ad te clamo clamore magno in toto corde meo. Et cum te invoco, utique in meipso invoco; quoniam omnino non essem, nisi tu esses in me; et nisi ego essem in te, non esses in me. In me es, quoniam in memoria mea manes; ex ea cognovi te, et in ea invenio te, cum reminiscor tui, et delector in te de te, ex quo omnia, per quem omnia, et in quo omnia.
[Col. 0779D]

Tu, Domine, coelum [744 1Kb] et terram imples, omnia portans sine onere, omnia implens sine inclusione. Semper agens, semper quietus. Colligens et non egens. Quaerens cum nihil desit tibi. Amans, nec aestuans [745 1Kb] ; zelans, et securus es. Poenitet te, et non doles. Irasceris, tranquillus es. Opera mutas, sed non mutas consilium. Recipis quod invenis, et [Col. 0780A] nunquam amisisti. Nunquam inops, et gaudes lucris. Nunquam 228 avarus, et usuras exigis. Supererogas cui non debes, vel semper supererogatur tibi ut debeas. Et quis habet [746 1Kb] quidquam non tuum? Reddis debita, nulli debens. Donas debita, nihil perdens. Qui ubique es, et ubique totus. Qui sentiri potes, et videri non potes. Qui nusquam dees, et tamen ab iniquorum cogitationibus longe es. Qui nec ibi dees, ubi longe es; quia ubi non es per gratiam, ades per vindictam. Qui ubique praesens es, et vix inveniri potes. Quem stantem sequimur, et apprehendere non valemus. Qui tenes omnia, imples omnia, circumplecteris omnia, superexcedis omnia, sustines omnia. Qui corda fidelium doces sine strepitu verborum. Qui locis non distenderis, nec temporibus variaris, [Col. 0780B] nec habes accessus et recessus. Qui habitas lucem inaccessibilem, quem nullus hominum vidit nec videre potest (I Tim. VI, 16). In te manens quietus, ubique circuis totum. Non enim scindi et dividi potes, quia vere unus es; nec in partes efficeris, sed totus totum tenes, totum imples, totum illustras et possides.

Si totum mundum [747 1Kb] libri repleant, tua scientia inenarrabilis non potest enarrari. Quoniam vero indicibilis es, nullo modo scribi poteris, nec concludi. Tu es fons lucis divinae, et sol claritatis aeternae. Magnus es sine quantitate [748 1Kb] , et ideo immensus. Bonus sine qualitate, et ideo vere et summe bonus; et nemo bonus nisi tu solus. Cujus voluntas opus est, cujus velle posse est. Qui omnia quae ex nihilo creasti, [Col. 0780C] sola voluntate fecisti. Qui omnem creaturam tuam absque indigentia aliqua possides, et sine labore gubernas, et absque taedio regis, et nihil est quod conturbet ordinem imperii tui, vel in summis, vel in imis. Qui in omnibus locis sine loco haberis, et omnia contines sine ambitu, et ubique praesens es sine situ et motu. Qui nec mali auctor es, quod facere non potes. Qui nihil non potes, nec unquam quidquam te fecisse poenituit. Cujus bonitate facti sumus, et justitia poenas luimus, et clementia liberamur. Cujus omnipotentia omnia gubernat, regit et implet quae creavit. Nec ideo te implere omnia dicimus, ut te contineant; sed ipsa potius a te contineantur. Nec particulatim imples omnia, nec ullatenus [Col. 0780D] ita putandum est, ut unaquaeque res pro magnitudine suae portionis capiat te, id est maxima majus, minima minus, cum sis [749 1Kb] potius ipse totus in omnibus, et omnia in te. Cujus omnipotentia omnia concludit, nec evadendi potentiam tuam quis aditum invenire poterit. Qui enim te non habet placatum, nequaquam evadet iratum.
[Col. 0781A]

II [750 1Kb] . Te igitur, clementissime Deus, invoco in animam meam, quam praeparas ad capiendum te, ex desiderio quod inspiras ei. Intra, rogo, in eam, et coapta eam tibi, ut possideas illam quam fecisti et refecisti; ut habeam te velut signaculum super cor meum. Quaeso, piissime, invocantem te non deseras; quia priusquam te invocarem, me vocasti et quaesisti, ut ego servus tuus te quaererem, quaerendo invenirem, et inventum amarem. Quaesivi et inveni te, Domine, et amare desidero. Auge desiderium meum, et da quod peto; quoniam si cuncta quae fecisti mihi dederis, non sufficit servo tuo, nisi teipsum dederis. Da ergo teipsum mihi, Deus meus; redde te mihi. En amo te; et si parum est, amem validius. Tui ergo amore teneor, tui desiderio flagro, tui [Col. 0781B] dulci memoria delector. Ecce dum tibi mens mea suspirat, et tuam ineffabilem pietatem meditatur, ipsa carnis sarcina minus gravat, cogitationum tumultus cessat, pondus mortalitatis et miseriarum more solito non hebetat, silent cuncta, tranquilla sunt omnia. Cor ardet, animus gaudet, memoria viget, intellectus lucet, et totus spiritus ex desiderio visionis tuae accensus, invisibilium amore rapi se videt. Assumat spiritus meus pennas ut aquilae, volet et non deficiat; volet, et perveniat usque ad decorem domus tuae, et thronum gloriae tuae: et ibi super mensam refectionis civium supernorum pascatur de oculis tuis in loco pascuae juxta fluenta plenissima. Tu esto exsultatio nostra, qui es spes nostra, salus atque redemptio. Tu esto nostrum gaudium, [Col. 0781C] qui es futurus praemium. Te semper quaerat anima mea, et tu praesta ut quaerendo non deficiat.

III [751 1Kb] . Vae miserae animae! quae Christum non quaerit nec amat, arida manet et misera. Perdit quod vivit, qui te Deum non diligit. Qui curat vivere non propter te, Domine, nihil est, et pro nihilo est. Qui tibi vivere recusat, mortuus est. Qui tibi non sapit, desipit. Misericordissime, tibi me commendo, reddo et concedo, per quem sum, vivo et sapio. In te confido, spero et totam spem meam pono, per quem resurgam, vivam et requiescam. Te cupio, diligo et adoro; cum quo manebo, regnabo et beatus ero. Anima quae te non quaerit nec diligit, mundum diligit, peccatis servit et vitiis subjecta est, nunquam [Col. 0781D] quiescit [752 1Kb] , nunquam secura est. Famuletur tibi semper mens mea, piissime. Suspiret tibi semper peregrinatio mea, ardeat in amore tui cor meum. Requiescat in te, Deus meus, anima mea, contempletur te in mentis excessu, cantet laudes tuas jubilatione, et haec sit in hoc exsilio meo consolatio mea. Confugiat mens mea sub umbra alarum tuarum ab aestibus cogitationum saeculi hujus. Repauset in te cor meum, cor mare magnum, tumens fluctibus. O dives [Col. 0782A] omnium bonarum dapum, supernae satietatis opulentissime largitor Deus, da lasso cibum, collige dispersum, libera captivum et redintegra scissum. En stat ad ostium et pulsat. Obsecro per viscera misericordiae tuae, quibus visitasti nos oriens ex alto (Luc. I, 78), jube pulsanti misero aperiri, ut liberis gressibus ingrediatur ad te, et requiescat in te, et reficiatur de te pane coelesti: tu enim es panis et fons vitae, tu lumen claritatis aeternae, tu omnia ex quibus vivunt recti qui diligunt te.

IV [753 1Kb] . Deus lumen cordium te videntium, et vita animarum te amantium, et virtus cogitationum te quaerentium, da ut sancto tuo amori inhaeream. Veni, rogo, in cor meum, et ab ubertate voluptatis tuae inebria illud, ut obliviscar ista temporalia. Pudet [Col. 0782B] ac piget me talia pati, qualia mundus iste agit. Triste est mihi quod video, grave est omne quod de transitoriis audio. Adjuva me, Domine Deus meus, et da laetitiam in corde meo, veni ad me ut videam te. Sed angusta est mihi domus animae meae, quousque venias ad eam, et dilatetur a te. Ruinosa est, refice eam. Habet plurima quae offendant oculos tuos, fateor et scio; sed quis mundabit eam, aut cui alteri praeter te clamabo? Ab occultis meis munda me, Domine, et ab alienis parce servo tuo. (Psal. XVIII, 13.) Fac me, dulcis Christe, bone Jesu, fac me, rogo, amore et desiderio tui deponere onus carnalium desideriorum, et terrenarum concupiscentiarum. Dominetur carni anima, animae ratio, rationi gratia tua, et tuae me interius et exterius subde voluntati. [Col. 0782C] Tribue mihi ut laudet te cor meum, et lingua mea, et omnia ossa mea. Dilata mentem meam, et attolle intuitum cordis mei, ut vel rapida cogitatione spiritus meus attingat te aeternam sapientiam super omnia manentem. Dissolve me, oro, a vinculis quibus constrictus teneor, ut relinquens omnia ista tibi festinem [754 1Kb] , tibi soli inhaeream, tibi soli intendam.

229 V [755 1Kb] . Felix anima, quae terreno resoluta carcere libera coelum petit, quae te dulcissimum Dominum facie ad faciem cernit, quae nullo metu mortis afficitur, sed de incorruptione perpetuae gloriae laetatur. Tranquilla est et secura, jam non timet hostem nec mortem. Habet te pium Dominum, quem diu quaesivit, [Col. 0782D] semperque amavit, hymnidicis sociata choris, melliflua perpetuae festivitatis carmina ad laudem gloriae tuae, Rex Christe bone Jesu, in aeternum concinit. Inebriatur enim ab ubertate domus tuae, et torrente voluptatis tuae potas eam (Psal. XXXV, 9). Felix societas supernorum civium, et gloriosa solemnitas omnium ad te redeuntium ab hujus nostrae peregrinationis tristi labore ad amoenitatem pulchritudinis, ad formositatem totius splendoris, atque [Col. 0783A] dignitatem totius elegantiae, ubi te jugiter, Domine, tui cives cernunt. Nihil omnino quod conturbet n entem, ibidem auribus audire datur. Quae cantica? Quae organa? Quae cantilenae? Quae melodiae ibi sine fine decantantur? Sonant ibi semper melliflua hymnorum organa, suavissima angelorum melodia, cantica canticorum mira, quae ad laudem et gloriam tuam a supernis civibus decantantur. Amaritudo et omnis fellis asperitas in regione tua locum non habent. Non enim est ibi malus neque malitia. Non adversarius et impugnans, nec est ulla peccati illecebra. Nulla est ibi indigentia, dedecus nullum, rixa nulla, nullum improperium, causatio nulla, nullus timor, nulla inquietudo, nulla poena, nulla dubietas, nulla violentia, nulla discordia; sed est ibi [Col. 0783B] pax summa, charitas plena, jubilatio et laus Dei aeterna, sine fine secura requies, et gaudium semper in Spiritu sancto. O quam fortunatus ero, si audivero jucundissimas civium tuorum cantilenas, carmina melliflua laudes summae Trinitati debito honore promentia. Sed et nimium felix, si ego ipse meruero cantare canticum Domino Jesu Christo, de dulcibus canticis Sion.

VI [756 1Kb] . O vita vitalis, vita sempiterna et sempiterne beata! ubi gaudium sine moerore, requies sine labore, dignitas sine tremore, opes sine amissione, sanitas sine languore, abundantia sine defectione, vita sine morte, perpetuitas sine corruptione, beatitudo sine calamitate, ubi omnia bona in [757 1Kb] charitate perfecta, ubi species et visio facie ad faciem, [Col. 0783C] ubi plena scientia in omnibus et per omnia, ubi summa Dei bonitas cernitur et lumen illuminans a sanctis glorificatur, ubi praesens majestas Dei conspicitur, et hoc vitae cibo sine defectu mens intuentium satiatur; vident semper, et videre desiderant, sine anxietate desiderant, et sine fastidio satiantur; ubi verus Sol justitiae mira suae pulchritudinis visione omnes reficit, et ita universos coelestis patriae cives illuminat ut luceant ipsi, lumen videlicet illuminatum per Deum, lumen [758 1Kb] illuminans ultra omnem solis nostri splendorem, atque cunctarum stellarum claritatem immortali adhaerentes deitati, ac per hoc immortales et incorruptibiles [759 1Kb] facti, juxta promissionem Domini Salvatoris: Pater, quos dedisti mihi, volo ut ubi ego sum, et illi sint mecum: ut videant [Col. 0783D] claritatem meam, ut omnes unum sint, sicut tu Pater in me, et ego in te, et ipsi in nobis unum sint (Job XVII, 22-24).

VII [760 1Kb] . Regnum coelorum, regnum felicissimum, regnum carens morte, et vacans fine, cui nulla tempora succedunt per aevum, ubi continuus sine nocte [Col. 0784A] dies nescit habere tempus, ubi victor miles post laborem donis ineffabilibus cumulatur.

Nobile perpetua caput amplectente corona. Utinam remissa peccatorum mole, me ultimum servorum Christi juberet divina pietas hanc carnis sarcinam deponere, ut in suae civitatis gaudia aeterna repausandus transirem, sanctissimis supernorum choris interessem, cum beatissimis spiritibus gloriae Conditoris assisterem, praesentem Dei vultum cernerem, nullo mortis metu tangerer, de perpetuae immortalitatis incorruptione securus gauderem, et scienti omnia conjunctus omnem ignorantiae caecitatem amitterem, terrena cuncta parvipenderem, convallem lacrymarum istam intueri vel reminisci ulterius non dignarer, ubi vita laboriosa, vita corruptibilis, [Col. 0784B] vita omni amaritudine plena, vita domina malorum, ancilla infernorum, quam humores tumidant, dolores extenuant, ardores exsiccant, aera morbidant, escae influant, jejunia macerant, joci solvunt, tristitiae consumunt, sollicitudo coarctat. securitas hebetat, divitiae jactant, paupertas dejicit, juventus extollit, senectus incurvat, infirmitas frangit, moeror deprimit, diabolus insidiatur, mundus adulatur, caro delectatur, anima excaecatur, totus homo conturbatur! Et his tot et tantis malis mors furibunda succedit, vanisque gaudiis ita finem imponit, ut cum esse desierint, nec fuisse putentur.

Sed quas [761 1Kb] laudes, quasve gratiarum actiones tibi referre valeamus, Deus noster, qui nos etiam inter has tantas mortalitatis nostrae aerumnas non desinis [Col. 0784C] consolari mira visitatione gratiae tuae! Ecce me miserum multis moeroribus plenum, dum vitae meae finem timeo, dum peccata mea considero, dum judicium tuum formido, dum mortis horam cogito, dum supplicia tartari horreo, dum opera mea qua districtione et discussione a te pensentur ignoro, dum quo fine illa clausurus sim penitus nescio, dumque haec et alia multa mecum sub corde retracto, consolaturus ades solita pietate, Domine Deus, et inter has querelas, nimiosque ploratus ac profunda cordis suspiria, assumis moestam et anxiam mentem super alta juga montium ad areolas usque aromatum, et collocas me in loco pascuae secus rivulos dulcium aquarum, ubi praeparas in conspectu meo mensam multiplicis apparatus, quae fatigatum spiritum repauset, [Col. 0784D] et cor triste laetificet, quibus tandem refocillatus deliciis, et multarum miseriarum mearum oblitus, levatus super altitudinem terrae, in te vera pace quiesco [762 1Kb] .



MEDITATIO XV [(3) 1Kb] . De praeteritorum beneficiorum Christi memoria, [Col. 0785A] de praesentium experientia, et exspectatione futurorum.

230 Quae ad dilectionem Dei excitant, nullum ut audiat taedere debet; legitur autem in Evangelio quod duae sorores vehementi amore dilexerunt Dominum, et licet utraque Deum proximumque dilexerit, specialiter tamen circa obsequium proximorum occupabatur Martha, ex divino vero fonte dilectionis hauriebat Maria (Luc. X, 39-42). Ad Dei vero dilectionem duo pertinent: affectus mentis, et affectus operis. Et hoc opus, in virtutum exercitatione; affectus vero mentis, in spiritualis gustus dulcedine. Exercitatio virtutum in certo vivendi modo, in jejuniis, in vigiliis, in opere, in lectione, in oratione, in silentio, in paupertate, et caeteris hujusmodi commendatur; [Col. 0785B] affectus salutari meditatione nutritur. Itaque ut ille dulcissimus amor Jesu in tuo crescat affectu, triplici meditatione opus habes, de praeteritis scilicet, praesentibus et futuris, id est de praeteritorum recordatione, de experientia praesentium, de consideratione futurorum. Cum ergo mens tua fuerit absque cogitationum tumultu, virtutum exercitatione purgata, jam oculos defaecatos ad posteriora retorque, ac primum cum beata Maria ingressa cubiculum libros, quibus Virginis partus et Christi prophetatur adventus, evolve. Ibi adventum angeli praestolare, ut videas intrantem, audias salutantem, ut sic repleta stupore et exstasi dulcissimam Mariam dominam tuam cum angelo salutante salutes, clamans et dicens: Ave, Maria (Luc. I, 27), etc. Hoc [Col. 0785C] crebrius repetens quae sit haec gratiae plenitudo de qua totus mundus mutuavit gratiam, quodnam Verbum caro factum est contemplare et admirare Dominum, qui terram implet et coelum, intra unius puellae viscera claudi, quam Pater sanctificavit, Filius fecundavit, Spiritus sanctus obumbravit. O dulcis domina, quanta inebriebaris dulcedine, quo amoris igne succendebaris, cum sentires in mente et in ventre tantae majestatis praesentiam, cum de tua carne sibi carnem assumeret, et membra in quibus corporaliter omnis plenitudo divinitatis inhabitaret (Col. II, 9), de tuis sanctis membris aptaret! Haec omnia propter te, o virgo, ut Virginem, quam imitari proposuisti, diligas, et Virginis Filium, [Col. 0785D] cui nupsisti.

Jam nunc cum dulcissima Domina tua in montana conscende, sterilis et Virginis intuere complexum, et salutationis officium, in quo servulus Dominum, praeco Judicem, vox Verbum, intus anilia viscera conclusus in Virginis utero clausum et agnovit, et indicibili gaudio salutavit. Beati ventres, in quibus totius mundi Salvator exoritur, pulsisque tristitiae tenebris sempiterna laetitia prophetatur. Accurre, quaeso, accurre, tantis gaudiis admiscere, prosternere ad pedes utriusque, et in unius ventre sponsum tuum amplectere, amicum vero ejus in alterius utero venerare. Hinc Matrem cum omni devotione [Col. 0786A] in Bethlehem prosequere, et in hospitium divertens cum illa assiste, et obsequere parienti; locatoque in praesepio parvulo, erumpe in vocem exsultationis, clamans cum Isaia: Parvulus natus est nobis, et filius datus est nobis (Isa. IX, 7), et amplectere illud dulce praesepium. Mitiget verecundiam amor, timorem depellat affectus, ut sanctissimis pedibus figas labia, et oscula genibus. Exinde pastorum excubias mente pertracta, angelorum exercitum admirare, coelesti melodiae tuas interpone preces, simul corde et ore decantans: Gloria in excelsis Deo (Luc. II, 14).

Noli in tua meditatione Magorum munera praeterire, nec fugientem in Aegyptum relinquere incomitatum. Inspiciat oculus devotionis parvulum Jesum [Col. 0786B] dulces mammillas gloriosae Virginis matris dulciter sugentem, et mammas maternas filiali more tractantem, matri arridentem. Quid visu jucundius? Quid delectabilius? Cerne illum, qui immensus est, parvulis brachiis ad materna colla pendentem, et dicas: Felix sum, feliciorque, dum illum video quem reges optaverunt videre, et non viderunt (Matth. XIII, 17). Dignus est visu qui speciosus est forma prae filiis hominum (Psal. XLIV, 3).

Cogita, et recogita quo animo et qua cogitatione tenebatur illa dulcissima Mater ejus, cum illum Dominun tantum ac tantillum in brachiis suis exsultans ac laeta teneret, cum ei ut infantulo gestienti osculis frequentibus congauderet, cum eum lacrymantem super genua sua, quibus potuit modulis, [Col. 0786C] consolaretur, cum denique aliis atque aliis studiis, ad quae ipsa materna pietas informabat eum, pro qualitatum vicissitudinibus, sedula blandiretur. Opinare verum esse quod dicitur eum a latronibus deprehensum in via, et adolescentuli cujusdam beneficio ereptum. Erat is, ut dicunt, principis latronum filius, qui praeda potitus cum parvulum in matris gremio conspexisset, tanta in ejus speciosissimo vultu splendoris majestas apparuit ut eum supra hominem esse non ambigens, incalescens amore amplexatus sit eum et, o, inquit, beatissime parvulorum, si aliud se tempus obtulerit mihi miserendi, tunc memento mei, et hujus temporis noli oblivisci. Ferunt hunc fuisse latronem, qui ad dexteram Dei [Col. 0786D] crucifixus alterum blasphemantem corripuit dicens: Neque tu times Deum (Joan. XXIII, 40), etc., conversus vero ad Dominum, eum in illa quae in parvulo apparuit intuens majestate pacti sui non immemor, Memento, inquit, mei, dum veneris in regnum tuum (ibid., 42). Itaque ad incentivum amoris hac non inutile arbitror uti opinione, remota omni affirmandi temeritate.

Praeterea nihilne suavitatis aestimes tibi accessurum, si eum apud Nazareth puerum apud pueros [763 1Kb] contempleris [763* 1Kb] , si obsequentem matri, si operanti nutritio assistentem intuearis? Quid, si duodennem cum parentibus Jerosolymam ascendentem, et illis redeuntibus [Col. 0787A] et nescientibus in urbe manentem per triduum cum matre quaesieris? O quanta copia fluent lacrymae, cum audieris Matrem dulci quadam increpatione Filium verberantem: Fili, quid fecisti nobis sic? (Luc. II, 48.)

Si autem sequi Sponsum virginem quocunque ierit (Apoc. XIV, 4) delectet altiora ejus et secretiora scrutare, ut in Jordanis flumine audias in voce Patrem, in carne Filium, in columba videas Spiritum sanctum. Ibi ad spirituales nuptias invitata Sponsum suscipis datum a Patre, purgationem a Filio, pignus amoris a Spiritu sancto. Exinde dilectissimus Jesus solitudinis tibi secreta dicavit, et sanctificavit tibi jejunium subeundum, docens cum callido hoste conflictum. Haec ibi facta, pro te facta, et quonam [Col. 0787B] modo facta sunt diligenter attendas. Dilige eum a quo facta sunt et imitare quae facta sunt.

Occurrat jam nunc memoriae mulier illa in adulterio deprehensa, et Jesus rogatus ad sententiam quid egerit, quidve dixerit, recordare. In terram oculos jecit, ne forte accusatam respiciens nimis confunderet. Cum enim scribens in terra, terrenos eos non coelestes prodidisset, qui sine peccato est vestrum, inquit, primus in illam lapidem mittat (Joan. VIII, 7). O mira et inexstinguibilis Christi benignitas! Quam condemnare juste potuit, adverte quam pie et quam caute liberavit. Cum enim omnes sententia trivisset et expulisset e templo, imaginare 231 quam pios oculos in illam levaverit, quam dulci et suavi voce sententiam absolutionis ejus protulerit? Puta quod [Col. 0787C] suspiravit, quod lacrymatus fuerit, cum diceret: Nemo te condemnavit mulier (ibid., 10), etc. Felix, ut ita dicam, haec adultera mulier, quae de praeteritis absolvitur, secura efficitur de futuris. Jesu bone, te dicente, nec ego te condemnabo (ibid., 11), quis condemnabit? Deus est qui justificat, quis est qui condemnet? (Rom. VIII, 33, 34.) Audiatur de caetero vox tua, Vade, et jam amplius noli peccare (Joan. VIII, 11).

Jam nunc ingredere domum Pharisaei, recumbentem ibi Dominum tuum attende, accede cum beatissima peccatrice ad pedes ejus, lava lacrymis, terge capillis, demulce osculis, fove unguentis. Nonne jam sacro liquoris illius odore perfunderis? Si tibi adhuc suos negat pedes, insta, ora, et gravidos lacrymis oculos attolle, tuisque suspiriis, inenarrabilibusque [Col. 0787D] gemitibus extorque quod petis. Luctare cum eo, sicut Jacob (Gen. XXXII, 24), ut ipse se gaudeat superari. Videbitur tibi aliquando quod avertat oculos, quod aures claudat, quod desideratos pedes abscondat. Tu nihilominus insta opportune, importune (II Tim. IV, 2), clama: Usquequo clamabo, et non exaudies? (Hab. I, 2.) Redde mihi, Jesu bone, laetitiam salutaris tui (Psal. L, 14); quia tibi dixit cor meum, quaesivi faciem tuam, faciem tuam requiram (Psal. XXVI, 8). Certe non negabit pedes suos virgini, quos osculandos praebuit peccatrici.

Sed et domum illam non praeteribis, ubi per tegulas paralyticus ante pedes ejus submittitur, ubi pietas et potestas obviaverunt sibi. Fili, inquit, remittuntur [Col. 0788A] tibi peccata tua (Matth. IX, 2). O mira clementia! o indicibilis misericordia! Accepit felix remissionem peccatorum suorum quam non petebat, quam non praecesserat confessio, nec meruerat satisfactio, non exigebat contritio. Corporis salutem petebat, non animae, et salutem corporis et animae recepit. Vere, Domine, vita in voluntate tua, si decreveris salvare nos, neme poterit prohibere. Si aliud decreveris, non est qui audeat dicere: Cur ita facis? Pharisaee, quid murmuras? An oculus tuus nequam est, quia ipse bonus est? (Matth. IX, 15.) Certe miseretur cui voluerit (Rom. IX, 18); ploremus et oremus ut velit. Bonis etiam operibus pinguescat oratio, augeatur devotio, excitetur dilectio. Leventur purae manus in oratione, quas non sanguis [Col. 0788B] immunditiae maculavit, tactus illicitus non foedavit, avaritia non exasperavit, levetur et cor sine ira et disceptatione, quod tranquillitas sedavit, et pax composuit puritas conscientiae lavit. Sed nihil horum paralyticus iste legitur praemisisse, qui tamen legitur remissionem omnium peccatorum meruisse. Haec est autem ineffabilis misericordiae ejus virtus, cui sicut blasphemum est derogare, ita et hoc sibi praesumere, stultissimum. Potest cuicunque vult hoc ipsum efficaciter dicere quod dixit paralytico: Dimittuntur tibi peccata tua (Matth. IX, 5). Sed quicunque sine suo labore, vel contritione, vel confessione, vel etiam oratione, sibi hoc dicendum exspectat, nunquam ei remittuntur peccata.

Sed exeundum est hinc, et ad Bethaniam veniendum, [Col. 0788C] ubi sacratissima foedera amicitiae auctoritate Domini consecrantur. Diligebat enim Jesus Martham, Mariam et Lazarum (Joan. XI, 5). Quod ob speciale amicitiae privilegium, quo illi familiariori adhaerebant affectu dictum nemo est qui ambigat. Testes sunt lacrymae illae dulces, quibus collacrymatus est lacrymantibus quas totus populus interpretabatur amoris indicium. Videte, inquiens, quomodo amabat eum (Joan. XI, 36). Et ecce faciunt ei coenam ibi, et Martha ministrabat; Lazarus autem unus erat ex discumbentibus. Maria sumpsit alabastrum unguenti (Joan. XII, 2, 3), etc. Gaude, quaeso, huic interesse convivio. Singulorum distingue officia. Martha ministrabat, discumbebat Lazarus, ungit Maria. Hoc ultimum tuum est; frange ibi alabastrum cordis, [Col. 0788D] et quidquid habes devotionis, quidquid amoris, quidquid desiderii, quidquid affectionis, totum effunde super caput Sponsi tui, adorans in homine Deum, et hominem in Deo. Si fremit, si murmurat, si invidet proditor, si perditionem vocat devotionem, non sit tibi curae. Ut quid, ait, perditio haec? poterat hoc unguentum venundari multo (Marc. XIV, 4), etc. Pharisaeus murmurat invidens poenitenti, murmurat Judas invidens effusioni unguenti. Sed Judex accusationem non recipit, accusatam absolvit. Sinite, inquit, illam; bonum enim opus (ibid., 6), etc. Laboret Martha, ministret, paret hospitium peregrino, esurienti cibum, sitienti potum, vestem algenti. Ego solus Mariae et illa mihi. [Col. 0789A] Totum praestat quod habet; a me quidquid optat, exspectet. Quid enim? Tunc Mariae consulis, relinquendo pedes quos dulciter osculatur, avertendo oculos ab illa speciosissima facie quam contemplatur, amovendo auditum ab ejus suavi sermone quo reficitur?

Sed jam surgentes eamus hinc. Quo? inquis. Certe ut insidentem asello coeli terraeque Dominum comiteris, tanta que fieri pro te obstupescens, parvorum laudibus tuas inseras, clamans et dicens: Hosanna filio David (Matth. XXI, 9), etc.

Jam nunc ascende cum eo in coenaculum grande, stratum (Marc. XIV, 15), et salutaris coenae interesse deliciis gratulare. Vincat verecundiam amor, timorem excludat affectus, ut saltem de micis mensae [Col. 0789B] illius eleemosynam praebeat mendicanti. Vel a longe sta, et quasi pauper attendens in divitem, ut aliquid accipias extende manum, famem lacrymis prode. Cum autem surgens a coena linteo se praecinxerit, miseritque aquam in pelvim (Joan. XIII, 4, 5), cogita quae majestas, quae potestas hominum pedes abluit et extergit, quae benignitas proditoris vestigia sacris manibus tangit. Specta, et exspecta, et ultimo omnium tuos ei praebe pedes abluendos, quia quem ipse non laverit, non habebit partem cum eo (ibid., 8). Quid modo festinas exire? Sustine paululum. Videsne quisnam ille est, rogo te, qui super pectus ejus recubuit (ibid., 25), et in sinum ejus caput reclinat? Felix, quicunque est ille. O certe ecce jam video! Joannes est nomen ejus. O Joannes, quid tibi [Col. 0789C] dulcedinis, quid gratiae et suavitatis, quid luminis et devotionis hauriebas ab illo fonte? Ibi certe omnes thesauri sapientiae et scientiae absconditi sunt (Col. II, 3). Ibi fons misericordiae, ibi domicilium pietatis, ibi favus aeternae suavitatis. Unde tibi, o Joannes, omnia ista? Nunquid tu sublimior Petro, Andrea sanctior, aut certe omnibus apostolis gratiosior? Speciale hoc virginitatis privilegium, quia virgo es, electus a Domino, atque inter caeteros magis dilectus. Jam nunc exsulta, virgo, accede propius, et aliquam hujus dulcedinis portionem vindicare non differas, si potiora non potes, dimitte Joanni pectus, ubi se cum vino laetitiae in divinitatis cogitatione inebriat; tu currens ad humanitatis [Col. 0789D] ubera lac exprime, quo nutriaris. Inter haec, cum sanctissima illa oratione discipulos commendans Patri dixerit: Pater, serva eos in nomine tuo (Joan. XVII, 11), inclina caput tuum, ut merearis audire: Volo ut ubi ego sum, et illi sint mecum (ibid., 24).

Bonum est tibi hic esse, sed exeundum est. Praecedet ipse ad montem Oliveti, tu eum sequere. Et licet assumpto Petro et duobus filiis Zebedaei ad secreta secesserit, vel a longe intuere quomodo in se nostram transtulerit necessitatem. Vide quomodo ille cujus sunt omnia, pavere coepit et taedere. Tristis est, inquiens, anima mea (Matth. XXVI, 38), etc. Unde hoc, Deus meus? Ita compateris mihi exhibens hominem, ut quodammodo videaris nescire quod Deus es. Prostratus in faciem oras, et factus est [Col. 0790A] sudor (Luc. XXII, 44), etc. Quid stas accurre, et suavissimas illas guttas lambe, et pulverem pedum illius linge. Noli dormire cum Petro, ne merearis audire: Sic non potestis una hora vigilare mecum? (Matth. XXVI, 40.)

232 Sed ecce jam proditorem praeeuntem impiorum turba prosequitur, et osculum praebente Juda manus injiciunt in Jesum, Dominum suum tenent ligatum, et illas dulces manus vinculis stringunt. Quis ferat? Scio, occupat nunc cor tuum pietas, omnia viscera tua zelus inflammat. Sine, rogo, patiatur, qui pro te patitur. Quid optas gladium? quid irasceris? quid indignaris? Si instar Petri cujuslibet autem abscideris, si ferro brachium tuleris, si pedem truncaveris, ipse restituet omnia. Qui etiam si [Col. 0790B] quem occideris, absque dubio suscitabit. Sequere potius eum usque ad atrium principis sacerdotum, et speciosissimam faciem ejus quam sputis illinunt, tu lacrymis lava. Intuere quam piis oculis, quam misericorditer, quam efficaciter tertio negantem respexerit Petrum, quando ille conversus et in se reversus flevit amare. Utinam, bone Jesu, tuus me dulcis oculus respiciat, qui te toties ad vocem ancillae procacis, carnis scilicet meae, pessimis operibus affectibusque negavi. Sed jam, mane facto, traditur Pilato, ibi accusatur, et tacet, quoniam tanquam ovis ad occisionem ductus est (Isa. LIII, 7; Act. VIII, 32). Vide, attende quomodo stat ante praesidem inclinato capite, demissis oculis, vultu placido, sermone raro, paratus ad opprobria, promptus [Col. 0790C] ad verbera. Scio, non poteris ulterius sustinere, nec dulcissimum dorsum ejus flagellis atteri, nec faciem alapis caedi, nec tenerum illud caput spinis coronari, nec dexteram, quae coelum regit et terram, arundine dehonestari, tuis oculis aspicere poteris. Ecce educitur, flagellatur portans spineam coronam et purpureum vestimentum, et Pilatus dicit: Ecce homo (Joan. XIX, 5). Vere homo est, quis dubitet? Testes sunt plagae virgarum, livor vulnerum, foeditas sputorum. Jam nunc cognosce, Zabule, homo est. Vere homo est iste, inquis. Sed quid est iste, inquis. Sed quid est, quod in tot injuriis non irascitur ut homo, non movetur ut homo, non suis indignatur tortoribus ut homo? Ergo plus est quam [Col. 0790D] homo. Sed quis cognoscit illum? Cognoscitur certe homo impiorum terrae judicia sustinens, sed cognoscetur Deus judicia faciens. Sero animadvertisti. Zabule. Quid tibi per mulierem agere visum est, ut dimittatur? Tarde locutus es. Sedet pro tribunali judex, prolata est sententia. Jam propriam portans crucem ducitur ad mortem. O spectaculum! Videsne? Ecce principatus ejus super humerum ejus (Isa. IX, 6). Haec est virga aequitatis, virga regni sui. Datur ei vinum felle mistum, exuitur vestimentis, et inter milites dividuntur. Tunica non scinditur, sed sorte transit ad unum. Dulces manus ejus et pedes clavis perforantur, et extensus in cruce inter latrones suspenditur. Mediator Dei et hominum, inter coelum et terram medius pendens, ima superis unit, [Col. 0791A] coelestibus terrena conjungit. Stupet coelum, terra miseratur [763 1Kb] . Quid tu? Non mirum si, sole contristato, tu contristaris; si terra contremiscente, tu contremiscis: si scissis saxis, cor tuum scinditur; si flentibus juxta crucem mulieribus, tu conclamaris. Inde in omnibus iis considera illud dulcissimum pectus quam tranquillitatem servaverit pietatis. Non suam attendit injuriam, non poenam reputat, non sentit contumelias. Sed ipsis potius a quibus patitur, ille compatitur; a quibus vulneratur, ille medetur; ille vitam procurat, a quibus occiditur. Cum qua mentis dulcedine, cum qua spiritus devotione, cum qua charitatis plenitudine clamat: Pater, ignosce illis? (Luc. XXIII, 34.) Ecce ego, Domine, tuae majestatis adorator, non tui corporis interfector; [Col. 0791B] tuae mortis venerator, non tuae passionis derisor; tuae misericordiae contemplator, non infirmitatis contemptor. Interpellet itaque pro me tua dulcis humanitas, commendet me Patri tuo tua ineffabilis pietas. Dic igitur, dulcis Domine: Pater, ignosce illi.

At tu, virgo, cui major est apud Virginis Filium confidentia quam mulieribus quae longe stant, cum matre Virgine et discipulo virgine accede ad crucem, et perfusum pallore vultum cominus intuere. Quid ergo? Tu sine lacrymis, amantissima, Dominae tuae lacrymas videbis? Tu siccis manes oculis, et ejus animam pertransit gladius doloris? (Luc. II, 35.) Tu sine singultu audies dicentem Matri: Mulier, ecce filius tuus; et Joanni: Ecce mater tua? (Joan. XIX, [Col. 0791C] 26, 27.) Similiter cum discipulo Matrem committeret, latroni paradisum promitteret, tunc unus ex militibus lancea latus ejus perforavit (ibid., 34). Festina, ne tardaveris, comede favum tuum cum melle tuo (Cant. V, 1). Bibe vinum tuum cum lacte tuo (ibid.). Sanguis tibi in vinum convertitur, ut inebrieris. In lac aqua mutatur, ut nutriaris. Facta sunt tibi in petra flumina, in membris ejus vulnera, et in corporis ejus maceria, caverna. In quibus instar columbae latitans et deosculans singula, ex sanguine ejus fiant sicut vitta coccina labia tua, et eloquium tuum dulce (Cant. IV, 3).

Sed adhuc exspecta, donec nobilis ille decurio veniens extractis clavis manus pedesque dissolvat. Vide quomodo felicissimis brachiis corpus amplectitur, [Col. 0791D] ac suo astringit pectori. Tunc potuit vir ille sanctissimus dicere: Fasciculus myrrhae dilectus meus (Cant. I, 12), etc. Sequere tu pretiosissimum coeli terraeque thesaurum, et vel porta pedes, vel manus brachiaque sustenta, vel certe defluentes minutatim pretiosissimi sanguinis guttas curiosius collige, et pulverem pedum ejus linge. Cerne praeterea quam dulciter, quam diligenter beatissimus Nicodemus sanctissima ejus membra tractat digitis, fovet unguentis, et cum S. Joseph involutum sindone collocat in sepulcro (Luc. XIX, 38-42).

Noli praeterea Mariae Magdalenae deserere comitatum, sed paratis aromatibus cum ea Dominicum sepulcrum visitare memento. O sicut illa oculis, tu in [Col. 0792A] spiritu cernere merearis nunc super lapidem revolutum ab ostio monumenti angelum residentem (Marc. XVI, 3-5); nunc intra monumentum unum ad caput, unum ad pedes resurrectionis gloriam praedicantes (Joan. XX, 12); nunc ipsum Christum Mariam flentem et tristem tam dulci reficientem oculo, tam suavi voce dicentem: Maria (ibid., 16). Rumpuntur ad hanc vocem omnes capitis cataractae, ab ipsis medullis eliciuntur lacrymae, singultus et suspiria ab imis trahuntur visceribus. Maria. O beata, quid tibi mentis fuit, quid animi, cum ad hanc vocem te prosternens, et reddens vicem salutanti, clamares, Rabboni? (ibid.) Quo, rogo, affectu, quo desiderio, mentisque ardore clamasti, Rabboni? Nunc plura dicere lacrymae prohibent, cum vocem excludit affectus, [Col. 0792B] omnesque animae corporisque sensus nimius amor absorbeat. Sed, o dulcis Jesu, cur a sacratis ac desideratissimis pedibus tuis sic arces amantem? Noli, inquis, me tangere (ibid., 17). Ut quid, Domine? Quare non tangam illa desiderata vestigia tua pro me perforata clavis, perfusa sanguine, non tangam, nec deosculabor? An inimicitior solito, quia gloriosior? Ecce non dimittam te, nec recedam a te, non parcam lacrymis, pectus singultibus suspiriisque rumpetur, nisi tangam. Et ille inquit: Noli timere. Non auferetur tibi hoc bonum, si differtur; vade tamen, et nuntia fratribus meis quia surrexi (ibid.). Cucurrit cito, cito volens redire. Redit; sed cum aliis mulieribus, quibus ipse Jesus occurrens blanda salutatione dejectas erigit, tristes consolatur [Col. 0792C] (Matth. XXVIII, 9). Adverte: tunc est datum quod fuit ante dilatum. Accesserunt enim, et tenuerunt pedes ejus (ibid.) Hic quandiu potes, virgo, morare. Non has delicias tuus somnus interpellet, nullus exterior tumultus impediat. Verum quia in hac vita misera nihil stabile, nihil aeternum est; nec unquam eodem statu permanet homo, necesse est ut anima nostra, dum vivimus, quadam varietate pascatur. Unde a praeteritorum recordatione, ad experientiam praesentium transeamus, ut ex his quoque, quantum a nobis diligendus sit Deus. intelligamus.



MEDITATIO XVI. Sive meditationis quintae decimae pars secunda.---De praesentibus beneficiis Dei.

233 Non parvum aestimo beneficium, quo Deus [Col. 0792D] bene utens malo parentum nostrorum creavit nos de carne illorum, et inspiravit in nobis spiraculum vitae, discernens nos ab illis qui vel arbortivi projecti sunt ab utero, vel qui inter materna viscera suffocati poenae videntur concepti non vitae. Quod etiam integra nobis et sana membra creavit, ne essemus nostris dolori, alienis opprobrio. Magnum est hoc certe. Sed quomodo illud quantaeve bonitatis aestimabimus, quod eo tempore et inter tales nasci voluit, per quos ad fidem suam et sacramenta pervenimus? Videmus innumerabilibus hominibus hoc negatum, quod nobis gratulamur esse concessum, cum quibus una est et nobis conditio. Illi derelicti sunt per justitiam, nos vocati sumus per gratiam. Procedamus intuentes [Col. 0793A] munus ejus fuisse, quod educati a parentibus fuimus Christianis. Quod nos flamma non laesit, quod aqua non absorbuit, quod non vorati a daemone, quod non percussi a bestiis, quod praecipitio non necati, quod usque ad congruam aetatem in ejus fide et bona voluntate nutriti. Huc usque ea percurrimus, soror, quibus fuit nobis una conditio, quos idem pater genuit, ac idem venter complexus est, eadem viscera profuderunt.

Jam nunc, soror, in me adverte quanta fecerit Deus animae tuae. Divisit enim inter me et te, quasi inter lucem et tenebras, sibi te servans, me mihi relinquens. Deus meus, quo abii? quo fugi? quo evasi? Ejectus a facie tua sicut Cain, habitavi in terra vagus et profugus, et quicunque invenerit me, occidet [Col. 0793B] me. Quid enim ageret miserabilis creatura, a suo derelicta Creatore? Quo iret, quove lateret ovis erronea suo destituta pastore? O soror, fera pessima devoravit fratrem tuum. In me ergo cerne, quantum ibi contulerit qui te a tali bestia conservavit illaesam. Quam miser ego sum, qui meam pudicitiam perdidi; tam beata tu, cujus virginitatem misericordia divina protexit. Quoties tentata, quoties impetita tua tibi castitas est servata, cum ego libens in turpia quaeque progrediens, coacervavi mihi materiam ignis quo comburerer, materiam fetoris quo necarer, materiam vermium a quibus corroderer? Recole si placet illas foeditates meas pro quibus plangebas, et corripiebas saepe, puella parvulum, femina masculum. Sed non fallit Scriptura quae ait: Nemo potest [Col. 0793C] corrigere, quem Deus despexit (Eccle. VII, 14). O quam diligendus est a te, qui cum me repelleret, te attraxit; et cum aequa conditio foret utriusque, tamen me despexerit, te dilexerit. Recole nunc, ut dixi, corruptiones meas, cum exaltaretur nebula libidinis ex luxuriosa concupiscentia carnis, et non esset qui eriperet et salvum faceret (Psal. VII, 3). Verba enim iniquorum praevaluerunt super me (Psal. LXIV, 4), qui in suavi poculo amoris propinabant mihi venenum luxuriae. Convenientes in unum affectionis suavitas et cupiditatis impuritas, rapiebant imbecillem adhuc aetatem meam per abrupta vitiorum, atque mergebant gurgite flagitiorum. Venerunt super me ira et indignatio tua, Deus, et ego [Col. 0793D] nesciebam. Ibam longius a te, et sinebas. Jactabar, et effundebar, et defluebar per immunditias meas, et tacebas. Eia, soror, diligenter attende omnia ista turpia et nefanda, in quae me praecipitavit meum arbitrium; et scito quod in haec corruisses, si te Christi misericordia non servasset. Non haec dico quasi nihil mihi contulerit boni, dum exceptis iis quae superius diximus utriusque collata, mira patientia meas sustinuerit iniquitates. Cui debeo quod terra non me absorbuit, noc fulminavit coelum, nec flumina submerserunt? Quomodo enim sustineret creatura tantam injuriam Creatoris sui, si non impetum ejus cohiberet ille ipse qui condidit, qui non vult mortem peccatoris, sed magis ut convertatur et vivat? (Ezech. XXXIII, 11.) Ad illud quantae fuit gratiae, [Col. 0794A] quod fugientem persecutus est, metuenti blandiebatur, quod erexit in spem totius desperatum, quod suis obruit beneficiis ingratum, quod gustu interioris dulcedinis, immundis assuetum delectationibus attraxit et illexit, quod indissolubilia malae consuetudinis vincula dissolvit, et abstractum saeculo benigne suscepit? Taceo multa, et magnae misericordiae suae circa me opera, ne aliquid gloriae suae, quae tota illius est, ad me videatur transire. Ita etiam secundum hominum aestimationem sibi cohaeret gratia dantis et felicitas recipientis, ut non solum laudetur, quia solus laudandus esset ille qui dedit, sed etiam ille qui recipit. Quis enim habet aliquid quod non receperit? Si autem gratis accepit, quare laudatur velut promeruerit? Tibi igitur laus, Deus [Col. 0794B] meus, tibi gloria, tibi gratiarum actio; mihi autem confusio faciei meae (Dan. IX, 7), qui tot mala feci, et tot bona recipi. Quid igitur (inquis) me minus accepisti? O soror, quia felicior est ille, cujus navem plenam mercibus et onustam divitiis flatus ventorum integram revexit ad portum, quam qui passus naufragium nudus evasit mortem. Tu ergo in his, quas tibi divina gratia conservavit, exsultas divitiis; mihi maximus labor incumbit ut fracta redintegrem, amissa recuperem, scissa resarciam. Verumtamen et me volo ut aemuleris, valdeque putes erubescendum, si post tot flagitia in illa vita tibi inventus fuero aequalis, cum saepe virginitatis gloriam intervenientia quaedam vitia minuant, et veteris conservationis opprobrium morum imitatio et succedentes vitiis virtutes [Col. 0794C] oblitterent. Sed jam illa, in quibus tibi sola conscia es divinae bonitatis, inspice nunc munera, quam jucunda facie abrenuntianti saeculo Christus occurrerit, quibus esurientem deliciis pavit, quas miserationum suarum divitias ostendit, quos inspiravit affectus, quo te charitatis poculo ebriavit. Nam si fugitivum servum et rebellem sola sua miseratione revocatum spiritualium consolationum non reliquit inexpertum; quid dulcedinis crediderim eum virgini contulisse? Si tentabaris, ille sustentabat; si fluctuabas, ille solidabat. Quoties prae timore arescenti pius consolator astabat? Quoties aestuanti prae amore, ipse se tuis visceribus infundebat? Quoties psallentem vel legentem spiritualium sensuum lumine [Col. 0794D] illustrabat? Quoties orantem in quoddam ineffabile desiderium suum rapiebat? Quoties mentem tuam a terrenis subtractam, ad coelestes delicias et paradisi amoenitates transportabat? Haec omnia revolve animo, ut in eum tuus totus revolvatur affectus. Vilescat tibi mundus, omnis amor carnalis sordeat, nescias te esse in mundo hoc; quoniam ad illos qui in coelo sunt et Deo vivunt, tuum transtulisti propositum. Ubi est thesaurus tuus, ibi sit et cor tuum (Matth. VI, 21). Noli cum argenteis simulacris vili marsupio tuo tuum includere animum; quia nunquam cum nummorum pondere poteris transvolare ad coelum. Puta te quotidie morituram, et de crastino non cogitabis. Non te 234 futuri temporis sterilitas terreat, non futurae famis timor mentem [Col. 0795A] tuam dejiciat, sed ex ipso tota fiducia tua pendeat qui aves pascit, lilia vestit. Ipse sit horreum tuum, ipse apotheca, ipse marsupium tuum, ipse divitiae, ipse deliciae tuae; solus tibi sit omnia in omnibus. Haec interim de praesentibus satis sint.



MEDITATIO XVII. Sive meditationis quintae decimae pars tertia.---De futuris beneficiis Dei.

Qui autem praestat suis tanta in praesenti quanta illis servat in futuro? Principium futurorum et finis praesentium, mors est. Hanc cujus natura non abhorret? cujus non expavescit affectus? Nam bestiae fuga, latibulis, et aliis mille modis mortem cavent, [Col. 0795B] vitam tuentur. Jam nunc diligenter attende quid tua tibi respondeat conscientia, quid praesumat fides, quid spes promittat, quid expetat affectus. Si vita tua tibi oneri est, si mundus fastidio, si caro dolori, profecto desiderio mors est tibi, quae jugum hujus oneris deponit, tollit fastidium, corporis dolorem assumit. Hoc unum dico omnibus hujus mundi praestare deliciis, honoribus atque divitiis, si ob conscientiae serenitatem, fidei firmitatem, spei certitudinem mortem non timeas. Quod ille poterit maxime experiri qui, aliquo tempore sub hac servitute suspirans, in liberiores conscientiae auras evasit. Haec sunt futurae beatitudinis tuae primitiae salutares, ut morte superveniente naturalem horrorem fides superet, spes temperet, conscientia pura repellat; et [Col. 0795C] inde quodammodo mors est principium quietis, laborum meta, peremptoria vitiorum. Sic enim scriptum est: Beati mortui, qui in Domino moriuntur (Apoc. XIV, 13). Unde propheta reproborum mortem ab electorum morte discernens, Omnes, inquit, reges dormierunt in gloria, unusquisque in domo sua; tu autem projectus es de sepulcro tuo, quasi stirpis inutilis, pollutus et obvolutus (Isa. XIV, 18, 19). Dormierunt quippe in gloria quorum mortem commendat bona conscientia, quia pretiosa est in conspectu Domini mors sanctorum ejus (Psal. CXV, 15). Dormierunt sane in gloria quorum dormitioni assistunt angeli, occurrunt sancti, concivi suo praebentes auxilium, et impartientes solatium; hostibus se opponunt, obsistentes repellunt, refellunt accusantes, [Col. 0795D] et sic usque ad sinum Abrahae sanctam animam comitantes in loco pacis collocant et quietis. Non sic impii, non sic, quos de corpore quasi de fetenti sepulcro pessimi spiritus cum instrumentis infernalibus extrahentes, pollutos libidine, obvolutos cupiditate injiciunt ignibus exurendos, avibus lacerandos, aeternis fetoribus deputant suffocandos. Vere exspectatio justorum laetitia; spes autem impiorum peribit (Prov. X, 28). Sane qualis sit illa requies, quae pax illa, quae jucunditas in sinu Abrahae, quae illis quiescentibus promittitur, et exspectatur laetitia, quia experientia non docuit, stylus explicare non poterit. Exspectant felices donec impleatur numerus fratrum suorum, ut in die resurrectionis [Col. 0796A] duplici stola, scilicet corporis et animae perpetua felicitate fruantur.

Jam nunc intuere illius diei terrorem, quando coelorum virtutes movebuntur, elementa ignis calore solventur, patebunt inferi, occulta omnia nudabuntur; veniet desuper iratus Judex, ardens furor ejus, et ut tempestas currus ejus (Jer. IV, 13), ut reddat in ira vindictam et vastitatem in flamma ignis. Beatus est qui paratus est occurrere illi. Quid tunc miseris animabus erit? Quam tunc miseri erunt, quos nunc luxuria foedat, avaritia dissipat, extollit superbia. Exibunt angeli, et separabunt malos de medio justorum (Matth. XIII, 49), illos a dextris, illos a sinistris statuentes.

Cogita te nunc ante tribunal Christi inter utramque [Col. 0796B] hanc societatem assistere, et necdum in alteram partem separatam. Deflecte oculos nunc ad sinistram Judicis, et miseram illam multitudinem contemplare. Qualis ibi horror, quis pudor, quis fetor, quis timor, quis dolor? Stant miseri et infelices, stridentes dentibus, nudo latere palpitantes, aspectu horribiles, vultu deformes, dejecti prae pudore, prae corporis turpitudine et nuditate confusi. Latere volunt, et non datur; fugere tentant, nec permittitur. Si oculos levant desuper, Judicis imminet furor; si deponunt, infernalis putei eis ingeritur horror. Non suppetit criminum excusatio, nec de iniquo judicio erga Deum aliqua poterit esse causatio, cum quidquid decretum fuerit, justum esse ipsam eorum conscientiam non latebit. Cerne nunc quam amandus [Col. 0796C] tibi sit, qui te ab hac damnata societate praedestinando discrevit, vocando separavit, justificando purificavit.

Retorque nunc ad dexteram oculos, et quibus te glorificando sit inserturus adverte. Quis ibi decor, quis honor et quae felicitas, et quae securitas? Alii judiciaria sede sublimes, alii corona martyrii splendentes, alii flore virginitatis candidi, alii eleemosynarum largitione fecundi, alii doctrina et eruditione praeclari, in unum charitatis foedus copulantur. Lucet eis vultus Jesu, non terribilis, sed amabilis; non amarus, sed dulcis; non terrens, sed blandiens.

Sta nunc quasi in medio, nesciens quibus te Judicis sententia deputabit. O dura exspectatio! Timor et [Col. 0796D] tremor venerunt super me, et contexerunt me tenebrae (Psal. LIV, 6). Si me sinistris sociaverit, non causabor injustum; si dextris ascripserit, gratiae ejus hoc non meis meritis est imputandum. Vere, Domine, vita in voluntate tua. Vides ergo quantum in ejus amore tuus extendi debeat animus, qui, cum injustis posset in te prolatam retorquere sententiam, justis te maluit ad salvandum inserere. Jam te puta sanctae illi societati conjunctam vocis illius audire decretum: Venite, benedicti Patris mei, percipite regnum quod vobis paratum est ab origine mundi (Matth. XXV, 34). Inde miseris audientibus verbum Domini plenum irae et furoris: Discedite a me, maledicti, in ignem aeternum (ibid., 41). Tunc ibunt ii [Col. 0797A] inquit, in supplicium aeternum; justi autem in vitam aeternam (ibid., 46). O dura separatio! o miserabilis conditio! Sublatis enim impiis ne videant gloriam Dei; de justis vero singulis secundum gradum suum et meritum angelicis ordinibus insertis, fiet illa gloriosa processio, Christo praecedente capite nostro, omnibusque suis membris sequentibus, et tradetur regnum Deo Patri, ut ipse regnet in eis, et ipsi in eo, regnum illud percipientes, quod paratum est illis ab origine mundi, cujus regni status ne cogitari quidem a nobis potest, multo minus dici vel scribi. Hoc scio quod nihil omnino aberit quod velis adesse.

Nullus igitur ibi luctus, nullus fletus, nullus dolor, nullus timor. Non tristitia, non discordia, non invidia, [Col. 0797B] non tribulatio, non tentatio, non aeris mutatio vel corruptio, non suspicio, non ambitio, non adulatio, non detractio, non aegritudo, non senectus, non mors, non paupertas, non nox, non tenebrae, non edendi vel bibendi vel dormiendi ulla necessitas, fatigatio nulla. Quid ergo ibi boni est? Ubi neque luctus, 235 neque fletus, neque dolor, nec tristitia, quid potest esse nisi perfecta laetitia? Ubi nulla tentatio, vel tribulatio, nulla temporum mutatio, vel corruptio aeris, aestus vehementior, nec hiems asperior, quid potest esse nisi summa quaedam rerum temperies, et mentis et carnis vera et summa tranquillitas? Ubi nihil est quod timeas, quid potest esse nisi summa securitas? Ubi nulla discordia, nulla invidia, quid potest esse nisi summa et vera dilectio? Ubi nulla [Col. 0797C] deformitas, quid potest esse nisi summa et vera pulchritudo? Ubi nulla paupertas, quid potest esse nisi omnis plenitudo? Ubi nullus labor vel defectio, quid erit nisi summa requies et fortitudo? Ubi nihil est quod gravet vel oneret, quid erit nisi summa felicitas? Ubi nec senectus exspectatur, nec morbus timetur, quid potest esse nisi vera sanitas? Ubi nec nox, nec tenebrae, quid est nisi lux perfecta? Ubi mors et mortalitas omnis absorpta, quid est nisi vita aeterna?

Quid est ultra quod quaeramus? Certe, quod iis omnibus excellentius est, scilicet visio, cognitio et dilectio Creatoris. Videbitur in se, videbitur in omnibus creaturis suis, regens omnia sine sollicitudine, [Col. 0797D] sustentans omnia sine labore, impertiens quodammodo se singulis pro sua capacitate, sine diminutione vel divisione. Videbitur ille vultus amabilis et desiderabilis, in quem angeli desiderant prospicere: de cujus plenitudine, de cujus lumine, de cujus suavitate quis dicet? Videbitur Pater in Filio, et Filius in Patre, Spiritus sanctus in utroque. Videbitur enim sicuti est, impleta ejus promissione qua dicit: Qui diligit me, diligitur a Patre meo, et ego diligam eum, et manifestabo ei meipsum (Joan. XIV, 21). Ex hac visione illa procedit cognitio, de qua ipse ait: Haec est vita aeterna, ut cognoscant te solum verum Deum (Joan. XVII, 3). Ex his tanta nascetur dilectio, tantus ardor pii amoris, tanta dulcedo charitatis, tanta fruendi copia, tanta desiderii vehementia, [Col. 0798A] ut nec satietas desiderium, nec desiderium satietatem impediat. Quid est hoc? Certe quod oculus non vidit, nec auris audivit, nec in cor hominis ascendit quae praeparavit Deus diligentibus se (I Cor. II, 9).

Haec tibi, soror, de praeteritorum beneficiorum Christi memoria, de praesentium experientia, de exspectatione futurorum, quaedam meditationum spiritualium semina proseminare curavi, ex quibus divini amoris fructibus uberior oriatur et crescat: ut meditatio affectum excitet, affectus desiderium pariat, lacrymas desiderium extorqueat: ut tibi sint lacrymae tuae panes die ac nocte (Psal. XLI, 4), donec appareas in conspectu ejus, et suscipiaris ab amplexibus ejus, dicasque illud quod in Canticis scriptum est: Dilectus meus mihi, et ego illi; inter ubera [Col. 0798B] mea commorabitur (Cant. I, 12). Quod ipse tibi praestare dignetur, qui vivit et regnat Deus in saecula saeculorum. Amen.



MEDITATIO XVIII. Gratiarum actiones pro beneficiis divinae misericordiae et petitio divini adjutorii.


Spes mea, Christe Deus, hominum tu dulcis amator,
Lux mea, vita, salus, pax et decus omne tuorum,
Omnia pro quorum voluisti ferre salute,
Carnem, vincla, crucem, vulnus, mortemque sepulcrum.
Post tres inde dies devicta morte resurgens
Discipulis visus, nutantia corda reformans,
Inde quaterdena coelorum summa petisti,
Vivis in aeternum, nunc et per saecula regnas.
[Col. 0798C]

Tu es Deus meus vivus, Christus meus sanctus, Dominus meus pius, rex meus magnus, pastor meus bonus, magister meus verax, adjutor meus opportunus, dilectus meus pulcherrimus, panis meus vivus, sacerdos meus in aeternum, dux meus ad patriam, lux mea verax, dulcedo mea sancta, vita mea recta, sapientia mea praeclara, simplicitas mea pura, concordia mea pacifica, custodia mea tuta, portio mea bona, salus mea sempiterna, misericordia mea magna, patientia mea robustissima, victima mea immaculata, redemptio mea sancta, spes mea firma, charitas mea perfecta, resurrectio mea sancta, vita mea aeterna, exsultatio et vita mea beatissima sine fine mansura. Te deprecor, supplico et oro ut perficias in me opus coeptum misericordiae tuae: ego [Col. 0798D] enim, ultimus servorum tuorum, non immemor beneficiorum miserationis tuae, quae mihi peccatori collata sunt, gratias tibi ago, quia me indignum pro tua sola clementia ex Christianis parentibus nasci fecisti, et per aquam sancti baptismatis et renovationem sancti Spiritus ab originalibus vinculis expedisti, et in tuos adoptionis filios aggregasti; quoniam mihi rectam fidem donasti, eamque in corde meo semper augere et confirmare dignatus es per illuminationem gratiae tuae, et per documenta sanctae matris Ecclesiae; obsecroque te, Domine, et suppliciter rogo, adauge semper in me hanc fidem, fidem veram et fidem sanctam, catholicam et orthodoxam, fidem prudentissimam et invictissimam, bonis omnibus [Col. 0799A] cunctisque virtutibus adornatam, quae per dilectionem operetur in me quod tibi placet; quae nequeat vinci inter verba altercationis in tempore persecutionis, vel in die necessitatis et mortis. Cunctarum fons et origo, largitor et conservator virtutum, Deus, auge, quaeso, in me fidem rectam, spem inconcussam, charitatem perfectam, humilitatem profundam, patientiam invictissimam, corporis et animae castitatem perpetuam. Da mihi prudentiam, justitiam, fortitudinem et temperantiam, discretionem in omnibus, et sensum pervigilem, ut possim inter bona et mala, inter dextram et sinistram prudenter discernere. Fac me ergo divitem sacrarum virtutum, ex quibus tibi serviam, per quas tibi in veritate placeam: amator enim factus sum pulchritudinis [Col. 0799B] earum per gratiam tuam. Da mihi eas propter honorem et gloriam nominis tui; conjunge illas fidei meae, ut sint ei individuae comites per omne tempus vitae meae; unde, rogo, fac me per gratiam tuam semper et in fide stabilem, et in omni opere efficacem, ut fidem tuam, quam lingua mea loquitur et manu mea scripta testantur, probabilis vita bonis moribus fateatur.

Gratias tibi ago, Domine, quia me vas vacuum, et inutilem idiotam replesti scientia, intelligentia; et dedisti semper hamilem scientiam, quae aedificet. Da mihi et mitissimam et sapientem eloquentiam, quae nesciat inflari, et de tuis bonis super fratres extolli. Pone, quaeso, in ore meo verbum consolationis et aedificationis et exhortationis per Spiritum sanctum [Col. 0799C] tuum, ut et bonos valeam ad meliora exhortari, et eos, qui adverse gradiuntur, ad tuae rectitudinis lineam revocare verbo et exemplo. Sint verba, quae dederis servo tuo tanquam acutissima jacula, et ardentes sagittae, quae penetrent et incendant mentes audientium ad timorem et amorem tuum. Tu pastor et rector omnium, Christe Deus, qui nullis meis meritis, sed sola dignatione misericordiae tuae, vocasti parvitatem 236 meam ad hoc pastorale officium; propter te et nomen tuum fac me idoneum ad hoc ministerium, et sapienter domum tuam regam, et in omnibus secundum voluntatem tuam gregem tuum pascere valeam. Tribue pro pietate et bonitate tua, ut efficiar in domo tua lucerna ardens et lucens; concede propter honorem et gloriam nominis [Col. 0799D] tui, ut cum multo bono fructu fraternae societatis, merear pervenire ad gloriam tuam: non est tibi enim quidquam difficile, non aliquid impossibile. Velle tuum, facere; voluntas tua, opus est. Et ideo corde credo, et ore confiteor (Rom. X, 10) quod tu potes et vis opus illud magnifice adimplere per me tantillum: scio, et certus sum quod tu vales fructus bonos et magnos facere de grege tuo per me exiguum et infirmum. Parvulus quippe sum, et nullius virtutis homuncio, nihil habens in me quod expediat, vel quod dignum sit tanti officii, idcirco desperans omnimodis de parvitate, non respiro nisi in sola misericordia tua.

Sed licet sis magnus in magnis, gloriosius tamen [Col. 0800A] operaris magna in minimis. Erit certe tua laus dulcior, et copiosior in ore hominum, cum per me tantillum operari dignus fueris magna de grege tuo. Mitte ergo in auxilium meum sanctum angelum tuum de coelis (Psal. XIX, 3), qui me adjuvans in omnibus, prosperari istud opus faciat in manu mea; ita ut glorificetur nomen tuum benedictum in me misero peccatore. Dives in misericordia, largus in muneribus, qui omnibus omnia tribuis et nihil perdis, da mihi coelestia et terrena subsidia ad omnem sufficientiam, ut habeam unde gregem tuum possim pascere et sustentare tam spiritualiter quam corporaliter, atque venientes in tuo nomine suscipere absque ulla haesitatione, simulque loca commissa ordinare et praeparare ad quietem et salutem fratrum, sicut decet et [Col. 0800B] oportet. Omnia a te haec postulo, Domine Deus noster, quia cuncta bona nostra, dona tua sunt. Non enim aliunde possumus tibi servire neque placere, nisi de tuo munere.

At si non forte est in consilio aeternae voluntatis tuae, ut facias per me de ovibus tuis fructum bonum et magnum, obsecro et suppliciter rogo, dissolve me a nexu tanti officii, modis quibus tibi videtur, or dine quo tibi placet. Scis enim omnia, et potes omnia. Quid hic facio? Quid moror in his tumultibus, si facturus non sum per gratiam tuam aliquid boni de fratrum salute? Duo a te peto: unum horum pro tua clementia ne deneges mihi. Rogo te per omnes miserationes tuas, da mihi consolationem tuam coelestem in multis tribulationibus meis. Pondus enim [Col. 0800C] istud gravissimum, quod impositum est super cervices meas, ferre non valeo, deponere timeo: angustiae mihi sunt undique, et quid eligam ignoro. Adjutor omnium in te sperantium Deus, ne me deserat pietas tua, ne me derelinquat gratia tua. In te sperantem Deus, et in tua misericordia solummodo confidentem adjuva me; quia sine te tibi placere non valeo. Quis unquam speravit in te, et derelictus est? (Eccli. II, 11.) Non est auditum a saeculo (Joan. IX, 32). Deus tu es optimus infinitae pietatis et immensae bonitatis, qui in te sperantes nunquam consuevisti relinquere. Ostende, quaeso, misericordiam tuam in me, quia ad te confugi, ut videant qui me oderunt, et confundantur; quoniam tu, Domine, adjuvisti me [Col. 0800D] et consolatus es me (Psal. LXXXIII, 17).

Gratias tibi ago, Domine, quia me et a vano hujus mundi consortio separasti, et ad tuum sanctum officium perduxisti, nullis meis meritis, sed sola dignatione misericordiae tuae. Benedico te, Domine Deus noster, qui mihi das indigno servorum tuorum societate et charitate perfrui. Da mihi quietem, et salutem corporis et animae, simulque opportunam ad te vacationem. Libera me a vanissimis hujus mundi implicationibus ad profectum animae meae, propter honorem et gloriam nominis tui; et quia scriptum est: Nemo militans Deo implicat se saecularibus negotiis (II Tim. II, 4), et ab omnibus curarum tumultibus separas animas servientium tibi, ut tibi soli Domino vacent die ac nocte; da fructuosum et [Col. 0801A] spiritale otium abrenuntiantibus mundo, ut ipso cordis palato gustent et sapiant quoniam dulcis (I Petr. II, 3) et suavis es, Domine, sicut tua Scriptura admonet, dicens: Vacate et videte, quoniam ego sum Deus (Psal. LIV, 11). Et alibi: Sapientiam discite in tempore olii, et qui minoratur actu ipse percipiet eam (Eccli. XXXVIII, 25). Sed et sacratissima sententia tua ore tuo pio prolata plenius informat nos, et a mundanis curis prorsus prohibet, dicens: Non potestis Deo servire et mammonae (Matth. VI, 24; Luc. XVI, 13). Et rursum: Nemo mittens manum suam ad aratrum, et aspiciens retro, aptus est regno coelorum (Luc. IX, 62). Et alibi nos evidenti exemplo retrahere dignaris, dicens: Mementote uxoris Lot (Luc. XVII, 32).
[Col. 0801B]

Gratias tibi ago, misericordissime Domine, qui me miserum multumque negligentem peccatorem a principio, et a cunabulis per universa pene vitia et peccata decurrentem, benigne et patienter adhuc ad poenitentiam exspectas, nolens me perdere cum peccatis, vitiis, culpis et negligentiis meis. Si enim mihi, Domine, secundum peccata mea facere voluisses, olim me terra vivum absorbere debuisset. Sed rogo, pie Domine, ne tua in me exspectatio sit vacua, sit quod absit, infructuosa. Tu qui non vis mortem peccatoris (Ezech. XXXIII, 11), da mihi de praeteritis malis meis indulgentiam; de praesentibus concede emendationem; de futuris vero largire jugiter custodiam atque cautelam. Da locum et spatium ad dignos poenitentiae fructus (Luc. III, 8). Aperi [Col. 0801C] oculos cordis mei per Spiritum sanctum tuum, ut videam et plangam omnia peccata mea. Domine, tempus est acceptabile, et dies sunt salutis (II Cor. VI, 2). Miserere mei, Domine, et ne perdas me cum peccatis meis (Psal. XXV, 9), ne reserves mala mea punienda in illa futura vita, in illis infernalibus suppliciis, in illo tremendo examine tuo. Propter magnam clementiam tuam solve omnium peccatorum meorum vincula, priusquam ab hac vita egrediar. Da mihi cor contritum et humiliatum, da mihi gratiam lacrymarum. Da lumen in corde, da vires in corpore, ut quae agenda sunt videam, et ad ea implenda, quae videro, fortiter convalescam cunctis diebus vitae meae. Miserere mei, Domine, miserere mei (Psal. LVI, 2). [Col. 0801D] Non permittas hanc animam peccatricem, pro qua et nasci de Virgine, et mori in cruce dignatus es; non jubeas, quaeso, separari eam ab hoc mortali corpore priusquam me facias plene et perfecte poenitere, et plangere omnia peccata mea quaecunque egi post baptismum ab ipsis cunabulis meis, sive scienter et nescienter, sive superbe, vel negligenter; ita ut in die exitus mei, emundatis dilectis omnibus et bene correctis moribus, securus et gaudens videam dulcissimam et pulcherrimam faciem tuam cum laetitia et exsultatione propter tuam nimiam misericordiam et bonitatem.

Gratias tibi ago iterum iterumque, omnipotens et misericors Christe, qui immeritam exiguitatem meam propter te, et nomen sanctum tuum, de multis [Col. 0802A] angustiis, tribulationibus, calamitatibus et infirmitatibus; de multis foveis, laqueis, scandalo, et peccatis; de multis insidiis visibilium et invisibilium inimicorum; de multis malis, et gravissimis periculis hactenus liberare dignatus es, dirigens mirabiliter et misericorditer vitam meam inter adversa et prospera; ita ut nec adversa me dejicerent, nec prospera extollerent. Posuisti enim frenum tuum in maxillis meis, et non dereliquisti me penitus in manu arbitrii mei, habens curam mei paterna pietate, et non permittens amplius tentari supra id quod potero sustinere (I Cor. X, 13). Ubi locus fuit peccandi, quandoque non fuit voluntas; vel quando voluntas, non fuit locus.

Sit itaque tibi laus, sit benedictio, sit gratiarum [Col. 0802B] actio, Domine Deus meus, pro universis tuis donis et datis, 237 et pro omnibus beneficiis tuis, quae animae et corpori meo largiris, et semper largitus es ab ipsis cunabulis, pro pietate tua, et bonitate, nullis meis meritis exigentibus, imo peccatis meis gravissimis non obstantibus. Sed rogo, Domine, rogo ne sinas me ingratum esse tantis beneficiis, et indignum tam multis miserationibus. Non mihi, non diabolo, non mundo, non alicui rerum, non cuilibet hominum liceat in me tua dona subvertere, quia totum est fragile quidquid tibi nititur obviare. Pone, quaeso, magis magisque frenum tuum in maxillis meis, et trahe me post te tanquam mansuetum animal, in nullo tuis jussionibus recalcitrantem, sed plano moderatoque incessu te Dominum meum portantem, [Col. 0802C] et voluntati tuae in omnibus obtemperantem. Excita, Domine, torporem meum tuis stimulis, et fac me toto corde totaque virtute quaerere faciem tuam cunctis diebus vitae meae. Attrahe me ad te, virtus salutis nostrae, Deus, freno potentis gratiae tuae, et non sinas me propria voluntate in arbitrio proprio evagari. Imaginem tuam non sinas in me obscurari; quae si te praestante defendatur, semper egregia, nobilis et perspicua est. Miserere, Domine, mei miserrimi et indigni servi tui, quia non sum sicut innumeri et multiplices famuli tui, qui tibi ab ipsis cunabulis devotissime servierunt; non sicut illi qui post publica flagitia poenitendo, tibi meruerunt esse devoti. Non sum sicut nonnullae Christianae feminae [Col. 0802D] viris conjunctae quae tibi serviunt in actibus misericordiae cum summa devotione. Non sum sicut et multi illorum qui in oculis hominum tanquam iniqui et perversi esse videntur, sed multo aliter se habent in conspectu tuo: Tu enim solus nosti corda filiorum hominum (II Par. VI, 30). Si quid tamen, Domine, boni facio, aut fecero, tua gratia largiente, quo fine hoc faciam, quave districtione a te pensetur, ignoro. Unde, Deus terribilis in consiliis super filios hominum (Psal. LXV, 5), tuam sanctam et immensam supplex et multum tremens deprecor clementiam, ut qui neminem vis perire, sed omnes salvos facere (I Tim. II, 4), non me derelinquas in manu consilii mei, neque in judicio arbitrii mei, neque in potestate aut tentatione daemonum, neque in errante [Col. 0803A] judicio aut noxio consilio hominum, sed pro bonitate ac pietate tua, juxta suam benignissimam, quae in sui dispositione falli non potest, providentiam, dispone hic et ubique, nunc et semper, dies vitae meae in beneplacito tuo, et dirige per Spiritum sanctum tuum cor, linguam, actusque meos secundum voluntatem tuam in tua misericordia ut te rectore, te duce illa semper studeam cogitare, loqui et agere quae tibi placent, per gratiam tuam in veritate; et me tandem ad vitam perducant aeternam, te miserante et donante, qui es largitor omnium bonorum, et qui es Deus benedictus cum Patre et Spiritu sancto in saecula saeculorum. Amen.



MEDITATIO XIX [764 1Kb] . De dulcedine divinae majestatis, et de aliis multis.
[Col. 0803B]

I. Admiratio de ineffabili bonitate Creatoris, et de magna miseria creati hominis.---Dum considero quid sit Deus, quam dulcis natura, quam amabilis, quam bona, quam ineffabilis, quam admirabilis, quantum ab omni creatura veneranda et adoranda, et iterum video et intelligo quid sit homo, quem ipse Deus fecit ad imaginem et similitudinem suam, quemque praeterea [765 1Kb] talem creavit, ut sicut semper in se exprimeret imaginem Creatoris sui; sic semper in memoria haberet voluntatem ejus et dilectionem, qui eum [766 1Kb] talem creavit, miror multum et obstupesco et de inaestimabili bonitate Dei creatoris, et de magna miseria creati hominis.

De ineffabili bonitate Dei miror quod, cum [767 1Kb] sit ipse omnipotentissimus et justissimus, patitur hominem [Col. 0803C] vel ad horamvivere, quem propterea voluit tam honorabilem creare [768 1Kb] ut sicut ipse homo honorabilior esset caeteris [769 1Kb] creaturis, honorabilius caeteris creaturis viveret semper secundum voluntatem sui Creatoris: et ipse miserrimus et infelicissimus per contrarium agit, quod, cum omnes aliae creaturae semper concordent cum voluntate Creatoris sui, ipse semper aut fere semper [770 1Kb] resistit illius voluntati. De immensa vero miseria hominis miror quomodo sensum sic [771 1Kb] perditum habeat, sic quasi pecus [772 1Kb] , quod sensum non habet, vivat, ut [773 1Kb] unquam obliviscatur Creatoris sui qui sui [774 1Kb] ipsius non potest oblivisci. Puto, nisi insanus sit, nunquam sui ipsius est immemor [775 1Kb] ; ut non intelligat se esse, [Col. 0803D] vivere et intelligere. Haec autem omnia homo se [Col. 0804A] intelligens habere, mirandum est et multum obstupescendum quomodo unquam ipsius obliviscatur cui complacuit sibi omnia ista dare.

II [776 1Kb] . Quantum homo ab homine diligatur; et quare Deus plus debeat diligi, quam aliquis homo.--- [777 1Kb] Homo itaque [778 1Kb] , cui ab alio homine aliquod bonum in hoc saeculo datur, saepius tam ferventer [779 1Kb] illum solet diligere, qui sibi [780 1Kb] hoc bonum fecit, sicque jugiter se praesentare in ejus obsequium [781 1Kb] , ut si causa illius benefactoris suis exigat, mortem etiam saepius incurrere pro illo non metuat [782 1Kb] ; et tamen nullum, quod unquam homo in hoc saeculo possit habere, vel quod alius [783 1Kb] alii possit dare, nullus est tam parvi sensus qui non intelligat se non in perpetuum retinere, sed, vel antequam finis ei eveniat, vel si non [Col. 0804B] ante, saltem tunc cum finis ei advenerit, dimittere [784 1Kb] .

Quod vero Deus homini in hoc saeculo dat, aut tale est quod nunquam amittat, et nunquam ei aliquis auferat aut tale est, ut [785 1Kb] etiamsi homo illud perdat, per illud tamen promereri possit [786 1Kb] , finita praesenti vita, ut in aeternum sit cum Creatore suo in beata vita. Dat autem Deus homini saepius in hoc saeculo secundum rationem vivere et Creatorem suum, sicutipse praecipit et justum est, diligere, praeceptis ejus sine ulla contradictione per omnia obtemperare, et hoc bonum nullus hominum, nisi ipse sola sua voluntate dimittat, potest auferre. Pecuniam temporalem, velit nolit homo, necesse ei erit dimittere; sed, dum eam habet, si largitur eam sicut Deus suus praecepit, merebitur sic [787 1Kb] faciendo ad [Col. 0804C] perpetuam vitam pervenire.

O immensa Creatoris nostri bonitas! o inaestimabilis misericordia! Ipse in nullo [788 1Kb] unquam egens homine, hominem tamen prosola bonitate sua creavit, creando rationalitate exornavit [789 1Kb] ; ut felicitatis ejus et aeternitatis posset esse [790 1Kb] particeps, et sic cum eo gaudium 238 et laetitiam in perpetuum possidere [791 1Kb] . Adhuc etiam cum homo in multis contrarius ei existat, multa, quanquam ei displiceant [792 1Kb] , sciens volensque faciat; monet tamen eum ut redeat, et misericordiam Creatoris sui requirat, nec pro ullo commisso, tametsi gravi desperare praesumat. Est enim fons pietatis et misericordiae, et omnes, quacunque macula [793 1Kb] peccati sint foedati, desiderat mundare, [Col. 0804D] mundatis perennis [794 1Kb] vitae laetitiam reddere.
[Col. 0805A]

III [795 1Kb] . Quod omnia bona Deus fecit, et quod solus ipse essentialiter bonus sit.--- [796 1Kb] Suavissime et dulcissime [797 1Kb] Jesu Christe, qui es pius amator hominum, ac [798 1Kb] benignissimus Redemptor peccatorum, te adoret [799 1Kb] anima mea, tibi serviat omnis vita mea, te desiderent omnia interiora mea. Vult, piissime Domine, vult mea misera [800 1Kb] anima cogitare de te, tua mirabilia inspicere, et quam bonus et misericors sis erga peccatores intelligere, ne propter mea peccata desperans, a bonitate tua (heu, miser!) me velim alienare, ut sic cogitans, et tibi, qui veritas es, credens, jam aliquando ab iniquitatibus possim cessare, et ad recta facienda animum meum malis operibus et peccatis incurvatum reformare [801 1Kb] .

Ecce scio, Domine, quia omnia quae sunt, de nihilo [Col. 0805B] fecisti; id est, non erant, et ea fecisti; sed tu ipse qui ea fecisti, semper fuisti, et nunquam fuit quando fueris; fuisti vero semper [802 1Kb] bonus, et semper omnipotens, et propterea omnia quaecunque fecisti, bona fecisti. Tu ergo qui semper fuisti, et es et eris, et non qui de [803 1Kb] non esse ad esse venisti, sicut tibi semper esse fuit, ita tibi semper bonitas et omnipotentia fuit. Et propter hoc non tibi est aliud essentia quam bonitas et omnipotentia; sed quae est tibi essentia, eadem est bonitas et omnipotentia [804 1Kb] . Et ideo non potes esse, nisi bonus et omnipotens, et omnia illa quae similiter de te dicuntur et creduntur.

Tu vero vere es, et non est aliud nisi tu, et non est tibi nisi unum est, quia non quod modo es, modo non es, sed quod modo es, semper es [805 1Kb] . Creaturae [Col. 0805C] autem, cui non semper [806 1Kb] esse fuit, sed quae de non esse ad esse venit per te et a te cui [807 1Kb] semper esse fuit, non est eadem essentia quae bonitas et quae potentia; sed quando bona est, et quando bona facere potest, a te bona est, et a te bona facere [808 1Kb] potest, qui essentialiter es bonus et omnipotens. Fecisti autem omnem creaturam bonam, sed tamen non omni creaturae, licet sit bona facta a te, dedisti rationem intelligendi te. Et quamvis omnis creatura te laudet, te Creatorem suum et gubernatorem esse reclamet [809 1Kb] ; tamen non omnis creatura te intelligit, nisi tantummodo rationalis, et quam fecisti [810 1Kb] ad [Col. 0805D] imaginem et similitudinem tuam.
[Col. 0806A]

IV. Quod omnis creatura suum laudet Creatorem.--- [811 1Kb] Laudat te etiam illa creatura, cui donum intelligentiae non dedisti, quando rationalis creatura eam a te creatam bonam pulchreque ordinatam conspicit; et hoc est ab illa te laudari, a rationali [812 1Kb] creatura, scilicet intelligi te eam bonam fecisse pulchreque ordinasse. Humanam vero naturam quam rationalem fecisti, et illam naturam cui intelligentiae donum non dedisti, sic distinxisti ut humana natura [813 1Kb] , propter quam aliam creaturam fecisti, illam secundum tuam voluntatem disponeret, et ex ipsa, te concedente, alimentum unde se sustentaret, acciperet.

Sed quia homo [814 1Kb] ex duabus naturis constat, ex anima scilicet et carne, alimentum, unde secundum carnem vivit, accipit [815 1Kb] a creatura; unde vero secundum [Col. 0806B] animam vivit, accipit a Creatore, sed tamen utrumque a Creatore. Vivit [816 1Kb] autem homo hic interim secundum carnem, dum alitur cibis humanis; vivit vero secundum animam, dum voluntatem et praecepta Creatoris sui custodit. Et sicut moritur secundum carnem, si non sustentatur cibis humanis, sic moritur secundum animam, quando non obtemperat praeceptis divinis. Homo itaque qui constat ex anima et carne, faciendo quae jubet Deus, vivit in carne et in anima, quia in hoc agendo promeretur ut feliciter vivat cum Creatore suo in vita aeterna. Si vero ab agendo quae jubet [817 1Kb] Creator suus, deviare conatur [818 1Kb] , et magis appetit secundum carnis desideria vivere, quod vere non est vivere, sed sibi infeliciter vitam auferre; si quis diligenter intueretur, [Col. 0806C] videret in illo non figuram illius hominis qui factus est ad imaginem Dei, sed figuram pecudis, cujus et mores satagit imitari, et tunc vere potest asseri quia est [819 1Kb] mortuus, mortem aeternam sine dubio subiturus, si in hoc perseverans finiatur.

V [820 1Kb] . In quo similis est homo Creatori suo.--- [821 1Kb] Fecit autem Deus Creator hominem ad imaginem [822 1Kb] et similitudinem suam, quia fecit eum rationalem [823 1Kb] . Et sicut Deus voluntate bonus est, sic homo, ad ejus similitudinem factus, voluntate bonus [824 1Kb] est; in hoc similis Creatori, quia Creator voluntate [Col. 0806D] bonus, homo voluntate bonus [825 1Kb] ; sed in hoc [Col. 0807A] differens, quia Creator aeternaliter a seipso est bonus et essentialiter homo: vero ideo bonus, quia imitatur eum qui aeternaliter [826 1Kb] et essentialiter a se ipso est bonus. Est autem, sicut dixi, Creator voluntate bonus, homo ad similitudinem Creatoris factus voluntate bonus [827 1Kb] , sed in hoc differens, quod Creator non vult nec potest esse vel velle aliud quam esse bonus; voluntas enim, et potentia est illi essentia. Homini vero est aliud voluntas et potentia quam essentia. Si tamen concordat cum voluntate Dei, et idem vult quod Deus, exprimit in se imaginem Dei. Et si in hoc usque in finem perseverat [828 1Kb] , meretur operante miseratione divina ut post in aeternum voluntati Creatoris sui adhaereat, nec jam amplius ab ea divelli queat. Et sicut postea semper erit quod [Col. 0807B] erit, sic semper quodcunque voluerit erit. Et sicut Creatori non est aliud essentia [829 1Kb] quam voluntas, nec aliud voluntas quam essentia, sic homini in ipsa felicitate jam existenti, secundum suum modum, tam immutabilis erit dono Creatoris sui voluntas quam essentia, quae tam sine dubio poterit quidquid voluerit quam sine dubio feliciter existens felix essentia erit. Et tunc homo habebit liberum arbitrium vere ab omni malo ex toto liberatum [830 1Kb] , secundum quod hic interim, dum vivit, operante Dei gratia, vult quae Deus [831 1Kb] praecepit facere, quae vero prohibet [832 1Kb] dimittere.

VI [833 1Kb] . Quod homo existat in duabus naturis, quarum una erigitur ad summa, altera deprimitur ad ima.---Constat autem homo ex [834 1Kb] duabus naturis: [Col. 0807C] ex natura animae et ex natura carnis. Natura autem animae, quia anima spiritalis [835 1Kb] est, naturaliter tendit ad superiora; natura autem carnis, quia caro ex desiderio in carnales appetitus exit [836 1Kb] , quasi naturaliter ad infima tendit. Est vero inter has duas naturas, ex quibus homo constat, voluntas, quasi media habens liberum arbitrium. Quo libero arbitrio si se junxerit cum anima [837 1Kb] quae naturaliter tendit ad superiora, tunc anima 239 et voluntas (opitulante tamen divina gratia) carnem [838 1Kb] sursum ad excelsa secum elevant, et in aeterna felicitate sine fine victuram locant, ut jam amplius non sit inter [Col. 0807D] carnem et animam ulla repugantia, sed semper idem [Col. 0808A] amor, eademque voluntas. Et tunc erit una voluntas Creatoris, et creati hominis, quem creavit ad imaginem et similitudinem suam, cum Deus [839 1Kb] omnia in omnibus erit (I Cor. XIII, 28). Si vero eodem libero arbitrio se junxerit desideriis carnis, quae quasi [840 1Kb] naturaliter ad infima tendit, tunc voluntas, male utens libero arbitrio, et caro animam superno auxilio destitutam ad inferiora trahunt, et peccata hominis totum ipsum hominem, scilicet animam et carnem, in perditionem mergunt, ut jam amplius non habeat nisi malum, vel quod [841 1Kb] patiatur nisi tormentum.

VII. [842 1Kb] . Hic orat homo Deum, ut non permittat eum male uti libero arbitrio.---O dulcissime Domine [843 1Kb] , o piissime Deus meus, Creator meus, salus [Col. 0808B] mea, vita mea, spes et consolatio mea, refugium meum, per gratiam tuam et per piissimam misericordiam tuam guberna et sustine liberum arbitrium meum, ne illo male utendo possim offendere te dulcissimum Creatorem meum, et quotiescunque malum mihi placet, antequam illud opere perficiam, destrue [844 1Kb] et confunde omne malum desiderium meum. Malo a te [845 1Kb] , dulcissime Pater [846 1Kb] , vel invitus trahi, vel etiam catenis ligatus in aliquo angulo domus tuae projici, quam a te separari, ubi etsi non piissimum vultum tuum possim propter peccata mea respicere, saltem laetitiam et gaudium illorum qui tibi famulantur valeam audire.

Quis, dulcissime Creator [847 1Kb] hominum, potest [Col. 0808C] aestimare ineffabilem bonitatem tuam, qua in tantum [848 1Kb] humanam naturam dilexisti; ut non solum eam creares [849 1Kb] , cum non esset, sed tu ipsa, Creator, ejus, pro amore ejus creatura fieres? Cujus cor tam durum, tam ferreum, sciens et intelligens tantam dilectionem tuam erga hominem quem creasti, non potest emolliri, et totum liquefieri in gratiam et venerationem tuae dulcedinis? Vere, anima mea, vere cor meum, et omnia intima mea, mirum est si unquam tantae charitatis tantaeque pietatis Creatoris vestri potestis oblivisci. Ecce, miser homo, quid fecit Creator tuus, quid fecit Dominus tuus. Ipse, cui [Col. 0808D] semper esse est, et semper esse fuit [850 1Kb] , immutabilis [Col. 0809A] et invisibilis, inaestimabilis et incomprehensibilis [851 1Kb] , miro et [852 1Kb] ineffabili modo suum esse non dimittens, pro te [853 1Kb] se exinanivit, cum pro te creatura fieri voluit, ut te, qui de non esse ad esse venisti, ad se qui non de non esse ad esse venit, sed cui semper esse fuit, familiarius reconciliaret, reconciliatum et ex [854 1Kb] toto in pristinam dignitatem reformatum ad suum esse reduceret, uti felix [855 1Kb] semper et laetus in aeterna sua gloria secum in aeternum gauderes. Ecce, Deus meus, et Creator meus, ecce vides quo cogitando [856 1Kb] perveni; et tamen, hoc cogitando, quantis adhuc vanitatibus et stultitiis infelix anima mea subjecta sit. Si aliquando gratia tua respectus incipio cogitare quomodo pertineat [857 1Kb] ad aliquam utilitatem animae meae, instabilis [Col. 0809B] mens mea, et fere ab omni bono vacua cito labitur ad inania et noxia, veluti palea quam levissimus flatus venti exsufflat de area.

Cernens ergo, Creator meus, tantam inconstantiam mentis meae, tam torpentem et desidiosam ad cogitandum ea quae sunt utilia, tam ferventem et studiosam ad ea quae sunt noxia, non respicias ad hoc quod peccator sum. Fateor, fateor, peccator [858 1Kb] sum, indignus sum, immundus sum [859 1Kb] , et tamen non recedo a te, dulcissime Jesu [860 1Kb] Christe, velis nolis [861 1Kb] , non dimitto te, etsi infirma manu tenebo te, nec recedes a me, donec ab omni cogitatione peccati absolvas me. Verbera me, emenda me, et corripe me, et tandiu castiga servum tuum [862 1Kb] , donec per ineffabilem bonitatem tuam perducas me ad gloriam tuae contemplationis.
[Col. 0809C]


MEDITATIO XX. Querimonia de absentia Dei.
(Ex manuscripto codice n. 167 bibliothecae Thuanaeae.)

Non sufficit, Domine, non sufficit peccatrici animae meae quod ex abundantia ineffabilis clementiae tuae sua sibi sperat relaxari peccata, nisi dolorem suum, quem patitur de absentia vultus tui, querimoniam suam saltem coram te exponendo, quoquo modo studeat relaxari. Peregrinatur enim a te, et hoc propter iniquitates suas. Ubi ergo mihi caput sermonis occurretur, dolorem meum intendo consolari, et eum intueor acquisita consolatione augmentari. Ipsa enim inquisitio consolationis menti memoriam repraesentat doloris. Consolationem namque de [Col. 0809D] dolore non quaererem, nisi me dolere meminissem, quia ex memoria doloris quaeritur refugium consolationis, et ex appetitu consolationis augetur memoria doloris, et quo saepius dolor menti repraesentatur, eo majori augmento cumulatur. Quid igitur facio? an ipsa expositio doloris qualecunque dat emolumentum consolationis? Expandam ergo, Domine, coram misericordia tua amaritudines animae meae, quibus [Col. 0810A] circumdata est ex abundantia iniquitatum suarum: propter easdem enim iniquitates amaram patitur absentiam pulcherrimae faciei tuae. Hinc itaque, Deus meus, hinc est summa doloris mei, quia cognosco me clementiam tuam mea iniquitate graviter offendisse, et oculos cordis mei ob eamdem iniquitatem, ne desiderandae claritatis tuae lumen aspiciant, caecatos fuisse. Fecisti me, ut gauderem de te, et ego tam turpem me feci, ut erubescam apparere coram te. Iniquitates enim meae supergressae sunt caput meum, et sicut onus grave gravatae sunt super me (Psal. XXXVII, 5); mens mea malitiae felle inebriata est, et anima mea pondere sceletum incurvata est, animus meus vitiorum luto faedatus est, et cor meum injustitiae tabe repletum est; anima mea [Col. 0810B] peccatorum nexibus irretita est, et tota substantia mea mole criminum oppressa est. Quis ergo mihi in tanta miseriarum profunditate constituto subveniet? Quis manum porriget? An ego, quod verum est, tanta iniquitate Deum solus exacerbavi ut nec ipse, nec aliqua creatura sua me ulterius jure debeat intueri. Heu mihi! quare vel una hora postquam natus fui in hoc mundo manere debui, ut tanta a me mala contra Deum deberent exerceri? Quare mihi vita tam diu conceditur, quae tota vitiosis affectibus dissipatur? Sed dilationem vitae cur deploro, quando me per eam ad poenitentiam a Deo invitari cognosco? An ignoras, ait Apostolus, quia patientia Dei ad poenitentiam te adducit: tu autem secundum duritiam tuam, et cor impoenitens, thesaurizas tibi iram in die irae et [Col. 0810C] revelationis justi judicii Dei? (Rom. I, 4, 5.) Ad hoc ergo mihi vita praestatur ut eadem emendetur. Cur igitur non fiat ista? si propter poenitentiam vita differtur, quare poenitentia ipsa simulatur? Si Deus animae meae parcit, ad tempus subsistendo, quare ipsa sibi non parcit, peccata dimittendo? O insensibilis duritia cordis mei! ob hoc mors differtur, 240 ut vita melioretur, et dum vita prolongatur, mors deterior acquiritur. Utrobique angustia. Cum sum in corpore, peregrinor a Domino (II Cor. V, 6) et ne mihi propter peccata mea extra corpus pejus sit, exire de corpore pertimesco, praesentia Dei privari doleo, et absentiam corruptibilis corporis, sine qua praesentiae Dei sociari non possum, subire pertimesco. Quid est, Domine, quid est quod cor hujus [Col. 0810D] peccatoris intuetur, et verbis explicare non sufficit. Certe, bone Jesu, dissolvi et tecum esse multo magis optimum est. Quare ergo non desideratur quod optimum esse probatur. Dissolvi a mortali corpore et esse cum Christo (Philipp. I, 23), beatitudo est; ligari corpore, et abesse a Christo, miseria est. Ut quid igitur miseria timetur amitti, et beatitudo non desideratur haberi? Sed haec est causa [Col. 0811A] quare a nobis a corpore dissolvi non appetitur, quia post dissolutionem utrum cum Christo esse contingat dubitatur. Ac per hoc commoratio in carne idcirco utilis esse judicatur, quia dum in ea vivitur, melioratio vitae speratur. Vae peccatis hominum, quorum merito agitur ut ipsa vitae humanae miseria utilis judicetur! Nonne tota praesens vita miseria? et tamen haec miseria nonnunquam ipsis etiam justis utilis est, propter boni meriti augmentum; injustis autem maxime necessaria propter poenitentiae medicamentum. Tunc vero haec eadem miseria praecipue bonis mentibus lugenda esse videtur, quando ab insipientibus nimis periculose amatur. Quia cum in ejus amore perseveratur, peripsam eamdem miseriam ad aeternam miseriam pervenitur, fitque modo [Col. 0811B] miserabili per miseriam ad miseriam transitus, dum et praesens miseria expenditur in cupiditatum labore, et hinc succedens aeterna miseria sustinetur in sempiterno dolore. Sed et ipsa miseria aeterna eo utique erit acrior ad vindictam, quo praesentis vitae miseria a misericorde Christo diutius fuerit dilata propter poenitentiam. O Pater, qui vere es, quoniam summe es, quia tu ipse es et anni tui non deficient (Psal. CI, 28), succurre mihi miseria oppresso. Si ipsa quam patior miseria, disponente misericordia tua, propter majorem miseriam devitandam, quod poenitentiae studio fieri solet, differtur, quare vel ipsa miseria amatur? Quare amo quod me necesse est citius amittere, et illud non desidero quod me praesentis vitae finita miseria posset beatificare? Si [Col. 0811C] beatitudinem, quam te diligentibus promittis, prout mihi expediret amare non valeo, quare saltem supplicia, quae contemptoribus tuis minaris, ex quibus, proh dolor! ego sum unus, non expavesco? Si enim ea expavescerem, aliqua ex parte me ipsum emendarem, fieretque, misericordia tua praestante, ut per timorem ac correptionem pervenirem aliquando ad amorem. Quare autem judicia tua non timeo, nisi quia de eis negligo cogitare? Ne vero de eis frequentius valeam cogitare, vitia mea lethiferis amoenitatibus et voluptatibus mihi blandientia me impedire non desinunt. O Domine, Domine, ecce ego servus tuus et filius ancillae tuae (Psal. CXV, 16). Quia etsi peccator, tamen filius sanctae Ecclesiae tuae. Sed quid [Col. 0811D] dixi, qua audacia praesumpsi nominare servum tuum cum servum me non ignorarem peccatorum? Omnis enim qui facit peccatum, servus est peccati (Joan. VIII, 34); ego autem indesinenter peccare non desisto: servus ergo sum peccati; quomodo ergo me sum ausus nominare servum tuum? Non utique hoc dicerem, nisi quia de tua ineffabili miseratione praesumpsi ut haec dicere auderem, quia etsi servus peccati sum propter infirmitatem quam sustineo ex iniquitate, tamen servus tuus sum per desiderium quod mihi praestitum esse gaudeo ex tua venerabili bonitate. Servus ergo tuus sum, Domine, et si non opere et conversatione, certe affectu et voluntate. Sed in hoc miserabilis sum et valde deflendus quia, cum me servum tuum esse cognoscam, honorem Domini, sicut mihi [Col. 0812A] expediret, tibi deferre non studeo. Si enim hoc agerem, nihil utique esset quod me a memoria tui, ac desiderio te intelligenti, a beata tui amoris dulcedine revocaret. Domine meus, Domine meus, quare, tu cum sis Dominus meus, non vivo sicut debet vivere servus tuus? Te Deum meum cognosco, et servus tuus esse desidero. Quare vitam servi tui veri conversatione tenere non valeo? Sed cur hujus miseriae meae causam quaero, quando meam iniquitatem hanc promeruisse non ambigo? Heu mihi! ut quid vivo? quare tandiu vivo, qui tam male vivo. Idcirco mihi vivere conceditur ut mors evadatur; et vita ipsa deterior morte invenitur. Concedis mihi, formator meus sapientissime, ut me ad contemplandam pulchritudinem tuam studeam praeparare, et [Col. 0812B] ego me turpiorem non cesso quotidie exhibere. Quid, Deus meus, quid tua inenarrabili claritate pulchrius et quid mea iniquitate turpius! O totum cor meum, suspiriis delectare, quorum studio et tua pulchritudine illuminetur, et ad supernae lucis claritatem contemplandam tuus interior oculus facilius erigatur! O tota anima mea, jam omnes tuas depone vagationes, soli divino splendori intende, ex ejus desiderio opulentos lacrymarum imbres effunde, quarum inundatione et tui inenumerabiles coenosi reatus diluantur, et naturalis decor, quem tibi bonus universorum contulit artifex, ejus praesulante miseratione tibi repararetur! O, inquam, omnia intima mea, sumite vires, totum vestrum exerite conatum ad quaerendum illud sincerum, simplex, aeternum, [Col. 0812C] et solum beatum bonum, cujus lux tenebras vestras repellat, cujus fons limpidissimus vestra contagia abluat, cujus libertas eos quibus sub vitiorum dominio constringimini vestros nexus absolvat, cujus fortitudo imbecillitatem vestram corroboret, cujus sapientia stultitiam vestram evacuet, cujus vita ab aeterna vos morte eripiat, et suae immortalitati consociet! O bonum quod superat omnia bona, quia a te et in te omnia bona; tu es enim omnia bona! Confiteor quia nimia sunt mala mea, quia nimis multa et gravia sunt peccata mea, et sine mensura multiplicata vitia mea, quia eis miserabiliter intenta hactenus exstitit anima mea. O mala mea, quare super me tam crudeliter irruistis ut me ab omni bono alienum efficeretis? O peccata [Col. 0812D] mea, quomodo me tam immisericorditer nodis vestris irretitum tenetis, ut nullam justitiae libertatem me adire permittatis? O vitia mea, ut quid lethiferis illecebris, sicut gliris bastulam suam tenacitate infectam vincere solet, animum meum vobis agglutinatis, ut ullo constitutum itinere, vel rependo, me, incedere sinatis. Mens mea, angustiare; cor meum defice; anima mea, exhorresce; oculi mei, plorando deficite. Quid enim me in omni statu miserabilius inveniri potest? Omnia constitutum sibi ordinem inviolabiliter servant; ego quotidie violo. Sed qui peccantem tandiu tolerat, poenitentem non suscipiet? Hoc fieri non potest, nisi ut me vivere permittat. Adibo ergo patrem meum, tametsi indignus filius; [Col. 0813A] adibo illum post dissipatam ab illo mihi datam innocentiam, post diuturnam coelestis eloquii, quam tolero, famem. Et dicam ei: Pater. jam non sum dignus vocari filius tuus (Luc. XV, 19); non cum filiis de dignitate praesumo certare, sed cum servis misericordiam quaero, et ideo fac me sicut unum ex mercenariis tuis (Ibid.). Praedicabitur inde, pie Pater, clementia tua, nec minuentur divitiae tuae, si mihi ad te cupienti redire occurras, si me misericordiae tuae brachiis amplectaris, si me fidei annulo et stola justitiae vestiri praecipias, si de me angelis tuis dicere digneris: Gaudere nos oportet, quoniam hic filius meus mortuus fuerat, et revixit; perierat, et inventus est (Ibid., 24). Sed quis, o Pater optime et admirabilis, quis dabit mihi de vitulo illo saginato [Col. 0813B] digno fidei ac sanctitatis affectu comedere, quem pro mea redemptione in ara crucis immolari praecepisti? et quis iste vitulus tam 241 mitis ad immolandum, tam salubris ad comedendum, nisi ille tuus proprius unigenitus Filius, cui non pepercisti, sed pro nobis omnibus illum tradidisti? (Rom. VIII, 32.) Iste est, Domine, iste est, cujus dulcedine refici desiderat cor meum; hic est, quem prae omnibus amare affectat mens mea. Iste est, a cujus [863 1Kb] absentia non sine magnis gemitibus separari conqueritur anima mea; sed dum Filium desidero, nunquid Patrem negligo? Absit! Hoc enim quomodo fieri potest, cum non sit aliud Pater qui genuit, quam qui genitus est Filius, sed hoc sit Pater quod Filius, licet non ipse sit Pater qui Filius? [Col. 0813C] Sed quomodo possum desiderare Patrem et Filium, remoto amore Patris et Filii, qui non est aliud quam quod est Pater et Filius, tametsi alius sit quam Pater et Filius? Nulla utique ratione. Dic ergo, anima mea, dic factori tuo Patri et Filio et Spiritui sancto, uni Deo: Quaesivi vultum tuum; vultum tuum, Domine, requiram (Psal. XXVI, 8). Ecce, Domine, ecce quaero, peto et pulso. Quando inveniam, quando accipiam, quando mihi aperietur? Tibi, Domine, patent secreta cordis mei; tu vides quia sola praesentia vultus est spes consolationis meae. Heu mihi! quam longe sum projectus ab illo ineffabili gaudio praesentiae illius: quomodo ergo consolabor? Nunquid, nisi illa, Domine, pulchritudo vultus tui appareat, in qua spes universae consolationis [Col. 0813D] meae suspenditur? Deficiant ergo, Deus meus, deficiant oculi mei in eloquium tuum, dicentes: Quando consolaberis me (Psal. CXVIII, 82). Attende ergo, Deus meus, ad singulare desiderium animae meae; attende gemitum cordis mei, et pone lacrymas meas in conspectu tuo (Psal. LV, 9), quas fundo ex dolore quo afficitur anima mea propter absentiam vultus tui deficiens [864 1Kb] : Quoniam defecit in dolore vita mea, et anni mei in gemitibus (Psal. [Col. 0814A] XXX, 11) Miserere mei, Domine, miserere mei; opportune importune clamabo ad te, nec derelinquam te, donec de praesentia vultus tui laetificaveris me; omnem mihi negabo consolationem, solo de absentia vultus tui luctu me vindicabo. O vultus splendide! o facies Dei luminosa! quandiu non videbo [865 1Kb] te, manebit anima mea tenebrosa. O dura, o amara absentia vultus Dei, quandiu me cruciabis? O molesta vita hujus saeculi vani, quandiu infelicem tua inhabitatione animam meam in tuis vanitatibus, tanquam carcere inclusam tenebis? O anima mea, quid te in hac vita mortali delectat? Cur non festinas ad felicitatem divinae visionis pervenire, a qua culpae merito separaris? Quare non horres peregrinari a facie Dei, et vitae hujus luculentis [Col. 0814B] vinculis irretiri? Quare non tanto affectu concupiscis illius beatae vitae gaudiis interesse et hujus obscenae vitae spurcitiis abesse? Cur non istam fugis, et in illam curris? Si tibi ista vita ad inducias praestatur, quare tardas. Quare Deo talem cito poenitentiam [866 1Kb] , ut peccatis tuis indulgeat et te misericorditer ad se assumat? Sed ad te conversio mea, ut me respiciat misericordia tua, et mentem meam in desiderio vultus tui confirmet, et perseverantem reddat clementia tua [867 1Kb] , credo enim quia a beatitudine non ero alienatus, si desiderando te non fuero fatigatus. Desideret gloriam vultus tui jugiter anima mea, amet eam mens mea, intendat in illam cogitatio mea, suspiret ad illam totus affectus cordis mei, loquatur de ea lingua mea, [Col. 0814C] occupetur in amore illius tota substantia mea, tantummodo jubeat me pietas tua, dum hoc mortale corpus gero, et peregrinationis meae nexus sustineo, in timore esse tuo fundatum, in amore tuo magnanimum, in lege tua eruditum, in praeceptis tuis devotum, in promissis tuis desiderandi ferventissimum, vitiorum calcatorem et virtutum cultorem, quibus ornatus et tibi semper placere, et ad te quantocius feliciter pervenire valeam, ubi est tibi gloria sine fine, laus sine termino, honor in saecula. Amen.



MEDITATIO XXI [(4) 1Kb] Excitans animam ad quaerendum et inveniendum Deum.

Fiat nunc, homuncio, fuge paululum occupationes terrenas, absconde te modicum a tumultuosis [Col. 0814D] cogitationibus tuis, abjice nunc onerosas curas tuas [868 1Kb] , et postpone laboriosas distensiones [869 1Kb] tuas. Vaca aliquantulum Deo, et requiesce aliquantulum in eo. Intra in cubiculum mentis tuae, exclude omnia praeter Deum, et quae te juvant ad quaerendum eum, et clauso ostio quaere eum; et dic nunc, totum cor meum, dic nunc Deo [870 1Kb] : Quaero vultum tuum; vultum tuum, Domine, requiram.

Eia nunc ergo, Domine Deus meus, doce cor meum [Col. 0815A] ubi et quomodo te quaerat [871 1Kb] , ubi et quomodo te inveniat. Domine, si [872 1Kb] hic non es, ubi te quaeram absentem! Si autem ubique es, cur non te video praesentem? Sed certe habitas lucem [873 1Kb] inaccessibilem. Et ubi est lux [874 1Kb] inaccessibilis? aut quomodo accedam ad lucem [875 1Kb] inaccessibilem? aut quis me ducet in illam, ut videam [876 1Kb] te in illa? Denique quibus signis, qua facie te quaeram? Nunquam te vidi, Domine Deus meus, non novi faciem tuam. Quid faciet, altissime Domine, quid faciet iste tuus longinquus exsul? Quid faciet servus tuus anxius amore tui, et longe projectus a facie tua? Anhelat videre te, et nimis abest illi facies tua. Accedere ad te desiderat, et inaccessibilis est habitatio tua. Invenire te cupit, et nescit locum tuum. Quaerere [Col. 0815B] [877 1Kb] te affectat, et ignorat vultum tuum.

Domine, Deus meus es, et Dominus meus es, et nunquam te vidi. Tu me fecisti et refecisti, et omnia bona quae habeo tu mihi contulisti; [878 1Kb] et nondum novi te. Denique ad videndum te factus sum; et nondum feci propter quod factus sum [879 1Kb] . O misera sors hominis, cum hoc perdidit homo ad quod factus est! O durus, o dirus casus ille! Heu quid perdidit et quid invenit? Quid abscessit et quid remansit? Perdidit beatitudinem ad quam factus est, et invenit miseriam propter quam factus non est. Abscessit sine quo nihil felix est, et remansit quod per se non nisi miserum est. Manducabat [880 1Kb] tunc homo panem dolorum, quem [881 1Kb] tunc nesciebat.

Heu publicus luctus hominum [882 1Kb] , universalis [Col. 0815C] planctus filiorum Adae! Ille eructabat [883 1Kb] saturitatem, nos suspiramus esuriem [884 1Kb] . Ille abundabat [885 1Kb] , nos mendicamus. Ille feliciter tenebat et misere deseruit, nos infeliciter egemus et miserabiliter desideramus; et heu vacui remanemus! Cur non nobis custodivit, cum facile posset, quo tam graviter caremus? Quare sic nobis obseravit lucem, et obduxit nos tenebris? Ut quid nobis abstulit vitam, et induxit [886 1Kb] 242 mortem? Aerumnosi, unde sumus expulsi, quo sumus impulsi? Unde praecipitati, quo sumus obruti? A patria, in exsilium; a visione Dei, in caecitatem nostram; a jucunditate immortalitatis, in amaritudinem et honorem mortis. Misera mutatio! De quanto bono in quantum malum!

Grave damnum [887 1Kb] , gravis dolor, grave totum. [Col. 0815D] Sed heu me miserum, unum de aliis filiis Evae, miseris elongatis a Deo! Quid incoepi? quid feci? quo tendebam? quo deveni? ad quid aspirabam, et in quibus suspiro? Quaesivi bona, et ecce turbatio (Job XIV, 19). Tendebam in Deum, et offendi in me ipsum. Requiem quaerebam in secreto meo, et tribulationem, [Col. 0816A] et dolorem inveni (Psal. CXIV, 3) in intimis mei. Volebam redire a gaudio mentis meae, et cogor rugire a gemitu cordis mei (Psal. XXXVII, 9). Sperabatur laetitia, et ecce condensantur [888 1Kb] suspiria. Et, o tu Domine, usquequo? Usquequo, Domine, oblivisceris me, usquequo avertis faciem tuam a me? (Psal. XII, 1). Quando respicies et exaudies me? Quando illuminabis oculos meos, et ostendes mihi faciem tuam? Quando restitues mihi?

Respice, Domine, et exaudi me, et illumina me: ostende mihi te ipsum. Restitue mihi te, ut bene sit mihi, sine quo tam male est mihi. Dirige, Domine, labores meos, et conatus meos ad te, quia nihil valeo sine te. Invitas me, adjuva me, obsecro, Domine, ne desperem suspirando [889 1Kb] ; sed respirem [Col. 0816B] sperando [890 1Kb] . Obsecro te, Domine, amaricatum est cor meum sua desolatione, indulca illud tua consolatione. Obsecro te, Domine, esuriens incoepi quaerere te, ne desistam [891 1Kb] jejunus de te; famelicus accessi, ne recedam impastus. Pauper veni ad divitem [892 1Kb] , miser ad misericordem, ne [893 1Kb] recedam vacuus et contemptus. Et si antequam comedam suspiro, da mihi post suspiria quod comedam.

Domine, incurvatus sum, non nisi deorsum aspicere valeo. Erige me, ut possim sursum intendere. Iniquitates meae supergressae sunt caput meum (Psal. LVII, 5), et obvolvunt me, et sicut onus grave gravant me (Ibid.), evolve me, exonera me, ne urgeat puteus earum super me os suum (Psal. LXVIII, 16). Liceat mihi de longe aspicere lucem tuam, vel de [Col. 0816C] profundo. Doce me quaerere te, Domine, et ostende te quaerenti, quia nec quaerere te possum, nisi tu doceas me, nec invenire, nisi [894 1Kb] ostendas te mihi. Quaeram te desiderando, desiderem quaerendo, inveniam amando, amem [895 1Kb] inveniendo. Fateor, Domine, et gratias ago tibi, quia tu creasti me hanc [896 1Kb] imaginem tuam, ut tui memor te cogitem, te amem. Sed sic abolita est attritione vitiorum, sic offuscata fumo peccatorum ut non possit facere ad quod facta est, nisi tu renoves et reformes [897 1Kb] eam. Non tento, Domine, penetrare altitudinem tuam, quia nullatenus comparo illi intellectum meum, sed desidero aliquatenus intelligere veritatem tuam, quam credit et amat cor meum; neque enim quaero intelligere, ut credam, sed credo [898 1Kb] , ut intelligam.
[Col. 0816D]

Vere, Domine, haec lux est inaccessibilis in qua habitas. Vere enim non est aliquid [899 1Kb] , quod hanc penetret, ut ibi te [900 1Kb] videat. Vere hanc non video, quia nimia est [901 1Kb] , et tamen quidquid video, per hanc video, sicut infirmus oculus, qui quidquid videt per lucem solis videt, quam in ipso sole [902 1Kb] [Col. 0817A] nequit aspicere. Non potest intellectus meus ad illam accedere; nimis enim fulget, ideo non capit illam, nec sufficit oculus animae meae diu intendere in illam. Reverberatur fulgore, vincitur amplitudine, obruitur immensitate, confunditur capacitate. O summa et inaccessibilis lux, o sancta [903 1Kb] et beata veritas [904 1Kb] , quae longe es a me, qui tam prope sum tibi! Quam remota es a conspectu meo, qui sic praesens sum conspectui tuo! Ubique es tota praesens, et non video te. In te moveor, et in te sum, et [905 1Kb] ad te non possum accedere. Intra me et circa me es, et non sentio te.

Adhuc lates, Domine, animam meam in luce et beatitudine tua, et idcirco versatur illa adhuc in tenebris et miseria sua; conspicit enim, et non videt [Col. 0817B] pulchritudinem tuam. Auscultat, et non audit harmoniam tuam. Olfacit, et non percipit odorem tuum; palpat, et non sentit lenitatem tuam; gustat, et non agnoscit saporem tuum. Habes enim haec in te, Domine Deus meus, tuo ineffabili modo, quia ea dedit rebus creatis suo sensibili modo, [906 1Kb] sed obriguerunt et obstupuerunt, et obtusi sunt sensus animae meae vetusto languore peccati. Quid es, Domine, quid es, quid te intelligit os meum? Certe vita es, veritas es, bonitas es, beatitudo es, aeternitas es, et omne bonum es.

Excitare nunc, anima mea, et erige totum intellectum tuum, et cogita quantum, quale et quod sit illud bonum. Si enim singula bona delectabilia sunt, cogita intente quam delectabile sit illud bonum, [Col. 0817C] quod continet omnia bona et [907 1Kb] jucunditatem omnium bonorum; non qualem experti sumus in rebus creatis, sed tanto differentem, quantum differt Creator a creatura. Si enim bona est vita creata, quam bona est vita creatrix [908 1Kb] . Si jucunda [909 1Kb] est salus facta, quam jucunda est salus, quae fecit omnem salutem. Si amabilis est sapientia in cognitione rerum conditarum, quam amabilis est sapientia, quae omnia condidit ex nihilo. Denique si multae et magnae delectationes in rebus delectabilibus sunt, qualis et quanta est delectatio in eo qui fecit delectabilia? O qui hoc bono fruetur, quid illi erit, et quid illi non erit? Certe quidquid volet, erit, et quidquid nolet, non erit; ibi quippe erunt bona corporis et animae, qualia nec auris audivit, [Col. 0817D] nec oculus vidit, nec cor hominis cogitavit.

Cur ergo per multa vagaris, homuncio, quaerendo bona animae tuae et corporis tui? ama unum bonum, in quo sunt omnia bona, et sufficit. Desidera simplex bonum, quod est omne bonum, et satis est. Quid enim amas, caro mea? quid desideras, anima mea? ibi est quidquid amatis, quidquid desideratis. Si pulchritudo delectat, fulgebunt justi sicut sol (Matth. XIII, 43). Si velocitas, aut fortitudo, aut libertas corporis, cui nihil obsistere possit, erunt similes angelis Dei (Luc. XX, 36), quia seminatur [Col. 0818A] corpus animale, surget corpus spiritale (I Cor. XV, 44), potestate utique, non natura. Si longa et salubris vita, ibi est sana aeternitas, et aeterna sanitas, quia justi in perpetuum vivent (Sap. V, 16); et salus justorum a Domino (Psal. XXXVI, 39). Si satietas, satiabuntur cum apparuerit gloria Dei (Psal. XVI, 15). Si melodia, ibi angeli concinunt sine fine Deo. Si ebrietas, inebriabuntur ab ubertate domus tuae (Psal. XXXV, 9). Si quaelibet non immunda, sed munda voluptas: De torrente voluptatis tuae potabis eos, Domine (Ibid.). Si sapientia, ipsa Dei sapientia ostendet eis semetipsam. Si amicitia, diligent Deum plusquam seipsos, et Deus illos plusquam illi seipsos, quia illi illum et se invicem per illum, et ille se et illos per seipsum. Si concordia, omnibus illis [Col. 0818B] erit una voluntas, quia nulla erit illis, nisi sola Dei voluntas. Si potentia, omnipotentes erunt voluntatis suae, ut Deus suae. Nam sicut Deus poterit quod volet per se ipsum, ita illi per illum. Quia sicut non aliud volent quam ille, ita ille volet quidquid volent illi, et quod ille volet non poterit non esse [910 1Kb] . Si honor et divitiae, Deus servos suos bonos et fideles super multa constituet. Imo Filii Dei, et dii vocabuntur, et ubi erit Filius, tunc etiam illi, haeredes quidem Dei, cohaeredes autem Christi (Rom. VIII, 17). Si vera securitas, certe certi erunt se sua sponte illud non amissuros; nec dilectorem Dominum dilectoribus suis illud ablaturum, nec aliquid Deo potentius invitos Deum et illos separaturum. Gaudium vero quale ac quantum est, 243 ubi tale [Col. 0818C] ac tantum bonum est? Cor humanum, cor indigens, cor expertum aerumnas, imo obrutum [911 1Kb] aerumnis, quantum gauderes, si iis omnibus abundares! Interroga omnia intima tua, si capere possunt gaudium suum de tanta beatitudine sua. Sed certe, si quis alius, quem omnino sicut teipsum diligeres, eamdem beatitudinem haberet, duplicaretur gaudium tuum; quia non minus gauderes pro eo [912 1Kb] quam pro te ipso. Si vero duo, vel tres, vel multo plures id ipsum haberent, tantumdem pro singulis, quantum pro te ipso gauderes, si singulos sicut temetipsum amares. Ergo in illa perfecta charitate innumerabilium beatorum angelorum et hominum, ubi nullus alium diligit minus quam se ipsum, non aliter gaudebit unusquisque pro singulis aliis quam [Col. 0818D] pro se ipso.

Si ergo cor hominis de tanto suo bono vix capiet gaudium suum, quomodo capax erit tot et tantorum gaudiorum? Et utique quantum quisque diligit aliquem [913 1Kb] , tantum gaudebit de suo bono. Sic et in illa perfecta felicitate, unusquisque plus amabit Deum sine comparatione, quam se et omnes alios secum. Itaque plus gaudebit absque aestimatione de felicitate Dei quam de sua et omnium aliorum secum. Sed si Deum sic diligent toto corde, tota mente, tota anima, ut totum cor, tota mens, tota [Col. 0819A] anima non sufficiant dignitati dilectionis, profecto sic gaudebunt justi in illa superna felicitate toto corde, tota mente, tota anima, ut totum cor, tota mens, tota anima non sufficiant plenitudini gaudii.

Deus meus, et Dominus, spes mea et gaudium cordis mei, dic animae meae si hoc est gaudium de quo nobis dicis per Filium tuum: Petite, et accipietis, ut gaudium vestrum sit plenum (Joan. XVI, 24). Inveni namque gaudium quoddam plenum, et plusquam plenum. Pleno quippe corde, plena vita, plena anima, pleno toto homine gaudio illo, adhuc supererit supra modum gaudium. Non enim totum illud gaudium intrabit in gaudentes, sed toti gaudentes intrabunt in illud gaudium.

Dic, Domine, dic servo tuo, intus in corde suo, si hoc est gaudium in quod intrabunt servi tui, qui [Col. 0819B] intrabunt in gaudium Dei sui. Sed gaudium illud certe quo gaudebunt electi tui, nec oculus vidit, nec auris audivit, nec in cor hominis ascendit in hac vita (I Cor. II, 9). Nondum ergo dixi [914 1Kb] , Domine, aut cogitavi quantum gaudebunt illi beati tui. Utique tantum gaudebunt quantum amabunt [915 1Kb] , tantum [Col. 0820A] amabunt quantum cognoscent. Quantum te cognoscent tunc, Domine, et quantum te amabunt. Certe nec oculus vidit, nec auris audivit, nec in cor hominis ascendit in hac vita quantum te cognoscent, et amabunt in illa vita sancti tui. Oro te, Deus meus, ut cognoscam te, amem te, gaudeamque de te; et si non possum in hac vita ad plenum, vel proficiam in dies, quousque veniat illud [916 1Kb] ad plenum. Proficiat hic in me notitia tua, et ibi fiat plena. Crescat hic amor tuus, et ibi fiat plenus; ut hic gaudium sit in spe magnum, et ibi sit in te plenum.

Domine, per Filium tuum jubes, imo consulis petere et promittis accipere, ut gaudium nostrum sit [917 1Kb] plenum. Peto, Domine, quod consulis per admirabilem consiliarium tuum, ut accipiam quod promittis per veritatem tuam, ut gaudium meum plenum sit. [Col. 0820B] Meditetur interim in te mens mea, loquatur inde lingua mea, amet illud cor meum, sermocinetur de ipso os meum, esuriat illud anima mea, sitiat caro mea, desideret tota substantia mea, donec intrem in gaudium Domini mei, qui est trinus et unus Deus, benedictus in saecula saeculorum. Amen.



[MEDITATIO SUPER MISERERE.]




[Col. 0819B]
MONITUM IN OPUSCULUM SUBSEQUENS.
(Edidit emin. cardinalis Angelo Mai, Nova Bibliotheca Patrum t. I, p. 505; Romae 1852)

Inter Leonis Allatii vulgatas lucubrationes ponunt bibliographi mantissam quamdam ad sanctum Anselmum Cantuariensem. Nec immerito; etenim Theophilus Raynaudus in sua Anselmi editione, Lugduni 1630, fatetur p. 248 cum grato animo se accepisse a Leone Allatio, insignis eruditionis ac probitatis sacerdote (fallitur Raynaudus, nunquam enim fuit sacerdos Allatius), exscripta ex Vaticanis codicibus nonnulla sancti Anselmi incrementa. Gerberonius autem, postremus Anselmi editor, in censuris operum interdum adnotat quaenam nominatim hujus Meditationes ex Vaticana bibliotheca acceptae a Raynaudo fuerint. Mihi vero nunc in Vallicellianis Allatii schedis ingens, libelli instar, Meditatio ejusdem Anselmi observata est, quam ne in Gerberonii quidem, nedum Raynaudi, editione impressam videbam. Necessario itaque sequitur ut Allatius hanc invenerit post transmissas alias ad Raynaudum Meditationes, et post Lugdunensem profligatam editionem; quo factum est ut haec insignis et caeteris omnibus longe prolixior in quinquagesimum psalmum Meditatio, tunc Romae retenta, deinde in centesimum usque ac septuagesimum annum, id est, usque ad traditum benigne nobis a cl. Theinero Vallicelliano bibliothecario apographum, pressa fuerit; atque eam prorsus ignoraverint praecipui quoque bibliographi Trithemius, Possevinus, Bellarminus, Lab beus, Fabricius Oudinus, Cavaeus. Cellerius, Mazzuchellius. Nunc nos hoc Anselmi praenobile scriptum exhibemus.




[Col. 0821]
SANCTI ANSELMI CANTUARIENSIS EPISCOPI MEDITATIO SUPER MISERERE. (G)*
[Col. 0821A]

1. Fortissime Deus spirituum universae carnis, qui vinci non potes, quia es omnipotens et rex potens; falli non potes, quia sapiens es, scrutans corda et renes Deus; corrumpi non potes, quia justus Dominus, et semper justitias dilexisti; qui non parces in die vindictae, nec acquiesces cujusquam precibus, nec recipies pro redemptione dona plurima: ego reus et miser peccator in conspectu divinae majestatis tuae, in qua qui vere confitetur, absolvitur, recognosco quia peccavi super numerum arenae maris, et multiplicatae sunt iniquitates meae. Incurvatus sum multo curriculo meae ferreae voluntatis, et non est mihi respiratio: et quia ex indiscreto processu negotii vitae meae sentio, quia tua justitia in extremo tuo judicio manifeste debet me gravare; ab ipsa [Col. 0821B] tamen merito mihi suspecta, ad tuam misericordiam confugio et appello. Et ne appellatione ista pendente intres in judicium cum servo tuo, sed potius tua misericordia me praeveniat, et sequatur me, et sensus, et actus, cogitationes, affectiones, et opera mea, protectioni ejus supponens, ipsamque misericordiam postulans, et judicium non requirens, corde compunctus humiliter tibi dico:

2. (V. 3.) Miserere, quia tempus est miserendi, non judicandi; quia dixisti in Evangelio tuo sancto quod non venisti ut judices mundum, sed ut salvifices mundum. Et in tua pietate confido, quod appellationi meae deferre debeas, quam ego (qui tremens factus sum et timeo a tua justitia) tanquam ab inferiori ad superiorem sedem tuae misericordiae [Col. 0821C] interpono, sciens quod misericordia superexaltat judicium, et quod misericordia tua est super omnia tua opera constituta. Ideoque appellationi meae est a te non immerito deferendum. Nec indignetur contra [Col. 0822A] me clementia tua, Deus, si videns animae meae periculum imminere a te irato, ad te placatum ausus sum totaliter appellare, cum aequo animo tuleris quod apostolus tuus Paulus, timens ne a Festo praeside corporaliter gravaretur, ad Caesarem appellavit. Adeo igitur cum fiducia gratiae tuae thronum, ut misericordiam consequar, et gratiam inveniam in auxilio opportuno: et quia miser sum, et miserabilis, ideo gemens spiritu iterum tibi dico: Miserere. Est enim tua misericordia, miserorum chorda, qua de lacu faecis et miseriae extrahuntur. Quia igitur solvendo non sunt passiones condignae ad futuram gloriam quam exspecto; et tua misericordia non meritum, sed solam miseriam intuetur, de profundis fluctibus interioris et exterioris miseriae, quibus [Col. 0822B] imago Dei asseritur (ita ms.), in me ipso ad misericordiam tuam clamo lacrymabiliter tibi dicens: Miserere mei

3. Subticeo nomen meum: nam si illud tibi dixero, per id me forsitan non agnosces: et quod post recuperatam alias sicut spero innocentiam baptismalem, ab illa dulci familiaritate tua me elongavi nimis imprudens, in qua quando in montem orationis ad te olim aliquando ascendebam, tecum quasi amicus cum amico familiariter locuturus, me pluries dulciter recipere voluisti: et tunc meipsum cum Moyse ex nomine cognoscebas, et gaudebam in te cum aliis servis tuis, quorum scripta nomina sunt in coelis, et erat coram te honorabile nomen meum. Nunc autem quoniam peccata nomen meum [Col. 0822C] de libro viventium deleverunt, et cum justis non est scriptum, ideo illud non audeo nominare, vel ad tuam memoriam revocare: sicut ille vir beatus, quem invenisti virum secundum cor tuum, qui et [Col. 0823A] nomen suum, et suam mansuetudinem tuae beatae memoriae fiducialiter commendabat dicens: Memento, Domine, David et omnis mansuetudinis ejus. Haec enim tibi blandiens, sive mihi, audeo dicere, sicut ille: Da imperium puero tuo, sive servo tuo, vel filio ancillae tuae; quia haec familiaritatis nomina, me reum rogantem amplius accusarent: sed appellationem meam prosequens, tactus dolore cordis intrinsecus, eo quod iracundiam contra me excitavi, suspirans iterum et iterum tibi dico: Miserere mei, Deus.

4. Non audeo dicere meus: solummodo te Deum cognosco, sed meum dicere non possum. Nam cum esset puer mihi natus, et parvulus Dei Filius mihi datus: datus, inquam, a Patre, qui sic dilexit mundum [Col. 0823B] ut te unigenitum suum daret: datus a matre; quae quasi altera mulier Samaritana, ut aleret nos, in igne passionis te Filium suum coxit (IV Reg. II, 29), et in sacramento altaris ad comedendum nobis dedit: datus insuper a teipso, qui dedisti teipsum pro nobis, ut nos ab omni iniquitate redimeres et mundares: cum, inquam, sic esses ab omnibus, quorum intererat, mihi datus, et ideo proprie proprius Deus meus, ego infelix propter peccata mea te perdidi: nam te meum esse veraciter recognosco, qui conquerendo de me et aliis peccatoribus, dicis: Me exspectaverunt peccatores ut perderent me. Et si te perdidi, omnia perdidi, et memetipsum. Sed tu, Deus, qui a me imprudenter factus es tanquam vas perditum; et qui a dolente matre tua, quae te in [Col. 0823C] templo perdiderat, inveniri per tuam magnam misericordiam misericorditer permisisti, ita ut amplius te non perderet, sed sollicite custodiret;

5. Sic et tu miserere mei, Deus, secundum magnam misericordiam tuam. Non dico secundum meam miseriam, sed secundum tuam magnam misericordiam, quae longe major est quam mea miseria magna nimis. Non peto secundum meritum meum, vel secundum justitiam tuam vel meam, sive secundum opera mea, quibus ego miser deviavi a te; sed secundum magnam misericordiam tuam. Magnam quaero misericordiam, quia non decet tuam magnam magnificentiam parva dare. Imo exaudiri dignus non essem, si a magno parva peterem. Ego enim te, non [Col. 0823D] illum magnum sed infinite majorem aestimo Alexandrum, qui non attendis quid me oporteat accipere, sed quid deceat te dare: nec magna petens, de meritis meis praesumo, sed confido de tua misericordia magna, quae quasi soror tua ab infantia tecum crevit, et de utero matris tuae egressa est tecum. Magnam igitur misericordiam tuam peto. Qui tribularer plurimum, si nescirem misericordias tuas, Domine; sed per experientiam sentio in meipso tres misericordias te habere. Prima est, qua me et alios peccatores ad quamlibet offensam, qua oculos tuae majestatis offendimus, non continuo consumpsisti; sicut et nos conservos nostros, quando nos offendunt, confundere statim volumus et punire: sed tandiu suspendisti gladium ultionis, quod vere dicere [Col. 0824A] possumus cum propheta: Misericordia Domini, quia consumpti non sumus. Et haec quidem tua prima misericordia, parva esset; nec si sola esset, mihi sufficeret ad salutem, sed potius judicium damnatio accumulans, divinarum bonitatis tuae et patientiae et longanimitatis me faceret contemptorem, et secundum duritiem meam et cor impoenitens thesaurizarem mihi iram in die irae, et revelationis judicii tui justi, in quo mihi improperando omnia mala mea, inferres: haec fecisti, et tacui. Ideoque mihi tuam secundam et majorem prima misericordiam porrexisti, qua me miserum peccatorem (ut tibi sit inde gratiarum actio et vox laudis) ad poenitentiam revocasti. Neque enim cum essem mortuus in peccatis, movere poteram pedem affectus mei, ut [Col. 0824B] me ad te converterem poenitendo, nisi me tua misericordia adjuvisset. Sed si dicebam: Motus est pemeus; misericordia tua, Domine, adjuvabat me.

6. Nec istis duabus misericordiis sum contentus. Nam licet in se magnae sint, tamen parvae sunt comparatione illius tuae magnae misericordiae quam requiro. Abuti quidem possem patientia misericordiae tuae primae, et pes meus, qui per secundam movetur ut ad te convertatur, iterum labi posset, et esset novissimus error meus pejor priore. Et ideo scio, o summa sapientia, te docente, scio quid peto, quoniam peto misericordiam tuam magnam, qua cordis et corporis mihi terram a stabilitate virtutum in diversas concupiscentias liquefactam, Spiritu tuae fortitudinis ita corrobores et confirmes, ut tuam [Col. 0824C] clementiam de caetero non offendam; de caetero te non perdam, sed semper teneam, nec dimittam, donec intromittas me in domum illius supernae Hierusalem matris meae, et tunc glorificabo nomen tuum in aeternum, et dicam: Quia misericordia tua magna est super me, et eruisti animam meam ex inferno inferiori. Et haec est illa misericordia tua magna quam peto, qua non solum exspectas ad poenitentiam peccateres, nec solum das eis gratiam poenitendi, sed qua poenitentes virtute ex alto induis et confirmas, ut non labatur de caetero pes eorum. Res plane difficilis et homini impossibilis (sed possibilis soli tibi), susceptum videlicet semel peccati jugum sic a cervice sua excutere; quod non potest facere, nisi adjutus misericordia tua magna, quae [Col. 0824D] hoc modo in coelis angelos confirmavit, et homines in resurrectione, in qua facies pares illis. Ideoque confitebor tibi in populis, Domine, et psalmum dicam tibi in gentibus: Quoniam magnificata est usque ad coelos, imo super coelos misericordia tua: et sic indignum salvabis me secundum magnam misericordiam tuam.

7. Et secundum multitudinem miserationum tuarum, quas in exhibitione bonorum antiquis patribus ostendisti, qui nunquam peccanti homini in tuis miserationibus defuisti. Sed cum ille populus contumax et rebellis, quem de servitute aegyptiaca in signis et portentis terribiliter eduxisti, quem per medium maris Rubri sicco vestigio deduxisti, cui locuturus [Col. 0825A] [ms. locutus] de coelo in montem descendisti; cui panem de coelo habentem omne delectamentum sine labore mirabiliter praestitisti; cui sitienti aquam de petra largissime produxisti; quem in terra lacte et melle manantem, sicut promiseras, induxisti; cum, inquam, populus ille durus post tantorum magnalium, tot mirabilium, tot terribilium salvationis suae beneficia et salutis, quae ei misericorditer impenderas, oblitus esset te, et contra te superbe agens cervicem suam durissimam indurasset; et ne te, qui eum de terra Aegypti eduxeras, ingratus populus adoraret, cum minis et terroribus ab Aaron resistente, deos petens alienos, vitulo conflatili mane surgens hostias obtulisset; et a te recedens, post terga sua legem et caerimonias, quas ei dederas, [Col. 0825B] projecisset; prophetas tuos, qui contestabantur eum ut redirent ad te, inhumaniter occidisset; tibi grandes blasphemias irrogasset, ut te ad iracundiam provocaret; et propter haec eum in manibus suorum hostium tradidisses; post haec tamen, cum ad te in tempore suae tribulationis et angustiae clamaverunt; tu Deus misericors et multae misericordiae et verax, de coelo exaudisti eos secundum miserationes tuas multas. Cumque rursus perversos eos in manus inimicorum suorum iterum reliquisses, et ipsi ad te iterum atque iterum clamaverunt; tu de coelo liberasti eos in miserationibus tuis multis, et in misericordiis tuis plurimis non fecisti eos in consumptionem, quoniam Deus miserationum et clemens tu es. Quia igitur minor sum cunctis miserationibus tuis; [Col. 0825C] memento mei, Deus, et parce mihi secundum multitudinem miserationum tuarum, quae superant quamlibet multitudinem peccatorum. Non enim in justificationibus meis prosterno preces ante faciem tuam, sed in miserationibus tuis multis. Reminiscere ergo miserationum tuarum, Domine, a te antiquis peccatoribus, paribus operibus misericordiae efficaciter impensarum, et misericordiarum tuarum tibi naturaliter insitarum, quae a saeculo sunt.

8. Et ne in misero peccatore fallat, quod ab initio saeculi incepisti, secundum multitudinem miserationum tuarum, dele iniquitatem meam, quia ipsa me, heu! de libro vitae delevit. Sic tu, Deus, qui nomen impiorum delevisti ut lutum platearum, dele eam, sicut solent aboleri tabulae et deleri; ut ea abolita [Col. 0825D] et deleta, nomen meum cum justis in libro viventium, de quo illud deleverat, rescribatur. Dele, obsecro, omnipotentissime, illud quod adversum me est chirographum decreti tui. Decreveras enim, Pater, ut si vellem mortem evadere, non peccarem. Et quia ego infelix contra tuum decretum indiscrete corpore et corde peregi ad insipientiam magnam, mihi tu, qui scientiarum es Dominus, inde chirographum memoriae in tua scientia et mea conscientia conscripsisti, ut cum sederet tremendum judicium tuum magnum, aperirentur isti scientiae tuae et conscientiae meae libri, et alius ille liber quem habet contra me humani generis accusator inimicus; et ex his, [Col. 0826A] quae invenirentur in istis codicibus, judicarer. Sed ne tunc inveniatur in me iniquitas, amator hominum Deus, dele iniquitatem meam, qui semper iniquos odio habuisti, quoniam non Deus volens iniquitatem tu es. Sed, Domine, qui non despicis gemitus contritorum, tu nosti, quod sicut super deletas litteras, quaedam ex ipsa litura remanet turpitudo, per quam perpendi possunt ipsarum deletarum vestigia et significatio litterarum, nisi ipsae litterae et litura poenitus eradantur, ita et per poenitentiam a te deleta iniquitas, in anima mea quamdam deformitatem reliquit, per quam a te, qui solus es inspector cordium et conscius secretorum, et ab illo qui est animarum improbus accusator, potest adhuc perpendi mea iniquitas quanta fuit, nisi post deletionem [Col. 0826B] a te amplius abluatur.

9. (V. 4.) Et ideo peto humiliter: Amplius lava me ab iniquitate mea, o mundissima lotrix nostra et nitidissima, quae ad hoc aquam gratiae deitatis misisti in pelvim mundissimae carnis tuae, ut nos a peccatis nostris in sanguine tuo lavares. Lava me ab iniquitate mea; et ita perfecte lava, qui imperfectionis opera non novisti, ut in me peccati vestigium non relinquas. O humilis sublimitas, o sublimis humilitas, quae ad designandam illam lotionem interiorem animae quam requiro, usque ad lavacrum pedum discipulorum tuorum tuam altitudinem inclinasti, lava me, ut in aeternum habeam partem tecum: lava non solum pedes affectuum, sed etiam et manus operum, et caput sensuum. Et quoniam anima [Col. 0826C] mea vilis facta est, iteransque pessimas vias suas, lava a malitia cor ipsius, ut in eo cogitationes noxiae non morentur: lava lacrymarum lixivio calido et amaro per singulas noctes conscientiae meae stratum: lava pedes meos et interioris hominis butyro devotionis, lava et renova sacramentis. Et quia aliqua aliquando sic lavantur, quod post ablutionem adhuc impura remanent et immunda, ideo sic lava me ut emundes; et a peccato meo munda me. Quis potest facere mundum de immundo conceptum semine, nisi tu qui solus es? o benignissime medice Jesu Christe et bone, qui solo verbo restauras universa, scio, et vere scio, et hoc ipsum tuae bonitati confiteor, quoniam sic potes me mundare. Ergo, bone Deus, bone homo, bone Domine, per misericordiam tuam [Col. 0826D] magnam dic animae meae multorum peccatorum lepra infectae, dic: Volo; mundare. Et ut hic sanari valeam et mundari, hic ure, hic seca, hic fiat expiatio mea, hic emundatio mea; ut cum in tuo districto examine aream tuam ventilare veneris et mundare, animam meam poenitentiae verae scopis mundatam invenias et ornatam. Interim autem non parcam ori meo, sed ibo, et sacerdotibus me ostendam, quatenus fiat et mihi, ut dum vixero, fiam mundatus; quia animae meae lepram non possum vere ostendere sacerdoti, nisi prius tibi eam ostendero, et tu mihi [(5) 1Kb] .

10. (V. 5.) Ideo tibi summo et aeterno Sacerdoti [Col. 0827A] veraciter me ostendo, dicens: Quoniam iniquitatem meam ego cognosco. Cognosco, Domine, iniquitatem meam, sed ex parte cognosco, et non sicut tu cognoscis eam, neque sicut ego cognitus sum a te, cujus oculi sunt multo plus lucidiores super solem, conspicientes vias hominum et profundum abyssi, et hominum corda intuentes. Cor autem meum, Deus, pravum est et inscrutabile: nec ego ipse cognosco illud, sed tu, Domine, qui cognovisti figmentum nostrum, et intueris abyssos, intueris et cognoscis illud, et iniquitatem meam, quae in eo est, et sicuti est: quam si ita nude et aperte cognovissem, sicuti et tu, ante cujus oculos omnia nuda sunt et aperta, certe erumperent lacrymae de venis intimis cordis mei, et continere non possem, quasi super [Col. 0827B] meipsum flerem, ne tu Deus patientiae et solatii iterum super me fleres. Qui enim olim in diebus carnis tuae, sub figura illius materialis Hierusalem videns civitatem animae meae, et cognoscens iniquitatem meam, compatiendo flevisti super eam; et interrumpentibus lacrymis et singultibus verba tua, verbum semiplenum protulisti, dicens: Quia si cognovisses et tu; qui, ut arbitror, mihi dicere voluisti, nisi gemitus tui multi, et profunda suspiria compassionis, verba tua hujusmodi praecidissent: Et tu iniquitatem tuam fleres, si eam sicuti ego veraciter cognovisses. Adjiciens, quandiu super me flere deberem, cum mihi subsequenter dixisti: Et quidem in hac die praesentis vitae, in qua facis pro voluntate tua, non mea, et quaeris quae ad pacem sunt tibi, et non [Col. 0827C] mihi. O sermo, qui veritas es, quam in veritate rimaris intima cordis mei! Et vere si cognovissem, sicut et tu, peterem a te (a quo omnis qui digne petit, accipit) ut aperirentur cataractae capitis mei, et diluvium lacrymarum mearum faceres abundare, ita quod anima mea tota esset lacrymis liquefacta, et iniquitas mea (quae replevit corporis et cordis mei terram) in hoc diluvio deleretur. Nunc autem abscondita sunt mala ab oculis meis, et non potui ut viderem: quia venerunt dies in me, quos tu, qui aperuisti ora omnium prophetarum, prophetice praedixisti. Nam circumdederunt me inimici mei spirituales, vallo occupationum mundanarum lacerantium mentem meam, ita quod non permittunt me exterius egredi ad utilem actionem, nec interius ad [Col. 0827D] contemplationem. Circumdederunt me, inquam, et coangustaverunt me undique tot angustiis et pressuris, quod angustatum est et attractum adeo conscientiae meae stratum, ut necesse sit ut alter decidat, videlicet, vel tu Deus qui es legitimus animae sponsus, vel adulter mundus quem ego juxta te eodem cubiculo introduxi, quamvis scirem te Deum zelotem, ut cum ipso in oculis tuis (delinquerem) o nimium audax peccator et imprudens fornicator! Et ad terram prostraverunt me per amorem terrenorum, et filios meos cogitationum et affectionum, quae in me sunt, ita quod possim merito deplorare illud carmen lamentabile Jeremiae: Effusum est in terra jecur meum. Et cum deberem esse quasi lapis [Col. 0828A] in acervo testimonii positus juxta viam, ut eam per exemplum viatoribus demonstrarem, non remansit in me lapis boni exempli super lapidem fortitudinis vel virtutis. Et haec omnia mala in me pariter confluxerunt, eo quod non cognovi (tibi debitas gratias referendo) tempus visitationis meae, quando tu oriens ex alto me (carnem assumendo) utiliter et mentem illuminando delectabiliter visitasti, et visitatio tua custodivit spiritum meum. Et ex illo tantillo Spiritu, quem in me tua visitatio reservavit, cognosco iniquitatem meam, ut tu, Deus, qui solus peccata remittis, eam mihi ignoscas.

11. Et peccatum meum contra me est semper. O possessor coeli, et terrae! tu scis quid ego in mea didici juventute, quod meum et tuum sunt nomina [Col. 0828B] possessiva; unde si meum est peccatum meum, possideo peccatum meum: sed heu quam misera possessio peccati mei, quae suum facit miserum possessorem! O peccatum meum! quomodo te possedi? imo quomodo te sustinui? quomodo silui? quomodo dissimulavi, ut tu me potius possideres? Non enim sic meum est peccatum meum, sicut mea est cappa mea; neque ita possideo, quomodo possideo cappam meam, cujus possessionem et proprietatem omnino possum a me excutere una vice: te autem non sic, sed ita a me infeliciter possideris, ut derelictum a me, animam meam non velis desinere possidere. Sed nihilominus si consentiatur, tibi eam quaeris, eam sequeris, eam persequeris etiam per angustissimam portam mortis, ut ipsam tradas flammis et [Col. 0828C] cruciatibus sempiternis. Quomodo ergo meum es, peccatum meum, nisi quia te feci? Et ideo meum es, sicut factura factoris, vel potius ut defectus, quem in Deum, Dei factura commisi. Heu ergo horribile et abominabile factum meum! peccatum meum, quare te feci? quare per te meam animam interfeci? quare eam tam mortifero veneno infeci? quae insania me ducebat? quae furia me cogebat? sciebam enim quod stipendia peccati mors: Sciebamque quod peccatum cum consummatum fuerit, generat mortem, et non solum momentaneam corporis hujus mortem, quae per peccatum intravit in mundum; sed etiam mortem animae per subtractionem vitae gratiae in praesenti, privationem gloriae et obligationem poenae perpetuae in futuro. Et hoc ipsum didiceram, [Col. 0828D] te docente, quia anima, quae peccaverit, morietur. O vita aeterna! statue contra faciem animae meae mortem illam aeternam, qua moritur immortalis anima per peccatum, ut ipsa anima mea videat coram te semper, et fugiat quasi a facie colubri mortem illam. Audivi enim a quodam familiari amico tuo, cui tu, Deus meus, qui revelas condensa, diuturnitatem et acerbitatem revelaveras hujus mortis, quod haec est mors sine morte, finis sine fine, defectus sine defectu: quia mors illa semper vivit, et finis semper incipit, et defectus deficere nequit. Haec est mors peccatorum pessima. De hac morte, misericordissime, tu dixisti: Nolo mortem peccatoris. Sed heu! ego et alii miseri peccatores contra [Col. 0829A] voluntatem tuam volumus propriam mortem nostram. Tu autem, Deus meus, qui mortem animae non fecisti, vidisti et siluisti, quandiu post tergum meum omnia peccata mea projeci, ne viderem illa, et me poeniteret de illis.

12. Nunc autem, omnipotentissime, peccatum meum est sequela peccati mei, quae est mors aeterna, contra me et semper, et super hoc tibi gratiarum optimo largitori refero grates multas, quia non posuisti me amplius contrarium tibi de peccato meo, quod quandiu mecum fuit, contra me non fuit. Nunc autem quia non est mecum, contra me est semper, et ego volo esse in perpetuum contra illud, quia quando illud feci (V. 6). tibi soli peccavi, quia tu solus es sine peccato: et universis uno post [Col. 0829B] alium existentibus, Deus meus, tu solus Dominus meus, sine peccato in medio remanebis, et solus me potes de peccato meo solvere, et damnare, quia tibi soli peccavi, et malum coram te feci. Heu, heu mihi, Domine, heu mihi, quia quando malum feci, coram te, me quem tu, qui solus bonus es, bonum in baptismo feceras, malum feci! Nunc autem timor et tremor venerunt super me, quia audivi tuam veritatem in Ecclesia exclamantem, quod malos male perdes, inter quos nec mihi parces, nisi placabilis fueris super malitia mea, Deus. Exaudi ergo, Domine, placare, Domine, attende, et fac mecum misericordiam tuam magnam, quia et quando coram te malum feci, nimium audax fui, quia feci coram te quod coram hominibus non fecissem. Illi autem, Domine, [Col. 0829C] qui coram te justi invenientur, laetabuntur coram te, sicut qui laetantur in messe. Sed ego injustus, qui coram hominibus injustitiam meam, et malum coram te feci, nunc de malis meis coram te erubesco. Parce ergo mihi, Deus meus, parce mihi amarissimos gemitus poenitentiae et profunda suspiria ab imo pectoris proferenti. Ut tu qui dixisti per Spiritum sanctum tuum: In quacunque hora ingemuerit peccator, omnium iniquitatum ejus, quas operatus est, non recordabor, justificeris; et justus et verax, sicut es, inveniaris in sermonibus tuis; quia sermo tuus veritas est, et eos mendaces ostendes, qui dicunt quod mihi ingemiscenti non parces. Et eos vincas, cum ab ipsis tu, cui proprium [Col. 0829D] est misereri semper et parcere, immisericors judicaris. Considera, misericors Deus, substantiam infirmitatis et paupertatis meae; et ostende super me magnitudinem pietatis tuae, et in immensum misericordiae tuae pelagus me attolle, et tua benigna clementia omnia peccata mea remitte; quae mihi ex originali peccato adhaeserunt, aut ex pravitatibus meis postea supervenerunt; et ab his, Domine, me clementer emunda, et omnibus parentibus meis concede gaudia sempiterna.

13. (V. 7.) Ecce enim in iniquitatibus originalibus et actualibus conceptus sum [(6) 1Kb] . Nec intelligas, Deus [Col. 0830A] meus, qui gallo intelligentiam contulisti (Job. XXXVIII, 36), quod ego intelligam in parentum meorum originalibus et actualibus me conceptum; cum credam, quod et eorum originalia deleveris in baptismo, et ipsorum actualium fuero imitator; quoniam tu dixisti, quod iniquitatem patris filius non portaret. Sed potius haec est intentio mea. Deus, cum dico, in iniquitatibus originalibus et actualibus me conceptum, hoc est in illa lege meae originis vitiosa, in qua omnes concipimur, et nascimur in utero, et ex utero, filii irae tuae; atque per traducem libidinosa carnis concupiscentia, etiam antequam peccemus actualiter, constituimur peccatores, et ad actualia proniores. Sed cum non sit nisi unum et solum originale peccatum, quod a parentibus trahitur, pro [Col. 0830B] quo non baptizati parvuli damnabuntur; non me velis, Domine, arguere in furore, si plurali numero usus sum in hac parte dicendo, quod in iniquitatibus originalibus et actualibus sum conceptus: cum dixerim haec pro eo quod illud unum originale peccatum plures habeat effectus, et quia in ille uno originali peccato intelligi plura possunt, si, quasi per membra singula dividantur: et maxime quia in hoc plurali numero intelligo, sicut et tu ipse, Deus, intelligis, singularem; ut cum angelus tuus in somnis apparuit Joseph dicens: Tolle puerum et matrem ejus, et vade in terram Israel; defuncti sunt, qui quaerebant animam pueri; defuncti, pluraliter dixisti per angelum, non defunctus, quamvis intelligeres singulariter de Herode, qui tunc solus quaerebat [Col. 0830C] eum puerum ad perdendum. Sed et Moyses dum staret in confractione in conspectu tuo, ut averteres iram tuam, designavit in plurali numero singularem, cum dixit: Peccavit populus iste peccatum maximum, fecerunt sibi deos aureos; licet unum solum vitulum conflavissent. De quo etiam vitulo singulari, pluraliter addiderunt.

14. In iniquitatibus originalibus et actualibus me conceptum, intelligo dicere me conceptum in illo uno et singulari originali peccato, in quo omnes in Adam peccaverunt, ut in materiali massa. Nam in eo seminaliter omnes erant, quando ipse naturam corrupit humanam; et ab illo uno homine, qui omnium nostrum fuit materia et origo, omnes concupiscentialiter descenderunt, et per propagationis [Col. 0830D] successionem et carnis concupiscentiam, occulte illa corruptio in posteros demigravit. Nec tamen hoc fecit propagatio, sed libido: non naturae humanae fecunditas, sed libidinis foeditas, quam homines habent ex illius primi justissima tua, Deus, condemnatione peccati. Non enim quia ab Adam per carnis propagationem descendimus, ideo originali peccato tenemur, cum et tu ipse, Domine Jesu Christe, qui omni peccato originali et actuali penitus caruisti, in medicamentum nostri vulneris, sine opere concupiscentiali, in sola materia corporali, et per divinam [Col. 0831A] conceptionem, formatorisque rationem descenderis ab eodem. Sed quia concepti sumus illa vitiosa lege concipiendi, nobis ex peccato primi hominis occulte et miserabiliter accedenti, ideo originalis peccati ex tua justissima, Deus, sententia rei sumus. Nam quemadmodum tu, Deus omnipotens, cognitor occultorum, occultissimam gratiam Spiritus sancti tui latenter infundis tuis fidelibus, et etiam parvulis in baptismo; sic et homo ille, per quem hoc peccatum originale intravit in mundum, in se omnes de stirpe sua venturos occulta labe et foeditate suae libidinosae concupiscentiae adeo labificavit, quod anima a te, Deus, creando infusa corpori taliter labefacta, maculata polluitur et foedatur: sicut in vase non sincero vinum infusum, licet optimum, [Col. 0831B] inficitur et acescit; et in illa infusione ipsa anima damnationis sententiam in sese justam excipiens culpam contrahit et reatum, et poenae perpetuae obligatur.

15. Sed, o Domine, quid dicam, quid respondebo, cum mea sensualitas a mea interrogetur ratione quomodo hoc potest esse, ut cum originali peccato nascatur parvulus, genitus a parentibus baptizatis, cum non possint in illum transfundere quod non habent? Ecce, Domine, qui docuisti me a juventute mea stare super vias meas, et interrogare de semitis antiquis, per easdem antiquas semitas simpliciter ambulando, existimo quod eodem modo, quo parvulus olim cum praeputio nascebatur, quem tum parentes generaverunt circumcisi; et quomodo quotidie [Col. 0831C] granum nudum, a palea humano opere cum diligentia separatum, et sic seminatum, cum palea tamen nascitur et exsurgit; sic et ego cum originali peccato me fateor esse natum, licet tu, Deus omnipotens, parentes meos ab illo mundaveris in baptismo: quoniam ipsi me ex hoc carnaliter genuerunt, quod ex peccatore vetere homine contraxerunt, et non secundum illam generationem, qua denuo nati erant, sed potius. quia et ipsi fuerant carnaliter generati. Et hoc recordatus sum, et effudi in me coram te animam meam, Deus, ut intelligam miserabiliter in me factum, quod ille primus homo, cum in honore esset, in se non intellexit a te justissime faciendum. Tu autem, Deus, qui dives es in misericordia, [Col. 0831D] dimittens originalia et actualia, non propter meritum nostrum, sed propter nimiam charitatem, qua dilexisti nos, cum essem in dictis iniquitatibus sic conceptus, et mortuus etiam antequam natus essem, convivificasti me per tuam gratiam in baptismo, animam a vetustate culpae mundando, reatum ejus solvendo, ac ipsam a poena perpetua liberando. Et propterea tibi, Domine, semper in psalmis confitebor.

16. Verumtamen adhuc in carne mea, Domine, sentio incessanter etiam post baptismum concupiscentiam illam carnis, quae est fomes peccati, langor (ita cod. archaice) naturae, tyrannus carnis, stimulus mortis, lex membrorum repugnans legi mentis meae, et captivans me in lege peccati, super me [Col. 0832A] tam violentum dominium exercentem, quod ingemiscens sub onere isto gravi necesse habeo exclamare: Infelix ego homo, qui per me de crudeli dominio isto carnis liberari non possum, quis me liberabit de corpore mortis hujus? Certe non lex Moysis, non prophetae, non propriae vires meae, sed gratia tua, Deus, per Jesum Christum Dominum nostrum; quem tua, Pater, misericordia mihi dedit, ut per eum remissionem accipiam peccatorum. In hoc autem considero, et suspiro, justissimam condemnationis sententiam tuam, Deus, quam in Adam et in ejus posteros ratione illius inobedientiae protulisti: quod videlicet non est aliquis, qui etiam post baptismum vixerit in hac carne, qui non ab hujus hostili concupiscentia affligatur, nisi forte ineffabili miraculo [Col. 0832B] ab omnipotentia tua, Deus, lex peccati, quae est in membris ejus, in eo penitus exstinguatur, quod valde magnum privilegium est paucorum. Inde tamen gratias tibi ago gratiarum optimo largitori, quia etsi iste domesticus hostis meus, hic stimulus, hic tyrannus, in me maneat post baptismum, non tamen adeo dominatur et regnat, ut ante; sed post baptismi gratiam debilitatur; inimicus mitigatur, ut in me non valeat dominari, nisi ego in vacuum suscipiens gratiam tuam, Deus, et post concupiscentias meas vadens, restituam vires hosti, eidem me per consensum illicitum supponendo.

17. Sed heu mihi misero peccatori, mi Domine metuende! Cum scirem quod tu me gaudeas (cod. videns) spectare luctantem, juvare deficientem, sublevare [Col. 0832C] cadentem, coronare vincentem; ecce, Domine, tu vidisti, quoniam in me insiliit subito hostis iste impulsus ab illo cujus halitus prunas ardere facit, et quietem cordis mei et corporis perturbavit. Quoties obscoenis et immundis et vanis cogitationibus me turpiter blasphemavit! quoties ad phalanges cordis mei mane et vespere exclamavit, ut ad singulare certamen descenderem contra ipsum, et affectionum mearum agminibus exprobavit! Vidisti etiam, Domine, ex adverso quomodo contra ipsum velut pusillanimis non certavi, velut infidelis illegitime decertavi, vel omnino solvi militiae meae vinculum indecenter, antequam ei cederet adversitas praeliorum. Vidisti insuper (Domine, ne sileas ac propter [Col. 0832D] hoc finaliter discedas a me) quomodo cum humiliatus non mea sed tua virtute sileret, et relinqueret me in pace; ego illum ipse adversum me ad praelium excitavi, et vires reatus mei, quas in baptismo et in pristina poenitentia mea perdiderat, ei reddidi, et sic coronam (veh mihi)! perdidi, quam nonnisi legitime certantibus praeparasti At si, recuperatis per te viribus, aliquando praedicti hostis desideriis vitiosis viriliter restiti vel restitero in futurum, eumque superavi vel superavero, te juvante, licet hostem ipsum tyrannum domesticum de carne mea in hac misera vita non possim omnino expellere, velut alterum Jebusaeum, providisti tamen mihi, si non consentienti, quod quantum ad actum tantum, et non quantum ad reatum, in me remanet [Col. 0833A] post baptismum. Nam de tua pietate confido, quod ea quae invitus et renitens patior ab hoc hoste, mihi imputare non debeas ad peccatum. Et etiam in hoc, Deus meus, parcendo maxime et miserando tuam omnipotentiam manifestas, quod sicut alia mala praetereunt in nobis actu, et remanent reatu, ut homicidium, adulterium, et similia; ita e converso operatur in nobis mirabiliter omnipotentia tua, Deus, ut carnalis concupiscentia, cujus non consentitur desideriis vitiosis, in baptismo praetereat reatu, et in poenam peccati nobis remaneat semper actu.

18. Et hoc est jugum grave, quod creatum est super filios Adam a die exitus de ventre matris eorum, usque ad diem sepulturae in matrem omnium. Sub hoc jugo gravissimo ingemiscunt omnes qui [Col. 0833B] ejus sentiunt gravitatem, sub quo Tobias ingemuit, ingemuit et Susanna: sed et omnis creatura sub hoc jugo ingemiscit et parturit usque adhuc. Ingemisco et ego sentiens in meipso, quia circumdederunt me gemitus mortis, et torrentes iniquitatis alienae et meae conturbaverunt me. Propter quae possum lacrymabiliter dicere cum propheta: Multi sunt gemitus mei, et cor meum factum est in me moerens. Porro cum oppressus hoc jugo aliquando recogito, Deus meus, quod peccatum illud originale, in quo conceptus sum, in baptismo (cum sit inde gratia) delevisti: et gemendo ac suspirando in me ipso requiro cur poenalitates istas, quas occasione dicti originalis peccati patior, in eodem baptismo pariter non tulisti: certe inter ipsas poenalitates et [Col. 0833C] pressuras fateor, quod ex dispensatione maxima eas in me voluit tua admiranda providentia remanere, ut videlicet sagittae tuae, Domine, in me essent, quae me docerent quod humiliatio mei in medio esset mei. Item, ut terrores tui contra me quotidie militarent, qui timorem tuum mihi incuterent, et amorem. Item, ut vexatio mihi daret intellectum cognoscendi quod a nobis, non a te, mali sumus. Item, ut Adam exemplum meum ab adolescentia mea esset, et peccatum inobedientiae meae evitarem. Item ut sic traheres me ad te, Deus, in funiculis Adae, et in vinculis charitatis, ut cognoscerem quod tu, Pater, me quem diligis, filium sic arguis et castigas. Item, ut semper haberem contra spirituales nequitias consuetudinem praeliandi, et me sacris virtutibus exercerem: [Col. 0833D] et maxime ne, si liberatus fuissem ab istis poenalitatibus in baptismo, ego et alii homines hoc esse baptismi pretium vel praemium putaremus, et non gloriam regni tui. Ideoque soluto reatu ab anima, providentia tua, Deus, temporalem poenam tamen in me manere voluit in hac vita, ut a me alia vita studiosius quaereretur, quae erit a poenis omnibus aliena.

19. Exsurge ergo, Domine, adjuva me: indue me thorace justitiae, et accinge fortitudine lumbos meos, ut inter tot insultus hostium in acie stem securus, et per patentes campos humilitatis, in virtute patientiae et longanimitatis accinctus [cod. accensus] [Col. 0834A] impugnantes me constanter valeam expugnare; et procacis militiae turbinem sapienti moderatione discutiens, innocentia vitae et devotae orationis suffragio mihi continuare valeam gratiam tuam, Deus Et inde Josue clypeum non dimittam, quousque obediente te Deo voci hominis, diem vitae meae protrahas ad triumphum: nec recedam ab acie, donec pariat mihi congressio coepta victoriam pariter et coronam. Alioquin quidquid ago sine te, mihi vertitur in ruinam. Nam adhuc et macula originalis peccati teneor; et ideo, ut praedixi, existo ad actualia magis pronus. Nec hoc dico, Deus meus, ad excusandas excusationes, quibus a te de peccatis meis possum merito accusari, vel ut in parentes meos velim refundere culpam meam, cum nunquam crediderim [Col. 0834B] culpam et peccatum esse, si conjuges causa sobolis procreandae carnaliter misceantur; sed ut tu, Deus, qui ea quae sunt in homine cognovisti, ad miserandum mei facilius inclineris, si ab ipsa radice mea, me coram te confiteor peccatorem. In omnibus enim trahitur iniquitas ex Adam, et vinculum peccati, et propagatio mortis, te solo excepto, Domine Jesu Christe, qui, natura mirante, de sancto Spiritu es conceptus. Et in peccatis concepit me mater mea; hoc est concupiscentia libidinis, quae peccatum est, nisi per bona conjugii excusetur. Et licet in utroque parente meo, qui te, Domine, timuerunt, et me non in adulterio, sed in casto conjugio genuerunt, culpam non habuerit opus illud, tamen origo peccati in prole secum debitam poenam traxit. Ne [Col. 0834C] reminiscaris ergo Domine peccata mea, vel parentum meorum: ne sumas ultionem de peccatis meis, si de me peccatore tibi, qui omnia scis, totam quam scio profiteor veritatem.

20. (V. 8.) Ecce enim veritatem dilexisti. Veritas es, et non fallens, via non errans, vita non deficiens. O vera charitas, et non chara veritas, qui in hoc natus es et ad hoc venisti in mundum ut perhibeas testimonium veritati, in veritate tua exaudi me, Domine, in tua justitia! Et quia scio quod tu judicabis populos in veritate, et perdes omnes qui loquuntur mendacium, ideo prius hic in veritate coram te memetipsum dijudico, ut cum tu, Deus meus, tempus acceperis, et ipsas justitias judicabis, non intres in judicium cum me servo tuo, cui jam [Col. 0834D] (tibi sit inde gratiarum actio, et vox laudis!) manifestavi veritatem, veritatem beatae incarnationis tuae, quae adhuc per sapientiam tuam infidelibus incerta est et occulta; et veritatem remissionis peccatorum meorum, de qua similiter incertum est et occultum, cui misereri velis, et quem volueris judicare. Et tamen haec duo: Incerta et occulta sapientiae tuae manifestasti mihi. Primum per fidem, tanquam per alios Isaiam et Gabrielem testes mirabiliter concordantes et dicentes mihi: Ecce virgo concipiet, et pariet filium, et vocabitur nomen ejus Emmanuel. Secundum per spem, quasi per alium Nathan prophetam, dicentem mihi ut Davidi veraciter poenitenti: [Col. 0835A] Transtulit a te Dominus peccatum tuum, et non morieris. Et si dixi corde contrito et humili: Confiteor; tu propitius remisisti. Et quia in sermone tuo manere volo, et vere discipulus esse tuus, ideo te manifestante cognovi hanc duplicem, et in sapientia tua a saeculis absconditam veritatem. Tu autem, Deus, qui superbis resistis, et humilibus das gratiam in praesenti, et cujus gloria humilem spem suscipiet in futuro, ex quo confidenter mihi tua praedicta occulta et abscondita revelasti, confido quod hoc donum tuum semiplenum non relinques.

21. (V. 9.) Sed asperges me, Domine, hyssopo. Sancti tui, Domine, per quos nobis tuas figuras et parabolas ediscere voluisti, dicunt nobis quod hyssopus est herba humilis et medicinalis, cujus radix [Col. 0835B] petrae dicitur adhaerere, et pulmones inflatos reprimere et purgare. Et ideo quando hic locutus es Domine, de hyssopo, de humilitate intelligeris nobis loqui, quae in consideratione sui est modica illa virtus, quae in conspectu tuo et totius coelestis curiae maxima reputatur. Cui tu, Deus, summus medicus, magnam contulisti contra tumorem superbiae medicinam: quando tu, Deus, qui de excelso gloriae tuae throno humilia respicis, et ponis humiles in sublimi, cum esses immensus et excelsus, inclinasti coelos, et descendisti in terram, formam servi accipiens, ut humilitatis exemplum humano generi exhiberes, et esset medicina tumoris in homine humilitas tua, Christe. Ubi enim, Domine, tua se exinanivit majestas, indignum est ut vento superbiae infletur vermiculus [Col. 0835C] ac tumescat. Quid enim magis mirandum est, quid amplius detestandum, quid gravius puniendum, quam quod videns Dei Filium summum in regno coelorum, novissimum factum in regno hominum, apponat adhuc magnificare se homo super terram? O magister et Domine (et bene dicimus), tunc nobis humilitatis tuae librum et magisterium ostendisti, cum lectionem illam nobis memoriae commendandam legisti dicens: Discite a me quia mitis sum, et humilis corde. O humilis celsitudo! Quam vere si voluisses, dicere potuisses: Discite a me fabricare lunam, et solem, vel totam fabricam hujus mundi! vel discite a me triduanos mortuos suscitare! Sed quia potentior est solidissima humilitas quam ventosissima celsitudo, idcirco tu humilitatis [Col. 0835D] doctor egregius potius dicere voluisti: Discite a me nascente, moriente, praedicante, miracula faciente, quia mitis sum et humilis corde. O si cordis mei intima aspergeres hyssopo, hoc certe tibi, qui es firmissima petra, Christe, toto corde radicitus adhaererem, ita quod unus spiritus essem tecum, et prae gaudio exclamarem, quod tibi Domino meo bonum est adhaerere. Et quia haec hyssopus est inflatis omnibus nobis opus, idcirco te, cui humilium et mansuetorum semper placuit deprecatio, deprecor humiliter et devote, ut me interius et exterius digneris aspergere hac hyssopo, et mundabor, ac penitus emundabor a delicto maximo, quod est superbia, quae inter magna non solum majus, sed [Col. 0836A] primum et maximum est delictum. Et per hanc emundationem lavabis me per gratiam tuam sanctam, in baptismo sanguinis animae meae per poenitentiam renovando, quem in baptismo fluminis et flaminis (tibi sit inde laus et jubilatio!) jam lavisti. Et super nivem dealbator. Ex hoc audeo dicere confidenter; quia, Domine, tu dixisti: Si fuerint peccata vestra, ut coccinum sanguinea, quasi nix dealbabuntur in poenitentia: et si fuerint rubra quasi vermiculus, sicut lana alba erunt, et sic opera sanguinis, in vestem tuam, Domine, misericorditer mutabuntur: ita quod de me cum aliis sanctis tuis, quibus quasi praeclara veste in gloria vestieris, facies vestem tuam; quam dealbatam mirabiliter designasti, cum in transfiguratione vestimenta tua facta sunt [Col. 0836B] alba, qualia non posset fullo facere super terram.

22. Et si me, cum illis qui viderunt te nudum et vestierunt, unquam permiseris illam laetabundam vocem tuam audire: Venite, benedicti Patris mei, percipite regnum quod paratum vobis est ab origine mundi (V. 10); auditui meo dabis gaudium et laetitiam. O vox exsultationis et salutis, quae audientibus te dabis in Christo laetitiam sempiternam, sona in auribus meis! Tu enim es vox valde dulcis, et facies sonantis decora! Sona, ut sic auditu auris audiam te, ut oculus meus videat te, quem videre, idem est quod habere. Interim autem pro reverentia tua, Deus, audiam tacens, quid in me loquatur Spiritus tuus sanctus, quoniam in me jam non loquitur nisi pacem. Quantumcunque inquietet et perstrepat [Col. 0836C] foris mundus, et audiendo, quaedam in cor meum veritas indicibilis eliquatur; quae, si tu non es, nescio quid sit. O secretissime animae meae sponse, fac me audire interius in silentio vocem istam, ut quasi amicus sponsi item non cadam per multiloquium, et gaudio gaudeam propter vocem sponsi; ita quod anima mea, quae adhuc est quasi nix in monte superbiae congelata, ad calorem tui eloquii, quod vehementer ignitum est, liquefacta in vallem humilitatis celeriter et hilariter condescendat. Et exsultabunt ossa humiliata. Ossa animae meae, Domine, sunt virtutes, quibus ipsa interius, sicut corpus exterius ossibus supportatur, ut stare possit ante te supra pedes affectuum, ne labatur. [Col. 0836D] Tu autem, Deus, qui omnia nosti, scis (et ego nec volo tibi, nec audeo, nec valeo diffiteri) quod haec animae meae ossa pluries dissipasti, quae placere hominibus quaesierunt adeo, quod medella (ita cod. archaice) devotionis, a qua totum concipiunt robur suum, arida est et sicca, ita ut possim dicere cum propheta: Ossa mea sicut cremium aruerunt. Sed quia tu es Deus virtutum, cujus os vel virtus in cruce non fuit, confractis aliorum duorum ossibus, comminutum, idcirco supplico tuae ineffabili pietati, ut de excelso ignem amoris tui in ossibus meis mittas, quia tibi soli desidero bene placitis actibus de caetero complacere, ut holocausta tibi offeram medullata: et sic praedicta animae meae ossa humiliata per aspersionem hyssopi, et gaudium vocis tuae [Col. 0837A] auditui mandatum, in te, Domine, exsultabunt gaudio magno valde.

23 (V. 11.) Et ne haec exsultatio de caetero in tristitiam convertatur, averte faciem tuam a peccatis meis. Hactenus mentionem tibi feci, domine Deus meus, de una iniquitate, et de uno peccato, quod est superbia et arrogantia magna, de qua timeo mihi valde, attendens quod nec superbientibus angelis pepercisti, sed illum Cherub, qui erat signaculum similitudinis, plenus sapientia, et perfectus decore, propter superbiam de deliciis paradisi ad inferos detraxisti. Et idcirco a te, Domine, petii tam instanter, ut hanc iniquitatem et peccatum meum deleres, lavares, mundares, quia maculam valde haerentem in anima mea fecerit. Nunc autem [Col. 0837B] quia intelligo quod ex hoc peccato meo tanquam a quadam virulenta radice, multa in me peccata et iniquitates aliae pullularunt, cum omnis superbia fundamentum et initium sit peccati, et angelum et hominem apostatare a te fecerit nimium imprudenter; ideo imploro humiliter tuam, Deus, ineffabilem pietatem, ne laetitia et exsultatio, quas auditui meo et humiliatis ossibus meis infudisti, in lamentum vel vocem flentium convertatur. Averte faciem tuam non solum ab illo peccato meo superbiae, sed etiam ab omnibus peccatis meis: ita tamen quod a me tuam faciem non avertas, qui in hac vita volo quaerere tuam faciem, hoc est jucundam praesentiam tuam semper. Scio enim, Domine, quia tua facies in jubilo contemplatur, et si eam ostenderis, salvus ero: [Col. 0837C] avertente autem te faciem tuam a me, inconsolabiliter conturbabor. Ne avertas igitur, Deus meus, faciem tuam a me; sed a peccatis meis avertas, ne animadvertendo in me, punias me pro illis: a quibus aversus, et quae ego habeo, et habebo de caetero, te juvante, ad te faciem meam [convertam], ut fugiam ea semper. Et omnes iniquitates meas dele de notitia tua, Deus, et radicem et progeniem et germen, sicut omnino delesti memoriam Amalech de sub coelo.

24. (V. 12.) Et deletis meis iniquitatibus et peccatis, cor mundum crea in me, Deus. O Deus cordis mei, qui intellectum das parvulis, da mihi intelligere hoc: intus legem peto, ut cor mundum crees in me, Deus: ne si petiero quod ignoro, dicas mihi [Col. 0837D] quod dixisti matri filiorum et filiis Zebedaei: Nescitis quid petatis. Ecce enim coeli non sunt mundi in conspectu tuo, et in angelis reperis pravitatem, quanto minus homo putredo et filius ejus vermis poterit dicere: Mundum est cor meum! Et non oportet me habere cor, et illud mundum antequam videam te, quem soli viri cordati videbunt, qui fuerunt mundo corde. Nunc autem, lux intelligibilis (cujus invisibilia per ea, quae facta sunt, intellecta conspiciuntur), intelligo, te magistro intimo in schola mei pectoris intime me docente, quod sicut corpus meum, vitam, saporem, gaudium, et dolorem habet a carneo cordis modo, quo separato ab ipso corpore, privatur iis omnibus ipsum corpus; sic, imo veracius [Col. 0838A] atque vivacius, tu es cor et vita animae meae, Deus; qui quandiu ipsam habitas, vita gratiae tuae vivit, gustat spiritualiter dulcia et amara: nam ei dulcescunt coelestia et virtutes, et terrena ac vitia sunt amara. Et etiam quasi unum mystici corporis tui membrum, si prosperitate membrorum aliud gloriatur, congaudet; et si adversitatem patitur, quodam compassionis participio molestatur et dolet: Et sic animam meam sentio cor habere. Cum autem propter iniquitates meas ab anima mea fueris separatus, tunc nec vitam, nec saporem, nec gaudium, nec dolorem sentit vel habet super aliquo de promissis, sed velut mortua sine corde in loculo corporis sui jacet, et tunc vere potest dicere cum propheta: Cor meum derelinquit me; et quod facta est [Col. 0838B] quasi columba seducta non habens cor. Et vere miserabiliter seductus est omnis homo, qui propter tanti et talis cordis inopiam animam suam perdit. Nam hoc est pro nihilo, hoc est pro peccato, quod vere nihil est, pro quo nihilo perit cor impii peccatoris.

25. Et heu mihi, domine Deus meus, sine te, per quem omnia facta sunt, a me factum est istud nihil, et pro isto nihilo perii, et ad nihilum redactus sum et nescivi. Sed tu, creator omnium Deus, qui de nihilo cuncta creasti, cor mundum crea in anima mea, Deus, ad ipsam in misericordiis revertendo suspirantem et clamantem ad te: Velociter exaudi me, Domine: defecit Spiritus meus; ne avertas ergo aurem tuam a singultu meo, sed propter temetipsum, [Col. 0838C] Deus, et propter nomen sanctum tuum revertere ad animam meam, ut vivat: tu es enim proprie proprium cor ipsius et vita. Ergo misericordissime, secretissime, intime, qui custodis pactum et misericordiam servis tuis; qui promisisti quod dares nobis cor novum, et spiritum novum poneres in medio nostri, si rediremus ad cor; et plantares [cod. plorantes] nos in corde tuo, et in anima tua tota. Da te solum mihi, et te in anima mea planta, et plenus sum. Ego autem praevaricator, ad vocationem tuam redire volo ad cor, hoc est ad te, qui es cor, quo vivit, sapit, gaudet, dolet, scit, intelligit anima mea, Deus. Et hoc est cor mundum, quod ut crees in me, Deus, requiro a te. Verumtamen attende, Domine, quod intendo: non est enim intentionis [Col. 0838D] meae, Deus meus, petere a te, qui semper es creans omnia, non creatus, ut te crees in me; cum in tuam aeternam essentiam creatio nulla cadat; sed tuum sanctum Spiritum emittendo in me, qui si charitatem non habuero, nihil sum, me de hoc nihilo crees in te, qui vere es cor animae meae verum et vivum et mundum; et mundum istum ab omnibus inquinamentis suis abluis et emundas: et propter reverentiam tui vitalis et mundi animae cordis, concede mihi per tuam ineffabilem bonitatem, ut cor mundum sincerum et purum ab immundis et vanis et noxiis cogitationibus sic valeam custodire, ut propter munditiam cordis mei te regem gloriae habeam amicum.
[Col. 0839A]

26. Et quoniam dum anima mea fuit absque te, corde suo, miser factus sum, et curvatus sum, et inclinata est ad terrena mei spiritus rectitudo; ideo et Spiritum rectum innova in me. Tu es enim rectus Dominus Deus noster, qui ad hoc rectum hominem facere voluisti, ut spectantibus terram pronis animantibus universis, ista exterioris figmenti corporum rectitudo, hominem illum interiorem ad imaginem tuam factum, spiritualis suae rectitudinis admoneret; et rectitudo corporis curvitatem argueret animi, si videret animum in corpore recto curvum. Et quia innocentes et recti adhaeserunt tibi, eo quod diligunt te, et bonus es his qui recto sunt corde, idcirco imploro humiliter rectitudinem tuam, Deus, ut spiritum rectum velis in meo pectore innovare, [Col. 0839B] ut sicut incensum in conspectu tuo, mea oratio et intentio dirigatur. Et non solum in spiritu me innova, sed etiam in visceribus meis, unde exiit peccatum immunditiae carnis meae. In visceribus enim renum sedes est voluptatis, illis solis exceptis beatis visceribus quae te Deum et Dominum in virginali aula, quam elegeras, portaverunt. Et quia diaboli fortitudo est in lumbis ejus et in umbilico ventris illius, idcirco lumbos meos nisus est pluries illusionibus adimplere, ut in sua fortitudine infirmam alligaret carnem meam. Ego autem propter cordis inopiam et effeminatam moestitiam mentis meae, consensi infeliciter: et ipse diabolus, quem vir sagittarius non fugabat, sagittis suis ardentibus et ignitis ab ipso et angelis suis malis sagittatis in renum [Col. 0839C] meorum visceribus et infixis, me miserum peccatorem de excelso throno virginitatis et pudicitiae deponeret et fugaret. Propter quod veh, veh mihi! perdidi honorem illum, et decentiam illam, sertum illud diadema, coronam illam auream, imo aureolam, quam solae animae in vasis fictilibus corporum constituendae acquirunt, motus illicitos penitus comprimendo, ac incentiva carnis similiter restringendo. Sed heu miser, quando virginitatem meam perdidi, quare non cogitavi quod omnis foedatio non est digna animae continentis? Quare infelix nescivi pretium ejus? Quare cum forti muliere non accinxi fortitudine lumbos meos? et tu, domine Jesu Christe, procul et ultimis coelorum finibus [ad] virginitatis meae praedium [cod. pretium] adveniens, eam [Col. 0839D] de teipso, qui est flos campi, et lilium convallium, in praemium coronares. O bone Jesu, corona virginum, si soli et solae virgines, quocunque ieris, te sequuntur, et ante te canunt [cod. sunt] novum canticum, quod nemo potest alius decantare; ego qui virginitatem meam perdidi, proh dolor! quo ibo a spiritu tuo, et quo a facie tua fugiam? Si enim te secutus non fuero, in tenebris ambulabo; et quid cantabo nisi lamentationes, carmine laetitiae perdito et relicto?

27. Proinde, anima mea seducta, anima mea misera, anima aerumnosa, sume hymnum confessionis: meretrix oblivioni tradita, excute torporem tuum, discute peccatum tuum, et concute mentem tuam, [Col. 0840A] reduc ad cor enorme delictam, et perduc te ad cordis immanem rugitum: intende, infelix, intende sceleris tui errorem, et proinde horrificum terrorem, et terrificum dolorem. Tu, inquam, o anima mea, quondam candidata coelesti lavacro, desponsata fide, dotata Spiritu, redempta Christi sanguine, Dei imagine insignita, et in Christiana religione imbuta, virgo fuisti Christo Domino desponsata. O unde memini! O quod nominavi! Utique non tam benignum sponsum virginitatis meae, quam terribilem judicem immunditiae meae. Heu memoria perditae jucunditatis! Cur sic superaggravas pressuram possidentis infelicitatis? Quam misera conditio mea, cui et bonum et malum sunt pariter in tormentis! Torquet enim me mala conscientia et cruciatus ejus, in quibus timeo [Col. 0840B] me arsurum. Torquet me bonae conscientiae, et praemiorum ejus memoria, quam scio me perdidisse, nec amplius recuperaturum. Vae, vae miserum perdere dolendum, perdere id, perdere irrecuperabiliter, quod a me servari debuit interminabiliter. O virginitas jam non dilecta mea, sed perdita mea; non jucundata mea, sed desperata mea, quo devenisti? in quam foetido, in quam amaro coeno me dereliquisti? O fornicatio sordidatrix mentis meae, perditrix animae meae, unde misera surrexisti? de quam niveo, de quam jucundo statu me praecipitasti? Tu namque, anima mea, perfida Deo, perjura Dei, adultera Christi, de sublimitate virginitatis miserabiliter es demersa in barathrum fornicationis, abjecta a Deo, projecta diabolo, imo abjiciens Deum, [Col. 0840C] amplectens diabolum: te impendens fornicationi, tu prior creatori et amantissimo Deo libellum repudii obtulisti, et ad insidiatorem tuum daemonem te sponte contulisti. O misera et plus quam misera commutatio! Vae, quia benignum contempsisti, et maligno adhaesisti! Quid fecisti, o mentis amentia, amens spurcitia, spuria nequitia, quid fecisti? In coelo reliquisti castum amatorem, et infernum secuta es odiosum corruptorem. Consolatio, securitas, laetitia, nolo vos, renuo vos: si peccati venia ad me reduxerit vos, procul estote: procul estote ante mortem, si forte indulgentia revocet vos, vel post mortem. Sed sit continuo poenitentia amara comes aetatis meae, sit continuus dolor, insatiabilis tristitia vitae meae, sint moeror et acerbus luctus infatigabiles [Col. 0840D] tribulatores juventutis et senectutis meae. Utinam, utinam ita sit, opto, oro, desidero, ut ita sit! Si enim non sum dignus oculos ad coelum orando levare, etenim non sum indignus eos vel plorando caecare.

28. Cogita igitur, cogita et recogita quid fecisti, et quid meruisti, et descendat mens tua ad terram tenebrosam, et opertam mortis caligine; et consideret quae ibi exspectant scelerosam animam meam, intendat et contempletur, videat et turbetur anima mea. Expavesce, anima mea, defice, cor meum scindere. O bone Jesu nostra redemptio, si huc usque permisisti ut plangerem paululum dolorem meum, de caetero, bone Deus, permitte ut invocem auxilium [Col. 0841A] tuum; si enim feci ut essem reus, nunquam possum facere, ut non essem citatus tuus. Si mihi virginitatem ademi, nunquam misericordiam tuam peremi, Domine, Domine. Si ego admisi unde me damnare potes, tune amisisti unde salvare soles? Noli Domine, noli sic attendere malum meum, ut obliviscaris bonum tuum. Ubi est, o verax Deus, ubi est, Nolo mortem peccatoris? Si tu sepelis in infernum peccatorem ad te clamantem, an hoc est Nolo mortem peccatoris? an non potius hoc est, Nolo ut convertatur, et vivat? Peccator sum, Domine, peccator sum ego. Si ergo tu non vis mortem peccatoris, quis te cogit, quod non vis, cum sis omnipotens Deus? Absit, Domine, absit, Deus, ut praevaleat nequitia peccatoris confitentis, et delentis sententiam omnipotentis. [Col. 0841B] Memor esto, juste Deus, qui misericors es, et creator et recreator meus; et ne memineris, bone Domine, adversus peccatorem tuum justitiae tuae solius; ne memineris irae tuae adversus reum, sed miserationis erga miserum. Verum est et fateor, misericordissime, quod conscientia mea meretur damnationem et quod poenitentia mea non sufficit ad satisfactionem: sed certum est quod misericordia tua superat omnem offensionem, et idcirco abyssus meae miseriae abyssum invocat tuae misericordiae. Parce ergo tu, Domine, qui es salus; parce peccatrici animae meae, quae fugit attrita a terrente justitia tua ad confortantem misericordiam tuam. Et quoniam praemium virginitatis est perditum, o dolor irreparabilis! saltem supplicium non sit inevitabile, [Col. 0841C] quod est non impossibile omnipotentiae tuae, nec indecens tuae justitiae, nec insolitum tuae misericordiae, quoniam bonus es tu, et quoniam in aeternum misericordia tua manet. Denique quia ego peccavi in anima pariter et in carne, nec aliquid tale committere ultra volo, ideo a te, clementissime Domine Deus, qui quem sanas in anima, et corpore simul sanas, de utroque ardenter desidero expiari. Porro si peccavi, imo procul dubio quia peccavi, et propter hoc oculus meus in amaritudine poenitentiae commoratur, de venia tamen spero, sciens quod major est tua bonitas, quam mea iniquitas, quae est magna nimis.

29. Verumtamen si malum coram te feci, et faciem tuam non erubui, ut deberem (V. 13), ne projicias [Col. 0841D] me a facie tua. Sicut Cain pro perpetrato fratricidio a facie tua et terrae facie projecisti (nec mirum, quia intima sua projecerat, et desperatus de venia, noluit poenitere, sed dixit quod major erat ejus iniquitas quam ut veniam mereretur), non sic, Domine, non sic projicias me a facie tua, neque sicut pulverem quem projicit ventus a facie terrae; sed per tuam superfluentem et ineffabilem bonitatem facias me de illis simplicibus quos non projicis; sed projice post tergum tuum omnia peccata mea, et omnes iniquitates meas projice in profundum maris; me autem hominem ne projicias a facie tua, sed ad illam me facias beatitudinem pervenire, in qua non sicut in hac vita per speculum in aenigmate, [Col. 0842A] sed facie ad faciem, videbimus te finem desideriorum nostrorum, quem sine fine videbimus, sine fastidio amabimus, sine fatigatione laudabimus. Hoc munus, hic effectus, hic actus profecto sine fide erit omnibus, qui ibi revelata facie te videbunt. Et Spiritum sanctum tuum, quo peccatum meum cognosco, confiteor, et poenitet, ne auferas a me; quem, ex quo mihi irascor, confiteor mea praeterita mala, et plango, et iterum non committere propono, jam me quasi pignus gloriae habere confido; sciens quod haec non possum habere pariter ex meipso. Ergo Deus, cujus irae resistere nemo potest, ne irascaris mihi in aeternum, et non solum a me non auferas Spiritum tuum; sed etiam (V. 14) redde mihi laetitiam, quam prius habui, sed per peccatum amisi, [Col. 0842B] laetitiam dico non mundi, qui laetatur cum male fecerit, sed laetitiam salutaris tui Christi Salvatoris mei, qui est gaudium meum, qui est futurus praemium, qui est spes mea, lux mea, laus mea, domus mea, patria mea, vita mea, salus mea, salutare meum. Hoc salutare spectavere futurum illi, qui fuerunt ante nos patres nostri, et in hac fidei spoctatione sunt salvati; et in illo salutari est et erit eis laetitia sempiterna; et quia per eamdem fidem (rei tamen jam factae, non faciendae, sed temporibus variatis) salvari exspecto ab eodem Salvatore, qui omnes homines vult salvos fieri, et neminem vulperire. Idcirco Pater et domine vitae meae, etiam sempiternam laetitiam, quam per peccata mea perdidi, redde mihi.
[Col. 0842C]

30. Et spiritu principali confirma me. O Deus qui es maximus Spiritus, maxima regio spirituum beatorum, in qua sanctorum animae requiescunt, te primo superius invoco spiritum rectum, spiritum sanctum, et hic tertio spiritum principalem, intendens totam, quae in te est, Trinitatem in meum auxilium invocare, ad hoc ut (ita cod.) rectus Dominus Deus noster, et non est iniquitas in eo. Spiritum sanctum tuum nomine suo intelligo. Et te Patrem hic accipio per spiritum principalem, quia tibi est potestas principaliter attributa bonum gratiae quod in me operatus es confirmandi. Confirma ergo illud, Pater: et si me confirmaveris, sicut opto, et sicut me scit tua supereminens scientia indigere, confirmatus non ero inaniter, sed docebo. In quo tu, [Col. 0842D] Deus meus, docens me utilia, mirabilis atque laudabilis apparebis, eo quod repente me doctorem feceris de plorante; de lupo, agnum; de altero Saulo, Paulum: et alii peccatores videntes quod mihi peperceris, proficient per exemplum, et sic verbo et exemplo (V. 15) docebo iniquos, qui in fide manentes, peccatis suis tanquam apostatae mortificant fidem suam: illos, inquam, apostatantes, qui recesserunt a te, et quos tu, ipse, Domine, vocare ad poenitentiam venisti, et non justos. Docebo vias tuas, non meas, sed tuas: vias tuas, quae sunt misericordia et veritas, per quas ad nos venis, et nos ad te possumus pervenire. Et ipsi impii peccatores ad te convertentur, et per te, Domine, qui convertis petram, [Col. 0843A] scilicet cordis duritiam, in stagna aquarum, hoc est in flumina lacrymarum. Lex enim tua, Domine, est immaculata, convertens animas. Ego autem cor, linguam, et labia paratus sum ad exsequendum, tuum ministerium exhibere; devotissime supplicando, ut tu (mi Deus et Domine Jesu Christe, qui in diebus carnis tuae verba vitae aeternae adeo mirabiliter loquebaris, cum mirabantur omnes de verbis gratiae, quae tuis labiis procedebant,) sic cor meum aperias, linguam erudias, labia circumdes, ut impii ab errore vitae tuae per te, sic ad te meo exemplo et ministerio revertantur, quod anima mea salvetur in morte, et tu meorum operias multitudinem peccatorum, ita quod nec a te nec a diabolo de caetero cognoscantur.
[Col. 0843B]

31. Quod ut mihi efficacius concedatur, (V. 16) libera me de sanguinibus, Deus, Deus salutis meae. Spiritus sancte Deus, qui ad hoc in linguis igneis dispertitis voluisti tuis discipulis apparere, ut nobis dares intelligere quod omnia linguarum genera cognoscebas, audi efficaciter, et exaudi novam et antiquam grammaticam linguae meae, in qua quasi meorum peccatorum doloribus peto a te de sanguinibus liberari. Ecce enim tu scis, qui scientiarum es Deus, quod in Latino nostro apud grammaticos, sanguines pluraliter non dicuntur, sed sanguis; et tamen ad confitendum nomini tuo, Altissime, quod ex carne per peccatum originale corrupta, non solum unum, sed plura contraxi peccata, magis proprie et expresse intendo a te petere, Deus meus, non [Col. 0843C] de sanguine sed de sanguinibus liberari; hoc est, omnibus peccatis carnalibus, quae sunt multa, et specialiter de parentibus carnalibus, de amore eorum sic junctus tenear et ligatus, quod ne illud incurram, in quod incidunt, qui aedificant Sion in sanguinibus, vel qui in sanguinibus aedificant civitatem; quibus si per gratiam tuam fuero liberatus, non congregabo conventicula eorum, scilicet malorum collegiorum, de sanguinibus; ne motu carnalitatis erga nos inordinate mollitus, disrumpere non possim colligationes impietatis, vel solvere fasciculos deprimentis. Scio enim quod caro et sanguis non possidebunt gloriam regni tui; et quod nil iniquius, quam quod excogitavit caro et sanguis. Non enim [Col. 0843D] caro et sanguis beato Simoni Baroniae revelavit Christum esse Filium Dei vivi, sed potius eum ad vocem ancillae unius adeo excaecavit, ut ejus habere notitiam denegaret. Sed tu ei, Domine, revelasti, qui es firmamentum meum, et refugium meum, et liberator meus: qui Danihelem de lacu leonum, Susannam de falso crimine liberasti. Et idcirco a te liberatore meo peto suppliciter et requiro, ut liberes me de sanguinibus ante dictis, et ab omni corruptione poenae et culpae: sed da mihi incorruptionem, quam dabis tuis fidelibus in futuro, Deus, dator salutis meae, quam tu Salvator operatus es in medio terrae quae salus erit in illa incorruptione, cum corruptibile hoc induet incorruptionem et mortale hoc immortalitatem. Tunc veraciter mihi [Col. 0844A] dices: Salus tua ego sum, quando plenam et certam, securam et sempiternam felicitatem mihi concesseris et salutem.

32. O quando ad illam incorruptionem veniam, et sic salvus ero! Vere tunc satiabor, cum manifestabitur salus et felicitas illa mihi, ad quam pervenire non possum, nisi prius a te fuero de dictis sanguinibus liberatus, a quibus si liberatus fuero, et nullo alio liberante, et exultabit, hoc est cum exultatione et gaudio, nuntiabit lingua mea justitiam tuam: non illam, Domine, a qua superius appellavi, eo quod dominam meam misericordiam, in qua spero, non permittet secum in tuo finali judicio consedere: nam illam justitiarum justitiam non possem cum exultatione ad memoriam revocare, quia [Col. 0844B] valde contremiscit cor meum illam timens: sed illam potius tuam justitiam lingua mea cum exultatione, et laetitia nunciabit, qua in praesenti vita ex virtute ipsius tuae praesentis justitiae me teneris recipere confitentem; eo quod sacrae leges tuae justitiae in hac vita non dedignantur sacros canones tuae misericordiae imitari, quantumcunque in peccatores impoenitentes saevire debeant in futuro. Sin autem, Deus meus et liberator meus, me (quod absit!) non liberaveris de sanguinibus, sicut opto, qua temeritate praesumet lingua mea tuam justitiam, remordente me conscientia, exultare, vel cum exultatione animi nunciare? Certe potius formidaret, ne tu, Deus, mihi diceres peccatori: Quare tu enarras justitias meas, et assumis testamentum meum por [Col. 0844C] os tuum? Sed quia istae duae res, misericordia et justitia, semper in tuo judicio sunt conjunctae, ex quo de sanguinibus confiteor, et poenitentiam bene placitam tibi ago de liberatione mea indubia.

33. (V. 17.) Quare, o Domine, labia mea, propter peccata mea hactenus clausa, aperies, qui aperuisti os Zachariae prophetae, quod nemo claudere potuit quin te benediceret Dominum suum; qui e converso ora leonum in lacu adeo conclusisti, quod nemo potuit illa aperire, ut laederent Danihelem. Tu, inquam, qui sic aperis et nemo claudit, claudis et nemo aperit, aperi labia mea, Deus; ut non solum labia corporis ad confitendum tibi, sed et dentes et labia cordis mei, quae sunt ejus desideria et [Col. 0844D] voluntas. Nam sicut in os corporis mei non potest cibus aliquis introire, et cedere in ipsius corporis nutrimentum, nisi prius apertis labiis ruminetur dentibus et teratur; sic intrare non potest magna multitudo dulcedinis tuae in cor meum, nisi prius tibi omnino ipsius voluntas, quasi labia et quasi dentes, virtutes et desideria, reserentur ut per aperta tibi labia voluntatis, in cor et in animam meam intres; et ut tu animae cibus, ei spirituale tribuas nutrimentum inter dentes virtutum et desideriorum ferventium. Qui propter scelera nostra attritus es, viriliter attrahis, ut revolvendo frequenter tua beneficia meminerim: ita quod anima mea hujusmodi labiis et dentibus, degustata suavitate tuae indicibilis bonitatis, de te quasi de altero illud canticum [Col. 0845A] canticorum valeat decantare: Guttur ejus suavissimum, dignum dilecto ad potandum, labiisque et dentibus ad ruminandum. Et si sic labia mea aperueris, qui aperuisti discipulis tuis sensum ut intelligerent Scripturas, os meum cordis et corporis annuntiabit laudem tuam, quia jam te non poterit non laudare de bonis et beneficiis, quae a tam bono domino Deo suo se confitetur et percipit recepisse; videlicet quod me creasti, quod me peccantem non reliquisti, quod cum peccato non ignovisti, quod confiteri monuisti, quod conversum justificasti, quod a meis iniquitatibus me mundasti, quod me per tuam gratiam visitasti, quod perseverantem corona justitiae coronabis quam perseverantibus praeparasti. Hae sunt laudes quas os meum interius, et exterius [Col. 0845B] nunciabit de te, qui in sancto habitas, laus Israhel, qui major es omni laude. Et ut laus tua, Deus, semper sit in ore meo, repleatur, quaeso, os meum laude: nam si os meum laude tua non repleveris, desiderium non ardebit, nec erit speciosa laus in ore peccatoris. Sed quoniam jucunda est decoraque laudatio tuae ineffabilis bonitatis, ego quantum in me est, te juvante, dilatabo os meum, ut tu adimpleas illud, de cujus plenitudine accepimus omnes. Laudationem tuam loquetur os meum, ut laudem te in vita mea praesenti pariter et futura. Et quia tu dixisti quod sacrificium laudis honorificet te, ideo nunc scio quod nunc, videlicet in plenitudine temporis gratiae, sacrificia pecudum non requiris.

(34. V. 18.). Quoniam si voluisses sacrificium legale, [Col. 0845C] quod secundum legem Moysis, antiqui tibi pro expiatione suorum peccatorum fiducialiter offerebant; et nunc est in laudis sacrificium commutatum; dedissem utique, et ad immolandum tibi tauros et arietes totam meam substantiam hilariter expendissem. Sed quia audivi te, Domine, in Ecclesia exclamantem: Holocausta arietum et adipum pinguium, et sanguinem vitulorum et agnorum et hircorum nolui, et quod non acciperes de domo mea vitulos, neque de gregibus meis hircos, ut me in hujusmodi sacrificiis non oblatis non argueres, cum carnes non manducares taurorum, et hircorum sanguinem non potares; idcirco sacrificium hoc non dedi, sciens quod hujusmodi holocaustis non delectaberis. Spernis, Domine, taurorum et hircorum et [Col. 0845D] aliarum pecudum holocausta, quae tempus habuerunt dum futurum aliquid promiserunt; at postquam venit plenitudo temporis, et misisti Filium tuum in mundum, qui per Spiritum sanctum tibi Deo viventi immaculatam hostiam obtulit semetipsum, et nostram conscientiam ab operibus mortuis emundavit; ex tunc holocausta et sacrificia animalium respuisti, cum pretio immolationis Christi nulla possit oblatio compensari. Sed quaerenti mihi a te, quid a me tibi sit offerendum, te audio de te quasi de alio respondentem: (V. 19) Sacrificium peccatorum, quod placet Deo, spiritus contribulatus, hoc est spiritus cum patientia tribulatus; spiritus, quem etsi fornax tribulationis exterius tribulat et exurit, patientia [Col. 0846A] tamen interius mitigat, et delinit. Nam sicut vir iracundus suscitat rixas, ita pacis patiens mitigat suscitatas; ut tibi, Domine, qui es spirituum moderator, spiritus cum patientia tribulatus, in sacrificium offeratur.

35. Et hoc est illud sacrificium, quod inter alia holocausta tibi oblata a peccatoribus, prae caeteris est beneplacitum tibi semper. Nam cum aliae oblationes et sacrificia de extrinseco offerantur, illud tamen offertur de proprii cordis intimis et medullis. Cum enim spiritus tribulationibus quatitur, contumeliis agitatur, et nihilominus totus charitatis igne succensus, et virtute patientiae intus in peccatore integer reservatus, non cogitans de vindicta, tibi Domine, qui es Deus patientiae et solatii, inter illatas [Col. 0846B] injurias tenetur, restringitur, et mactatur; tunc in furore tuo ponitur thymiama, tunc holocausta medullata tibi cum incenso innocentum arietum offeruntur. Tunc in homine, ferali ferocitate destructa, boves totius cervicositatis cum hircis petulantiae offeruntur et immolantur. Et idcirco, ut puto, per quemdam sapientem docere voluisti, quod melior est vir patiens, viro forti; et qui dominatur animo, expugnatore urbium. Innumerabiles enim viri in potestate urbes et populos habuerunt, paucissimi vero et verissime semetipsos. Et cum quis contra populos vel urbes decertat, totus simul interior et exterior homo pugnat: et si expugnat, non magnam videtur coronam de tali victoria meruisse, eo quod ea sunt extra se, quae vincuntur. Qui autem [Col. 0846C] contra proprium animum virtute sapientiae in se certat, non totus, sed minor quam dimidius dimicat. Et si per patientiam suam vincit, et repugnanti sibi animo dominatur, hostem iracundiae, qui jam intraverat castrum suum, et ascenderat secum in arcem, sine armis et manibus prosternendo; vir ille vere melior est quam urbium expugnator, et est longe gloriosior hic triumphus. Et sic patet, quod maxima virtutum patientia vincat inermis, armatosque solet vincere semper viros. Quocirca tu, Deus, electus ex millibus, hoc sacrificium contribulati spiritus prae caeteris elegisti. Elegi et ego peccator tuus, hoc idem tibi de meis intimis laeto animo immolare, si dares mihi unde tibi sacrificium hoc [Col. 0846D] offerrem.

36. Sed ecce qui tribulant me inimici mei spirituales et corporales exultabunt, si motus fuero per impatientiam et per iram. Et certe confido in te, qui es patientia mea, quod quando tribularer patientiam mihi dares, si tunc ad me ipsum reversus, cum fratribus Josephi humiliter cogitarem: Merito haec patior, quia peccavi aliquando in fratrem meum. Et si dicerem cum Michaea: Iram Dei portabo, quia peccavi ei; et tunc illatam contumeliam leviter deportarem, cum in secreto mentis ad mala recurrerem perpetrata. Nam sicut patiens tanto patientius medici ferrum portat, quanto putridius esse conspicit hoc quod secat, ego quanto plus pondus cognoscerem culpae meae, tanto tribulationis poenam levius [Col. 0847A] sustinerem, et tibi domino Deo meo sacrificium tribulati spiritus ferventius immolarem. Sed o Deus fortis et patiens, qui vita es iis qui tribulato sunt corde, ut in te, si velint, accipiant patientiae documenta, quoties in fornace tribulationis, in qua examinas jura tua, per iracundiam crepui et defeci? Quoties, oblitus quod in tribulationibus meis esses, per impatientiam in fratres incandui? Quoties cor meum perdidi in furore, et de tribulationibus excaecatus non potui ostium invenire, per quod reverterer ad me ipsum, ut tribulatum spiritum interius continerem, ne vel per verba, vel verbera, exterius mugiret tonitrua, fulgura coruscaret? Et si aliquando licet raro inter adversa vel probra meo tribulato spiritui patientiam tribuisti, visum fuit mihi, domine [Col. 0847B] Deus meus, quod angelus ille tuus, qui descendit cum Azaria et ejus sociis in fornacem, et excussit flammam ignis de fornace, et fecit medium fornacis quasi ventum roris flantem, descenderet in cor meum et in tribulatione meum contribulatum spiritum, in illo interiori sacrificio, sic tua gratia interius impinguaret, sicut asinus exterius tribulis impinguatur; et tunc omnino me ignis iracundiae non tetigit, neque contristavit, nec quidquam mihi molesti intulit, sed probavi per experientiam in me ipso, quod etsi persecutores pugnant, postea tamen non sibi mellificant, sed patienti. Propter quod David exemplum de se ponens, ut me ad patientiam invitaret, de persecutoribus suis dicit: Circumdederunt me sicut apes. Apes enim etsi inferant punctionis [Col. 0847C] dolorem, amantur tamen, quia mellis dulcedinem administrant. Sic et persecutores meos, Domine, amare volo, et punctiones quas amaris conatibus inferunt, tribulato spiritu tolerare, ut mellita jucunditas subsequatur. Nam per quemdam sapientem audivi, Domine, te dicentem, quod usque ad tempus sustinebit patiens, et postea redditio jucunditatis.

37. Ergo, bone Domine, bone Deus, qui contribulasti capita draconum in aquis, et rogationem contribulati non adjicis, contribula venenatae superbiae meae caput in diluvio lacrymarum, ut tibi sacrificem meum spiritum cum patientia tribulatum, nam et cor contritum, hoc est cum gratia tua tritum vel strictum. Multi enim sine gratia tua, Deus, diversis [Col. 0847D] doloribus et sollicitudinibus teruntur in cordibus et stringuntur, et tamen corda eorum despicis et contemnis, quia contritio et infelicitas in viis eorum, et ideo prae contribulatione spiritus ululabunt. Cor autem contritum poenitentia de peccatis, quod Judas confitendo arat, et Jacob subsequitur sulcorum duritiam conterendo, cujus magna est contritio velut mare; et humiliatum, non elatum peccata excusando, Deus, non despicies, qui non despicis loquelam gemitus, sed humilia respicis in coelo et in terra. Ad quem ergo respicies, domine, Deus meus, nisi ad humilem et contritum, et trementem sermones tuos? Sed et anima mea, quae tristis est super magnitudinem mali sui, incedit [Col. 0848A] curva, et infamis desiderat gloriam dare tibi. Et ut ista duo sacrificia spiritus et cordis contriti tibi domino Deo meo digne valeam et jugiter immolare, tu benigne Deus, cujus benignitas ad poenitentiam nos perducit (V. 20), benigne fac, Domine, Sion; hoc est illi superiori animae meae parti, quae per arcem Sion olim sitam in eminenti loco illius materialis Hierusalem designatur, in cujus fastigio quasi speculator excubans visis hostibus exclamabat. Sic pars illa superior rationis, quasi in eminenti animae meae solio constituatur. Spirituales nequitias, meam interiorem Hierusalem impugnantes, providens venientes, contra eas super muros exclamat, ne ista Sion in me, Domine, dormiat, vel dormitet, cum tecum meam custodire debeat civitatem.
[Col. 0848B]

38. Fac ei benigne Domine, bone Deus, in bona voluntate tua, non in mortua voluntate mea, quae mihi adjacet, hoc est paralytica jacet juxta latus animae meae, fac, inquam, benigne, Domine, dictae Sion, quae ex iis, quae sperat, jam aliquid speculatur, et in bona voluntate tua fac ei, ut ego semper tuam habeam bonam et faciam voluntatem, et probem quae sit voluntas tua bona, beneplacens et perfecta: bona in te, placens in affectibus, beneplacens fruentibus, et perfecta perfectis et nihil amplius quaerentibus. Et vere benigne, Domine, si mecum egeris sic benigne, majora te dedisse mihi beneficia reputabo quam si omnes praebendas et dignitates totius militantis ecclesiae mihi dares. Nam ipsa bona voluntas tua, si tu Deus meus, ut opto, dederis eam [Col. 0848C] mihi, dictam meam Sion non permitteret ex taedio dormitare; sed eam sic faciet jugiter super custodiam suam stare: quod ipse speculans spirituales hostes contra meam interiorem Hierusalem irruentes, et videns urbem illam, quam servat absque murorum virtutum ambitu patentem undique et apertam, tacere non poterit propter pericula imminentia, quae videbit, quin mecum clamet in excelsis, et dicat: Benigne Domine, fac benigne in bona voluntate tua Sion, ut aedificentur muri Hierusalem, illius scilicet interioris Hierusalem, quae est anima mea. Haec est enim illa Hierusalem, quae aedificatur ut civitas, pro qua supplico tibi animarum benignissimo amatori. Scio enim quod benignus es, Domine, et placabilis [Col. 0848D] super malitia, et quod benigna est misericordia tua, Domine: et ideo fac benigne, et in bona voluntate tua, quam tua benignitas gratis, et absque meis meritis, mihi dabit; ut aedificentur animae meae muri, qui stabiliuntur principaliter, et consurgunt de fide viva, spe certa, charitate non ficta. Fac etiam ut et muri hujus mundanae Hiericho in me funditus diruantur, et nunquam de caetero reparentur. Quoniam tu, Domine, per Josue maledictionis sententiam protulisti in eos, qui muros hujus Hiericho suscitarent: aedificat enim diabolus muros istos de luto voluptatis, palea vanitatis et latere cupiditatis.

39. Per te ergo, Domine, muri istius Hiericho destruantur in me, et aedificentur muri Hierusalem [Col. 0849A] supradicti, quos nisi tu ipse aedificaveris, in vanum laborant qui eos aedificare putant. Tu enim, Domine, solus es qui fidem quasi fundamentum murorum istorum infundis: spem veluti parietem erigis: charitatem tanquam inexpugnabilia propugnacula, quae nunquam excidunt, construis et largiris. Et hic est inexpugnabilis ille murus, quem per te, qui es aedificator et custos Hierusalem civitatis supernae, aedificari desiderant desideria cordis mei, et clamant: Muro tuo inexpugnabili circumcinge nos, Domine, et armis tuae potentiae protege nos semper. Et hoc est, domine Deus meus, pernecessarium mihi, ut in me aedifices dictos muros. Nam antequam aedificati fuerint, gratum non accipies, vel acceptum de manibus meis quidquam; sed aedificatis [Col. 0849B] firmiter in mea interiori Hierusalem dictis muris (V. 21), tunc acceptabis; quia ante acceptabile non habebis sacrificium justitiae, in quo me ipsum punies. Tibi per poenitentiam victimabo: quid enim justius, quam ut meis irascar iniquitatibus et peccatis, et opera justa faciam per poenitentiam et lamentum? Et vere justum est, ut de veteri vita mea in novam transeam vitam, ut exstincto veteri homine per poenitentiam, in me ipso sacrificium justitiae secundum regenerationem novi hominis tibi sacrificem domino Deo meo. Acceptabis etiam oblationes eleemosynarum tibi, Domine, a me per manus pauperum oblatarum, qui reputas tibi specialiter esse factum, quod uni ex minimis, quorum angeli semper faciem Patris vident, a me collatum fuerit vel [Col. 0849C] oblatum. Non fiat haec oblatio de iniquo, hoc est de male acquisito vel male retento. Quia tu, Deus, ad Cain, et ejus munera respicere noluisti, eo quod tibi prava munera offerebat. Non respicis in oblationibus iniquorum; sed illas oblationes dignas tibi reputas et acceptas, quae fiunt de substantia illa bona, cujus non est peccatum in conscientia: et has a me oblationes per Sapientem requiris, dicens: Fili, si habes, bene fac tecum, et Deo dignas offer gratias et oblationes.

40. (V. 24.) Tunc etiam acceptabis holocausta, mea scilicet, hoc est non solum de meo, sed de me toto facta; ideo quod spiritus dolore, et corpus labore afficiatur, et omnia mea interiora et exteriora [Col. 0849D] igne charitatis inflammentur pariter et crementur. Nam haec illa esse intelligo holocausta, de quibus tu, Domine, mihi dicis: Holocausta autem tua in conspectu meo sunt semper beneplacita et accepta. Postquam enim in me aedificati fuerint dicti muri, tunc cum auxilio angelorum, et consilio praelatorum, quos una cum perfecta Sion super dictos muros constitui vigiles et custodes, animae meae vires imponent super altare tuum et meum, quod tu, qui es summus pontifex futurorum bonorum, tibi vis singulariter dedicari, et in quo quidquid boni, devotionis, et intimae dulcedinis habeo, a te accipio, et tibi offero, et tu mihi. De quo altari sapientia tua dicit: Oblatio justi impinguat altare. Hoc est altare quod Noe tibi aedificavit spiritualiter in seipso, tollensque [Col. 0850A] de cunctis suis pecoribus scilicet corporalibus, et de volucribus spiritualibus purificatis et mundis, super altare illud tibi obtulit holocaustum. Haec est ara templi sancti tui, quod sum ego; juxta quam stat angelus ad custodiam deputatus, habens thuribulum aureum in manu sua, ut cum incenso multo orationes coram te, Domine, fusas cum lacrymis repraesentet. Hoc est altare concavum et inane, a cunctis scilicet terrenis affectibus vacuatum, quod tibi fieri mundavisti ad imponendum cineres memoriae nostrae mentis. De hoc altari, amabilis amice, cujus dicere est facere, tu dixisti, ut ignis amoris tui semper in hoc altari ardeat, quem nutricet sacerdos subjiciens per singulos dies ligna desiderata cordis mei. Qui ignem istum in terram mittere, ut [Col. 0850B] ardeat, venisti, veni, et in hoc altari cordis mei tui amoris ignem accende.

41. O summe sacerdos in aeternum, et pontifex futurorum bonorum, veni et ad nutriendum ignem istum, ne deficiat in Sion. Donec fiat caminus in illa, quae sursum est Hierusalem matre nostra, subjice ligna incentiva et nutrientia ignem istum. Primum videlicet temetipsum, qui es iis qui te apprehendunt, lignum vitae; lignum, inquam, vitae positum in medio paradisi, ut, ex omni parte currentes ad te, possint te apprehendere vitam suam et vitarum vitam. Lignum etiam vitae proferens per singulos menses, nostrorum affectuum fructus suos excitatos per desiderium, dulcissimos, pacatissimos et suaves, quibus sanctorum animae reficiuntur sine fastidio, et [Col. 0850C] fruuntur. Secundum lignum subjice vivificae tuae crucis, quod est istud dulce lignum, per quod aquae amarae in dulcedinem sunt conversae; lignum benedictum, per quod facta est justitia de maligno; lignum exiguum, cui fideles homines suas animas commiserunt, commisi et ego meam; quod fidele inventum est, eo quod salvae factae sunt omnes salvatae animae per hoc lignum. Haec vero sunt duo ligna, in altari cordis mei nutrientia tui amoris ignem salvificum. Tu ergo solus sine peccati macula sacerdos in altari cordis mei per singulos dies subjice ligna ista, ut et ego cum muliere sareptana haec colligam duo ligna, et ingrediar ad altare Dei, et exinde faciam mihi et filio, hoc est affectui meo, [Col. 0850D] panem vitae et intellectus, ut comedamus et moriamur: et ne moriamur, ut videamus et cognoscamus te solum Deum vivum et verum, et quem misisti Jesum Christum. Super hoc altare imposuerunt omnes animae meae vires vitulos orationum et laudum, gratiarum actionum et benedictionum, charitatis et honoris, fortitudinis et virtutis: et sic reddam tibi quamdiu fuero meorum vitulos labiorum, a jugo peccati liberatos tua gratia, et solutos. Et quia tu es Dominus virtutum, rex meus et Deus meus, quia alia altaria adhuc habes, suppliciter omnipotentiam tuam rogo, ut jubeas haec omnia antedicta (videlicet sacrificium justitiae, oblationes, et holocausta, et vitulos) super altare cordis mei imposita perferri per manum sancti angeli tui in [Col. 0851A] sublime altare tuum in conspectu divinae majestatis tuae; ubi est jugis laus, ubi beati qui habitant in domo tua, Domine, in saecula saeculorum laudabunt te, ad quorum consortium nos faciat pervenire Christus Jesus Filius tuus Dominus noster, qui est super omnia Deus benedictus in saecula.

42. Denique quia te, Domine, faciente, qui omnia bene facis, invenit servus tuus ut oraret te oratione hac, inde sit gloria Patri ingenito, Patri futuri saeculi, Patri pauperum, Patri orphanorum, Patri misericordiarum. Patri spirituum, Patri luminum, Patri justo, Patri sancto, qui proprio Filio non pepercit, sed pro nobis omnibus tradidit illum. Hic vere et solus est Pater noster: a saeculo nomen suum. Attende ergo, Pater et domine, attende de coelo et [Col. 0851B] habitaculo sancto tuo, et de solio gloriae tuae, et vide, et visita vineam animae meae, qui in baptismo plasmasti. Ubi est, Domine, zelus tuus, et fortitudo mea, qui me non retrahunt violenter et penitus a peccato? Heu mihi, Domine, multitudo viscerum tuorum continuerunt super me. Quare me errare fecisti de viis tuis, indurasti cor meum ne timeret te? Et nunc, Domine, Pater noster es; omnes nos lutum: factor noster es, et opera manuum tuarum, Deus, omnes nos. Ne irascaris, Domine, satis, et ne ultra memineris iniquitatum mearum. Ecce enim omnia desiderabilia mea versa sunt in ruinas. Numquid super iis continebis te, Domine, tacebis, et affliges me vehementer? Pater, peccavi in coelum et coram te, jam non sum dignus vocari filius tuus: [Col. 0851C] sed propter tuam ineffabilem pietatem, fac me sicut unum de mercenariis tuis. Cujus rei gratia flecto genua mea ad te Patrem Domini nostri Jesu Christi, a quo in coelo et in terra omnis paternitas nominatur, ut des mihi secundum divitias gloriae tuae constantiam, et virtutem corroborari per Spiritum sanctum tuum in interiore homine, et Christum habitare in corde meo per fidem, quae per dilectionem tibi beneplacita operetur. Tibi autem Patri, qui potens es omnia nobis facere abundanter plus quam petimus, et quod plus intelligamus, quam petamus, intelligimus, sit gloria in Christo, et in Ecclesia, et in omnes generationes saeculi saeculorum. Et Filio tuo unigenito, cujus gloriam vidimus, gloriam quasi [Col. 0851D] Unigeniti a Patre. Et cum Deum viderit nemo unquam, ipse tamen vidit eum unigenitus Filius, qui est in sinu Patris. In quem ego ex toto corde meo firmiter credo: et simpliciter confiteor, quod qui non credit in eum, jam judicatus est, quia non credit in nomine unigeniti Filii Dei. In hoc enim apparuit charitas Patris in nobis, quoniam Filium suum unigenitum misit Deus in mundum, ut vivamus per eum qui fuit obediens ei usque ad mortem.

43. Tu ergo, Fili Dei vivi unigenite, Redemptor mundi Deus, miserere mei. Tibi enim dedit potestatem judicium facere. Sed supplico tibi ut prius mihi peccatori peccata dimittas, quam ad judicandum me venias: et tunc sic judica me, Deus, ut discernas et separes animae meae causam de gente [Col. 0852A] non sancta. Tu es enim quem Deus Pater ante luciferum in coelis genuit Unigenitum, et beata Maria Virgo felix Mater tua in terris peperit primogenitum, post quem nullum. In cujus nativitate facta est multitudo coelestis exercitus laudantium et dicentium: Deo gloria in excelsis. Et Spiritui sancto, non facto, non creato, non genito, sed a Patre et Filio procedenti, qui ferebatur in principio super aquas: qui est Deus spirituum omnis creaturae: qui locutus est per prophetas: qui est spiritus sapientiae, intelligentiae et salutis, qui replevit orbem terrarum: qui nos facit gemitibus inenarrabilibus postulare: qui discipulos Dei et Domini nostri Jesu Christi se ipso replevit, et in linguis igneis apparuit super eos. O Spiritus sancte Deus, qui es ignis non [Col. 0852B] consumens sed lucens, non comburens sed urens, ure renes meos et cor meum, ut tibi casto corpore serviam, et placeam mundo corde. O ignis divine, qui amor es afficiens, et ardor indeficiens, charitas Deus meus, accende me. Quis mihi det ut venias in cor meum, et inebries illud, et obliviscaris omnia mala mea, et amplectar unum et summum bonum meum, quod tu es? Mihi, Domine, miserere, ut loquar cum sim pulvis et cinis. Quis tibi sum ego, ut amari a me te jubeas; et nisi faciam, irascaris mihi et mineris ingentes miserias? Parvane est miseria mea, si non amem te? O amor Spiritus sancte Deus, promittis mihi multa bona, si amem te: da te solum, qui amor es, et sufficit mihi: da quod jubes, et jube quod vis, amore amoris tui. Haec peto a te, qui es [Col. 0852C] Spiritus super mel dulcis. Tibi ergo Patri et Filio et Spiritui sancto, trino et uno Deo, magno, universo, aeterno, omnipotentissimo et excelso, sit de tota oratione hac gloria et jubilatio, laus et gratiarum actio, honor et imperium sempiternum: sicut erat in principio, imo ante principium, quia prius quam montes fierent, aut formarentur terra et orbis, a saeculo et in saeculum tu es Deus superlaudabilis, et supergloriosus in omnibus saeculis: et nunc etiam in praesenti clarificatus es in nobis, qui semper in te clarus es claritate, quam habuisti ante quam mundus fieret apud te. Et ex illa claritate, quae in me per fidem, tibi sit inde gloria: et in hoc praesenti nunc cupio sequi te in toto corde et timore, et quaerere faciem [Col. 0852D] tuam. Ne confundas me ab exspectatione mea, sed fac mecum secundum mansuetudinem tuam, et secundum multitudinem misericordiae tuae, et erue me de fornace peccati in mirabilibus tuis, et da nunc gloriam nomini tuo, quia tu es Dominus Deus solus gloriosus super orbem terrarum et semper. Quia omnis sapientia a te domino Deo est, et fuit semper, et est ante aevum. Sempiterna est quoque virtus tua, atque divinitas: quae cum me possit dare in opprobrium sempiternum, imploro tuam omnipotentiam sempiternam, ut mihi concedas potius gaudia sempiterna. Tu enim es Deus sempiternus, qui creasti terminos terrae, qui nec incipis, nec desinis, sed est tibi gloria et nunc et semper, et in saecula saeculorum.
[Col. 0853A]

44. O rex saeculorum immortalis, invisibilis, quot aetates lapsae sunt, quot saecula transierunt, et quot futura sunt, mutabis ea et mutabuntur. Tu autem qui dixisti, Ego sum qui sum, idem ipse es in aeternum immutabilis et omnipotens, apud quem non est transmutatio nec vicissitudinis obumbratio. Licet enim omnia sint ex te, et per te, et in te, non tamen sunt quod tu es, qui es mutans, non mutatus, faciens, movens, sed manens. Et cum beatus apostolus tuus dicat, quod nos sumus, in quos fines saeculorum devenerunt; aeternitati tuae supplico, Deus meus, ut in me sic digneris implere apostolicum istud verbum, ut saeculum vel saecularitas, qui me canonicum vel monachum adeo facit saecularem, quod hoc adjectivum totum suum in me absorbet et [Col. 0853B] destruit, substantivum in me taliter finiatur, quod de caetero negotia saecularia me non trahant, et turbent. Exceptum a jurisdictione saeculi hujus nequam, ad illa infinita saecula me facias cogitare, et postea cum vivis et confessionem dantibus pervenire, qui sunt partes saeculi sancti, et saecula saeculorum. Didici enim, Domine, quod illud saecula saeculorum a latino interprete ponitur pro aeterno; et quod repetitio dicentis saecula saeculorum, ad aeterna mittit animum cogitantis: et haec sunt illa aeterna, immortalia, infinita testamenta, saecula saeculorum, quae justi post ista saecula praesentia et mutabilia immutabiliter consequentur. In quibus saeculorum tibi auctori solum sit gloria sempiterna.

45. Amen. O Deus Hebraeorum, scire me voluisti, [Col. 0853C] quod amen nec graecum, nec latinum est, sed est hebraeum, et propter sui excellentiam translatum non fuit ab interpretibus vel mutatum, ut nomen tuum quod est mirabile et immutabile designaret. [Col. 0854A] Unde tres significationes hoc vocabulum habere voluisti; primo enim, amen accipitur nominaliter, et est nomen, et significat sanctum et terribile nomen tuum, ut cum in Apocalypsi legitur (III, 14): Haec dicit: Amen, testis fidelis et verus, qui est principium creaturae Dei. A te ergo domino Deo meo, qui solus hoc nomine designaris, totius cordis mei affectibus postulo, requiro, ut propter reverentiam hujus nominis sancti tui, nomen meum in libro vitae rescribas: et cum illis, qui custodierunt sabbata tua, et elegerunt quod voluisti, et retinuerunt foedus tuum, des mihi in domo tua, et in muris tuis locum, et nomen melius quam a filiis et filiabus, et nomen sempiternum quod de caetero non peribit. Secundo accipitur amen adverbialiter. Et cum tu Deus meus [Col. 0854B] quando in terris visus es, et cum hominibus conversatus, veritatem aliquam asserere voluisti, pluries adjunxisti: Amen dico vobis, hoc est, vere vel veraciter, seu infallibiliter dico vobis, quod ita est sicut dico. Et nonnunquam amen amen ingeminasti, ut ipsa ingeminatio, major esset expressio veritatis. Unde te, qui es vera veritas, et chara charitas, quae non fallit, exoro suppliciter ut veritas tua semper in corde meo refulgeat, et omnis mundana et diabolica falsitas destruatur. Tertio autem amen accipitur verbaliter, et est verbum, ut cum in omnibus optativis, amen, hoc est fiat, ab optantibus et desiderantibus quod petitur, respondetur; quod et psalmista in fine quorumdam psalmorum ingeminasse legitur, ubi dicitur: Fiat, fiat. Et in hoc sensu in [Col. 0854C] fine praesentis orationis, mea vota et desideria continentis, dico: Amen; hoc est, ita fiat. Ut videlicet tibi Patri, et Filio, et Spiritui sancto, trino et uni Deo, sit gloria in saecula saeculorum. Amen. [(6*) 2Kb]




[Col. 0855]
SANCTI ANSELMI ORATIONES (C,G)*



ORATIO PRIMA. AD SANCTAM TRINITATEM.

Adesto, sancta Trinitas, Deus unus omnipotens, Pater et Filius et Spiritus sanctus, qui non mortem, sed poenitentiam desideras peccatorum, me miserum et peccatorem fragilem et indignum a tua non repellas pietate. Non aspicias ad scelera mea et immunditias, turpesque cogitationes, quibus flebiliter a tua disjungor voluntate, sed effunde super me largam benignitatis tuae clementiam. Nec sinas de interitu meo inimicos meos gratulari in inferno, ubi nemo confitebitur tibi, sed miserere pondere facinorum oppressum, cunctarumque nequitiarum labe pollutum. Concede mihi, quaeso, misero gratiam tuam, et libera me ab omnibus malis, praeteritis, [Col. 0855B] praesentibus et futuris, a subitanea et perpetua morte, ab omni pestilentia et clade, ab omni scandalo et periculo, a desiderio maligno, ab opere perverso, et ab omni peccato. Dele omnia crimina mea, iniquitates, offensiones et negligentias meas. Propitiare mihi in omnibus angustiis et tribulationibus, in necessitatibus et tentationibus, in omnibus periculis et infirmitatibus meis.

Sancta et individua Trinitas, indeficiens bonitas, adesto supplicationibus meis, ut sicut me tuis sacramentis fecisti participem, nullis meis meritis, sed tua sola benignitate gratuita, ita usque in horam illam, qua hinc exiturus sum, in fide, spe et charitate me perseverare facias, ab omni malo protegas et defendas, omnia mihi profutura concedas, ab [Col. 0855C] aeterno supplicio liberes, atque ad sempiterna gaudia introducas, et illam mortiferam ac diabolicam tentationem, qua pro peccatis meis super me pertimesco praevalere, tua miseratione, clementissime, amodo facias cessare. Trine Deus et une, humilis servuli tui preces nunc suscipe. Dona mihi, Domine, diligentiam quae te quaerat, sapientiam quae te inveniat, animam quae te agnoscat, oculos qui te videant, conversationem quae tibi placeat, perseverantiam usque in finem, finem perfectum, retributionem aeternam.

Exaudi me orantem, sicut exaudisti Jonam de ventre ceti; libera me, qui liberasti Suzannam de falso crimine. Exaudi me, sicut exaudisti Petrum in [Col. 0855D] mari, Paulum in vinculis. Auxiliare mihi, quaeso, Domine, et ab omni malo indesinenter libera me, a faucibus daemonum eripe, a morte perpetua subtrahe, gratiae tuae abundantia reple; pectus meum tuta virtute muni, mentem purifica, vitam sanctifica, mores emenda, cor coelesti sapientia illustra, aestum carnalem tempera, iram exstingue, linguam [Col. 0856A] a vaniloquio compesce, verba veritatis et misericordiae, benignitatis et concordiae procedant ex ore. In universa morum honestate ad plenum me dirige, et ne arguar in furore, confirma me, clementissime, in omni bono opere. Tibi, Domine, pando cordis mei secreta, tibi confiteor omnia peccata mea, tibi denudo foeditatem cordis mei, tibi detego sordes turpitudinis meae. Durius namque peccavi quam Sodoma, gravius deliqui quam Gomorrha. Tibi debitor sum non tantum decem millium talentorum criminum meorum, sed totius vitae meae rationem tibi debeo; praevaricator enim legis tuae factus sum prae omnibus negligens, inobediens, transgressor omnium mandatorum tuorum in omni vita mea. Unde nunc praevenio faciem tuam in confessione, [Col. 0856B] exorans nimia cordis anxietate, fletuum et lacrymarum contritione, ut in hoc tempore accepto exaudias me, et in iis diebus salutis adjuves me. Omnes actus meos in beneplacito tuo compone, ut proficiam de die in diem, et eam de virtute in virtutem. Tibi, Domine, supplices preces, tibi fletum cordis effundo. Tu parce confitenti, ut sic in hac mortalitate (te adjuvante) peccata mea defleam, ut in die judicii sententiam damnationis evadam. Tu lumen aeternum, ab omni caecitate humana oculos meos adaperi, propositum et habitum religionis in me custodi. Ab omni impedimento mundi, vel saeculari desiderio cor meum defende, et sicut habitum gero innocentiae, sic mihi virtutum incrementa tribue, ut veterem [Col. 0856C] cum suis actibus hominem exuere, et novum cum justitia et sanctitate merear induere, ut omnibus protectionis tuae munitus auxilio, in tua semper dilectione permaneam, coelestem benedictionem accipiam, et praesentis vitae praesidiis (te donante) gaudeam, et aeternae. Amen.

Immensam misericordiam tuam, misericors Deus et miserator, iterum exoro, remitte mihi omnes lubricae temeritatis offensas, ut anima mea benignitatis tuae dulcedine repleatur, et concessa venia plenae indulgentiae, quidquid pro proprio reatu delibui, totum per ineffabilem pietatem tuam dele et absterge. Nec sit a me clementiae tuae longinqua miseratio, sed quidquid tuae voluntati contrarium, fallente diabolo, et propria iniquitate atque fragilitate [Col. 0856D] contraxi, tu pius et misericors ablue indulgendo. Sana vulnera, cunctaque remitte peccata, ut nullis a te iniquitatibus separatus, sed semper hic et 245 ubique defensionis tuae auxilio munitus, tibi Domino semper valeam adhaerere, et perpetuae gloriae quandoque portionem percipere, quam oculus non vidit, et auris non audivit, et in cor hominis non [Col. 0857A] ascendit quae praeparasti diligentibus te (I Cor. II, 9). Amen.

O lux beata Trinitas, et principalis unitas, auge in nobis fidem, auge spem, auge charitatem, libera nos, salva nos, justifica nos. O beata Trinitas, solve crimina, dimitte peccata, miserias pelle, angustias amove, tribulationes inspice, adversitates pelle, effectumque petitionis nostrae largiens, clementer nos exaudi, ut exuti ab omnibus quae patimur malis in tuis semper delectemur exsultare judiciis. Adveni, quaeso, pie Domine, et in medium nostri consiste, ut te invenire in cordibus nostris sentiamus. Oris nostri confessionem libenter suscipe, et fructum nos viriditatis habere concede quatenus tuis imbribus irrigati mereamur tibi suavium fructuum ubertate placere, ut in tui amoris accendamur illustratione, [Col. 0857B] et verae charitatis illuminemur igne. Et sicut Moysen famulum tuum mirabili illuminasti splendore, ita corda et sensus nostros illuminare digneris, ut peccatorum labe expiati, ad te, qui aeterna vita es, pervenire mereamur. Da gaudiorum praemia, da gratiarum munera, dissolve litis vincula, astringe pacis foedera. Illumina cor hominum, absterge sordes mentium, resolve culpae vinculum, everte moles criminum.

Peccavimus tibi, Domine, patientiam habe in nobis, et erue nos a malis, quae quotidie accrescunt super nos. Iniquitates nostrae, Domine, multiplicatae sunt super capita nostra (Psal. XXXIX, 13), delicta nostra creverunt usque ad coelos. Parce, Domine, [Col. 0857C] et inclina super nos misericordiam tuam. Domine, imminuti sumus propter peccata nostra hodie; sed in animo contrito et spiritu humilitatis suscipiamur, et fac nobiscum secundum mansuetudinem tuam, quia non est confusio confidentibus in te (Dan. III, 40), Domine. Non est alius Deus praeter te, Domine, (Eccli. XXXVI, 5), et tibi de omnibus cura est (Eccli. XLII, 4), eo quod Dominus omnium es. Parce populo tuo (Joel. II, 17), qui das precantibus largitatem, ut convertatur malitia in bonitatem. Exaudi, Domine, deprecationem servorum tuorum, et miserere populo tuo, ut sciant omnes gentes quia tu es Deus saeculorum (Baruch. II, 15). Miserere civitati sanctificationis tuae (Eccli. XXXVI, 15), Domine Deus noster. Miserere plebi tuae, Domine, super quam invocatum [Col. 0857D] est nomen tuum sanctum (Ibid., 14), ut sciant omnes, qui habitant terram (Ibid., 19), quia tu es Deus protector populorum tuorum. Dimitte, Domine, peccata populi tui, secundum multitudinem misericordiae tuae (Psal. CV, 45). Sicut propitius fuisti patribus nostris, propitius esto et nobis, ut impleatur gloria tua in universa terra.

Exaudi, Deus, deprecationem nostram, et propitius esto populo tuo, et converte tribulationem nostram [Col. 0858A] in gaudium, ut viventes benedicamus te, Domine. Deprecamur te, Domine, in omni misericordia tua, ut auferatur furor tuus, et ira tua a civitate ista, et a domo sancta tua, quoniam peccavimus. Inclina, Domine, aurem tuam, et audi (Psal. LXXXV, 1); respice de coelo, et vide (Psal. LXXIX, 15) afflictionem populi tui. Exaudi, Domine, propitiare. Domine; intende, ne tardaveris, quia nomen sanctum tuum invocatur super nos (Eccli. XXXVI, 14). Multa sunt, Domine, peccata nostra; tibi peccavimus, patientia Israel; libera nos, Domine, in tempore angustiae nostrae. Peccavimus, Domine, et tu iratus es (Isa. LXIV, 5) nobis, et non est qui effugiet manum tuam (Tob. XIII, 2); sed supplicamus ut veniat super nos misericordia tua (Psal. CXVIII, 41). Qui Ninivae [Col. 0858B] pepercisti, miserere nobis. Reminiscere miserationum tuarum, Domine (Psal. XXIV, 6), et quos huc usque toleras, ad poenitentiam compunge. Propitiare, Domine, omnibus Christianis vivis et defunctis. Auxiliare optimis, ut in bonitate semper consistant. Miserere bonis et mediocribus, ut meliores fiant. Succurre prave agentibus et delinquentibus, ut cito se corrigant. Propitiare etiam, Domine, haereticis et schismatis, Judaeis et paganis, ut revertantur a viis suis malis, et cognoscant te Deum vivum et verum, qui fecisti coelum et terram, mare et omnia quae in eis sunt. Miserere omnibus fidelibus defunctis, dans eis vitam beatam propter pietatem tuam.

Memento nostri, Domine, in gravi isto corpore; convertat tua benignitas quos longa sustinuit pietas. [Col. 0858C] Miserere nostri, Deus omnium, et respice nos, et ostende nobis lucem miserationum tuarum (Eccli. XXXVI, 1). Nos miseri, nos sumus opera tua, quae dedisti Filio tuo in haereditatem sibi (Psal. XXXII, 12). Noli claudere aurem tuam ad preces nostras, sed subleva clemens afflictionem populi tui, illud revolvens quod pollicitus es dicens: Convertimini ad me, et ego revertar ad vos (Mal. III, 7). Memento nostri, Domine, memento nostri, ut efficiamur haeredes regni tui, et videntes gloriam tuam adoremus bonitatem tuam, et dicamus pariter, cum viderimus inaestimabilem pulchritudinem tuam: Gloria Patri qui fecit nos, gloria Filio qui salvavit nos, gloria Spiritui sancto qui renovavit nos, per infinita saecula saeculorum. Amen.
[Col. 0858D]


ORATIO II [918 1Kb] . AD DEUM PATREM PER MERITA FILII INCARNATI.

Invoco te, Deus meus, invoco te, quia prope es omnibus invocantibus te, sed invocantibus [919 1Kb] in veritate (Psal. CXLIV, 18): tu enim veritas es. Doce me, quaeso, per clementiam tuam, sancta veritas, doce me invocare te in veritate, quia quomodo hoc fieri oporteat [920 1Kb] nescio, sed doceri a te, beata veritas, [Col. 0859A] humiliter imploro. Abs te enim sapere [921 1Kb] , desipere est: te vero nosse est perfecte scire [922 1Kb] . Erudi me, o divina sapientia, et doce me legem tuam. Credo namque quia beatus erit, quem tu erudieris et de lege tua docueris eum [923 1Kb] . Desiderio invocare te, quod quaeso fiat in veritate. Quid est invocare in veritate veritatem [924 1Kb] , nisi in Filio Patrem? Ergo, sancte Pater, sermo [925 1Kb] tuus veritas est, principium verborum tuorum veritas. Hoc quippe est verborum tuorum principium, quod in principio erat Verbum (Joan. I, 1). In ipso principio te summum adoro principium; in ipso veritatis Verbo te, perfecta, invoco, veritas: in quo ipsa eadem veritas, dirigas me et doceas in veritate [926 1Kb] . Quid enim dulcius quam Genitorem in nomine Unigeniti exorare [927 1Kb] , Patrem in recordatione [Col. 0859B] Filii ad pietatem flectere, Regem charissimae sobolis denominatione [928 1Kb] mitigare!

Sic rei solent carceribus eripi, sic mancipati vinculis liberari, sic tristem capitis excipientes sententiam, non solum absolvi, sed [929 1Kb] insuper nancisci insolitam gratiam, dummodo iratis principibus [930 1Kb] delectae prolis intimaverint charitatem. Sic delinquentes servuli evadunt supplicia dominorum, dum pro eis intervenit dulcedo filiorum. Sic te, Pater omnipotens, per omnipotentis Filii tui charitatem postulo, educ de carcere animam meam ad confitendum nomini tuo, libera me a vinculis peccatorum, per coaeternum tibi natum unicum flagito; meque, cui propria merita lethalem minantur sententiam, pretiosissimae [931 1Kb] ad dexteram tuam consedentis [Col. 0859C] prolis interpellatione restaura placatus ad vitam. Quem alium enim dirigam intercessorem pro me tibi, nescio nisi hunc, qui est propitiatio pro peccatis nostris [932 1Kb] (I Joan. II, 2), qui sedet ad dexteram tuam interpellans pro [933 1Kb] nobis (Hebr. VII, 25).

Ecce advocatus meus apud te Deum et Patrem: 246 ecce Pontifex summus, qui non eget alieno expiari sanguine, quia proprio refulget perfusus [934 1Kb] cruore. Ecce hostia sancta, beneplacens et perfecta, in odorem suavitatis et oblata et accepta. Ecce Agnus sine macula, qui coram se tondentibus obmutuit, [Col. 0860A] qui alapis caesus [935 1Kb] , sputis illitus, probris affectus, os suum non aperuit (Isa. LIII, 7). En qui peccatum non fecit, peccata nostra pertulit, et languores nostros suo livore sanavit (Ibid., 4). Aspice, pie Pater, piissimum Filium tuum pro me tam impia [936 1Kb] passum. Respice, rex clementissime, quis patitur [937 1Kb] , et reminiscere benignus pro quo patitur. Nonne hic est ille innocens, mi Domine, quem ut servum redimeres Filium tradidisti? Nunquid non auctor vitae hic est, qui ut ovis ad occisionem ductus, tibique obediens usque ad mortem factus (Phil. II, 8), atrocissimae non [938 1Kb] timuit necis genus subire? Recole, totius salutis dispensator [939 1Kb] , quia hic ipse est, quem etsi ex tua [940 1Kb] virtute genuisti, meae tamen infirmitatis participem fieri [Col. 0860B] voluisti.

Vere haec est tua deitas, quae, meam induta [941 1Kb] naturam, crucis ascendit patibulum, in assumptaque [942 1Kb] carne triste tulit supplicium. Reduc, Deus meus, oculos majestatis tuae super [943 1Kb] opus ineffabilis pietatis, intuere ducem natum [944 1Kb] toto corpore extensum, cerne manus innocuas pio [945 1Kb] manantes sanguine, et remitte placatus scelera quae patraverunt manus meae. Considera inerme latus crudeli perfossum cuspide [946 1Kb] , et renova me sacro fonte, quem [947 1Kb] inde fluisse credo. Vide immaculata vestigia, quae non steterunt in via peccatorum (Psal. I, 1), sed semper ambulaverunt in lege tua, diris confixa clavis, et perfice gressus meos in semitis tuis (Psal. XVI, 5); et fac me odio habere omnem viam [948 1Kb] iniquitatis [Col. 0860C] (Psal. CXVIII, 128); viam iniquitatis, misericors, amove a me (Ibid., 29): et fac me propitius viam veritatis eligere (Ibid., 30). Oro te, rex saeculorum [949 1Kb] , per hunc Redemptorem [950 1Kb] meum, fac me currere viam mandatorum tuorum (Ibid., 32), ut ei valeam spiritu uniri, qui non horruit mea carne vestiri.

Nunquid non attendis, pie Pater, adolescentis Filii charissimum caput, nivea cervice deflexa, pretiosissimam resolutum in mortem [951 1Kb] ? Aspice, mitissime Conditor, dilectae sobolis humanitatem, et miserere [Col. 0861A] super infirmi plasmatis debilitatem. Candet nudatum pectus, rubet cruentum latus, tensa arent viscera, decora languent lumina, regia pallent ora, procera rigent brachia, pendent crura marmorea, rigat terebratos pedes sacri sanguinis unda. Specta, gloriose Genitor, gratissimae prolis lacerata membra, et memorare benignus quae mea est substantia. Conspicare Dei hominis poenam, et relaxa [952 1Kb] conditi hominis miseriam. Vide Redemptoris supplicium, et redempti dimitte [953 1Kb] delictum. Hic est, Domine mi, quem propter peccata populi tui percussisti, licet ipse sit dilectus in quo tibi bene complacui ti. Hic est ille innocens in quo dolus non est inventus, et tamen cum iniquis deputatus est.

Quid commisisti, dulcissime puer, ut sic judicareris? [Col. 0861B] Quid commisisti, amantissime juvenis, ut sic tractareris [954 1Kb] . Quod scelus tuum, quae noxa tua, quae causa mortis, quae occasio tuae damnationis? Ego enim sum tui plaga doloris, tuae culpa occisionis. Ego tuae livor passionis, tui cruciatus labor. Ego tuae mortis meritum, tuae vindictae flagitium. O mirabilis censurae conditio, et ineffabilis mysterii dispositio! peccat iniquus, et punitur justus; deliquit reus [955 1Kb] , et vapulat innocens; offendit impius, et damnatur pius; quod meretur malus, patitur bonus; quod perpetrat servus, exsolvit dominus; quod committit homo, sustinet Deus. Quo, Nate Dei, quo tua descendit humilitas? quo tua flagravit [956 1Kb] charitas? quo processit pietas? quo excrevit benignitas? quo tuus attigit amor? quo pervenit compassio? [Col. 0861C] Ego enim inique egi, tu poena multaris; ego facinus admisi, tu ultione plecteris; ego crimen edidi, tu torturae subjiceris; ego superbivi, tu humiliaris; ego tumui, tu attenuaris; ego inobediens exstiti, tu obediens Patri scelus [957 1Kb] inobedientiae luis; ego gulae parui, tu inedia afficeris; me ad illicitam rapuit concupiscentia ardorem, te perfecta charitas ducit ad [958 1Kb] crucem; ego praesumpsi vetitum, tu subiisti equuleum; ego delector cibo, tu laboras in patibulo; ego fruor deliciis, tu laniaris clavis; ego pomi dulcedinem, tu fellis gustas amaritudinem; mihi reo ridens congaudet Eva; tibi pie plorans [959 1Kb] compatitur Maria.

Ecce, Rex gloriae [960 1Kb] , ecce impietas mea et claret [Col. 0862A] pietas tua, in mea injustitia, et tua liquet justitia. Quid, Rex meus, et Deus meus, quid retribuam tibi pro omnibus quae retribuisti? (Psal. CXV, 12.) Non enim inveniri potest in corde hominis quod condigne talibus referatur [961 1Kb] praemiis. Nunquid potest sagacitas machinari humana, cui comparetur miseratio divina? Nec est creaturae moliri officium, quo juste Creatoris recompenset praesidium. Est autem, Nate Dei, in hac tua admirabili dispensatione, est cui mea fragilitas in aliquo suppetit [962 1Kb] , si tua visitatione compuncta mens carnem suam crucifigat cum vitiis et concupiscentiis (Gal. V, 24). Et si hoc a te [963 1Kb] conceditur, quasi jam tibi incipit compati, quia et tu pro peccato [964 1Kb] meo dignatus es mori, sicque per interiorem hominis victoriam [965 1Kb] te duce, [Col. 0862B] armabitur ad exteriorem palmam, quatenus devicta [966 1Kb] persecutione spiritali, non vereatur pro amore tuo subjici gladio materiali. Ita exiguitas conditionis, si tuae complaceat pietati, magnitudini valebit pro viribus respondere Creatoris. Et haec coelestis medicina [967 1Kb] , bone Jesu, hoc tui antidotum amoris.

Oro te per antiquas misericordias tuas, infunde meis visceribus [968 1Kb] quod, rejecta [969 1Kb] viperae contagionis [970 1Kb] bile [971 1Kb] reintegret me incolumitati pristinae, quod, gustato [972 1Kb] nectare tuae suavitatis, faciat me illecebrosa mundi prospera toto affectu despicere, et nulla ejus adversa pro te formidare, memorque perpetuae nobilitatis semper fastidiam ventos hujus transitorii timoris [973 1Kb] . Nihil, quaeso, [Col. 0862C] sine te mihi dulcescat, nihil complaceat, nihil pretiosum, nihil praeter te mihi arrideat [974 1Kb] speciosum; vilescant, obsecro, absque te mihi omnia, sordeant universa. Quod tibi adversum est, sit mihi molestum [975 1Kb] ; et beneplacitum tuum, mihi indeficiens [976 1Kb] desiderium; taedeat me gaudere sine te, et delectet me tristari pro te. Sit mihi nomen tuum refocillatio, et memoria tua mea consolatio; fiant mihi lacrymae meae panes die ac nocte (Psal. XLI, 4), tuas investigando justificationes, sit bonum mihi lex oris tui, super millia auri et argenti (Psal. CXVIII, 72); sit obedire tibi mihi amabile, et resistere tibi exsecrabile [977 1Kb] . Rogo te, spes mea, per omnes pietates tuas, ut propitieris omnibus impietatibus [978 1Kb] meis. Adaperi [Col. 0863A] aures meas mandatis tuis, et ne declines, flagito, per nomen sanctum tuum, in verba malitiae cor meum, ad excusandas excusationes in peccatis (Psal. CXL, 4). Peto etiam per admirabilem humilitatem tuam, ne veniat mihi pes superbiae, et manus peccatoris non moveat me (Psal. XXXV, 12).

Ecce, omnipotens Deus, Pater Domini mei, dispone benignus quo mihi miserearis, quoniam quidquid [979 1Kb] pretiosius inveni, devote tibi obtuli, quidquid carius reperi [980 1Kb] , suppliciter praesentavi; mihi nihil reliqui quin tuae exposuerim majestati; nihil jam superest quod adjiciam, quia totam tibi delegavi spem meam. Direxi tibi advocatum meum, tuum dilectum Filium, misi gloriosam progeniem inter me et te mediatorem. Misi, inquam, intercessorem, per [Col. 0863B] quem confido veniam; misi verbis Verbum quod pro meis dixi missum factis, et numeravi tibi sanctissimae sobolis mortem [981 1Kb] quam pro me credo fuisse perpessam. Credo a te missam Deitatem nostram suscepisse humanitatem, in qua dignum duxit vincula, alapas, sputa, irrisionesque perferre, nec non cruces clavosque suscipere. Hanc olim infantiae vagitibus demolitam, pueritiae pannis constrictam, sudoribus [982 1Kb] vexatam, jejuniis 247 maceratam, vigiliis afflictam, itineribus fessam postea affectam [983 1Kb] flagris, laceratam suppliciis, deputatam cum mortuis, dotatam vero [984 1Kb] gloria resurrectionis coelorum gaudiis induxit, et in dextera [985 1Kb] tuae celsitudinis collocavit.

Tu placatio [986 1Kb] mea et propitiatio mea, hic intende [Col. 0863C] pius quem genueris [987 1Kb] Filium, et quem redemeris servum, hic aspice Factorem, et ne despicias facturam, amplectere serenus Pastorem, et recipe [988 1Kb] misericors allatam propriis humeris ovem. Hic ipse est fidelissimus Pastor ille, qui dudum errabundam ovem per abrupta montium, per praecipitia vallium multis variisque quaesierat laboribus, quique jam morienti [989 1Kb] , jam per longa exsilia deficienti tandem inventae gaudens se supposuit [990 1Kb] , et miro sibi adnisu [Col. 0864A] charitatis annixam de profunda confusionis [991 1Kb] abysso levavit, piisque astrictam complexibus ad nonaginta novem, unam quae perierat, reportavit ovem (Luc. XV, 4). Ecce, Domine, mi Rex, omnipotens Deus, ecce Pastor bonus refert tibi quod commisisti [992 1Kb] ei. Suscepit, te disponente, ad salvandum hominem, quem tibi restituit omni labe immunem; ecce tibi tuum charissimus Filius plasma reconciliat quod a te procul deviaverat [993 1Kb] . En gregi tuo mitis Pastor reformat quod praedo violentus abegerat, reddit tuis conspectibus servum quem sua fecerat [994 1Kb] conscientia fugitivum, ut qui per se poenam meruit, per Factorem mundi mereatur [995 1Kb] veniam, cuique pro culpis suis supererat gehenna [996 1Kb] , tanto duce jam confidat revocari ad patriam. Potui per [Col. 0864B] me te, sancte Pater, offendere, sed non potui per me te mihi placare; factus est adjutor meus, Deus meus, tuus [997 1Kb] dilectus Filius, meam participans humanitatem, ut curaret infirmitatem, quatenus unde culpa emerserat [998 1Kb] offensionis, inde tibi immolaret sacrificium laudis, meque per hoc tuae redderet pietati placabilem, quo sedens ad dexteram tuam semper meae substantiae se ostenderet [999 1Kb] esse consortem. Ecce spes mea, ecce tota fiducia. Si me pro mea, ut dignum est, despicis iniquitate, respice me saltem misertus pro [1000 1Kb] dilectae sobolis charitate; attende in Filio quo propitieris servo [1001 1Kb] . Vide carnis sacramentum, et carnis remitte reatum; recole quod bonus perpessus est Filius, et obliviscere quod malus operatus est servus [1002 1Kb] . Quoties beatae prolis [Col. 0864C] tibi patent [1003 1Kb] vulnera, delitescant, obsecro, scelera mea [1004 1Kb] ; quoties rubet pretiosus sanguis pio de latere, deleatur, supplico, labes [1005 1Kb] meae pollutionis. Et quia te caro lacessivit ad iram, caro te inflectat, precor, ad misericordiam, ut sicut me caro seduxit ad culpam, caro [1006 1Kb] deducat ad veniam.

Multum quippe [1007 1Kb] est quod mea mereretur impietas; longe autem majus est quod Redemptoris mei reposcit jure pietas [1008 1Kb] ; magna enim est mea [Col. 0865A] injustitia, multo [1009 1Kb] vero major est Redemptoris mei justitia. Quanto enim superior est Deus homine, tanto mea [1010 1Kb] malitia est inferior bonitate ejus, ut qualitate, ita etiam quantitate [1011 1Kb] . Quid enim delinquere posset homo quod non redemerit Dei Filius factus homo [1012 1Kb] ? Quae tanta superbia [1013 1Kb] tumeret, quam non tanta humilitas sterneret? Quodnam esset [1014 1Kb] mortis imperium quod nati Dei non destrueret crucis supplicium? Nimirum, Deus meus, si aequa lance iniquitates peccantis [1015 1Kb] hominis et redimentis gratia librentur [1016 1Kb] Auctoris, non tantum oriens distat ab occidente, seu inferior separatur infernus a summo coeli cardine; quantum pietas Redemptoris superat malitiam peccatoris [1017 1Kb] .

Jam, lucis optime Creator, jam culpis ignosce [Col. 0865B] meis pro dilecti Filii tui laboribus immensis. Jam, quaeso, ejus pietati mea impietas, ejus modestiae mea perversitas, et ejus mansuetudini mea donetur [1018 1Kb] ferocitas. Jam sua humilitas [1019 1Kb] meam superbiam, patientia impatientiam, benignitas duritiam, ohedientia inobedientiam, tranquillitas inquietudinem, dulcedo amaritudinem, suavitas iram, charitas lucrifaciat crudelitatem [1020 1Kb] . Qui tecum [1021 1Kb] . etc.



ORATIO III [1022 1Kb] AD DEUM. Contra tres inimicos qui peccatorem gravius multoties infestant et, nisi misericordia Dei eum tueatur, saepius ad mortem vulnerant, scilicet inanis gloria, invidia, superbia.

Domine, Deus meus, in te speravi, salvum me fac [Col. 0865C] ex omnibus persequentibus me et libera me (Psal. VII, 2). In te Domine, speravi, non confundar in aeternum in tua justitia libera me et eripe me (Psal. LXX, 2). Domine, Deus meus, creator meus, et gubernator meus, sicut dixi et semper dicam [1023 1Kb] , in te speravi, et in te spero, nec, quandiu fuerit halitus in naribus meis, a misericordia tua desperabo. A meipso vero, si diligenter omnes actiones meas inspicio, semper despero, quia semper in malis operibus conversor; sed respiciens ad dulcissimum Creatorem meum, ad patientissimum Dominum meum, qui male me vivere conspicit, et adhuc exspectat correctionem meam, exspectans et tolerans auscultat si in aliqua re curarem [1024 1Kb] , emendare vitam meam, respiro, et misericordiam Creatoris mei, qui tam dulciter me [Col. 0865D] tolerat, invoco. Ex omni [1025 1Kb] parte invadunt me inimici [Col. 0866A] mei et jam fere ex omni parte perforant et irrumpunt interiora cordis mei, et nisi ille piissimus Dominus meus, qui me creavit, mihi subveniat subveniens et terrens inimicos meos, qui [1026 1Kb] sic me tribulant repellat, illorum vinculis infeliciter ligata jam cito ducetur captiva anima mea. Ergo libera me, Domine, ex omnibus persequentibus me (Psal. CXLI, 7); et si non propter me, saltem propter te. Propter me, fateor, dulcissime Domine Deus meus non est tibi ratio liberandi me, quia fere semper delectat me malum facere, et in malis operibus perseverare. Sed propter te libera me, quia verecundia tua est inimicos tuos creaturam tuam [1027 1Kb] sic deludere, sic delusam et eorum sordidissimis vitiis faedatam male tractare quam tam honestam creasti, tanto honore [Col. 0866B] rationis exornasti, quam ad imaginem et similitudinem tuam plasmasti.

Ecce, dulcissime Deus meus, ecce infelix spiritus meus malis operibus undique corrosus, de dentibus inimicorum suorum, quibus infeliciter dilaniabatur, vix erutus tuum auxilium implorat, tuae gratiae visitationem suspirat, quia nisi cito subvenias, eorum insecutione graviter fatigatus jam etiam ad te nec anhelare valebit. Multi sunt inimici mei, sicut vides, piissime Creator meus, quorum saevitia graviter ferior, percussus et illusus non modicos dolores sustineo; sed unus inter caeteros semper gravius me appetit, et semper sine ulla miseratione usque ad interitum prosternere contendit. Saepius enim cum alii inimici mei ab insecutione mea quasi fatigati quiescunt, [Col. 0866C] unus audacior caeteris fortius telum vibrat, scilicet inanis gloria, quae non solum miserum hominem malis operibus maculat [1028 1Kb] , sed etiam de ipsis bonis operibus quae agere videtur, si se caute non custodit, jugulat. Haec pestis progenita est ab illa superbia quae primum hominem prostravit, prostratum et vulneratum 248 ab illa felicitate, quam possidebat, expulit. Et ut miserum, quem invadit, fortius prosternat, invidiam, per quam mors intravit in orbem terrarum (Sap. II, 24), secum ad adjuvandum se advocat. Invidia igitur miserum quem arripit, urit, urendo, tristem et quasi languore possessum incedere facit [1029 1Kb] . Inanis vero gloria, quasi recreando, de ipsis bonis operibus quae facere fingit, extollit. Sed ut miserum quem semel inanis [Col. 0866D] gloria [1030 1Kb] intercipit [1031 1Kb] , infelicius captivum ducat, [Col. 0867A] nec ei ullam spem evadendi relinquat, ad matrem superbiam recurrit, et ejus animata mortifero consilio virtutem diligendi Dum et proximum ei primum abscidit. Dum enim infelix, quem inanis gloria inficit, superior caeteris videri cupit, si quem considerat in bonis [1032 1Kb] operibus meliorem se esse, rectiusque incedere negare non possit, illum, si valet, et omnia quae agit, opprimit; non valet, quia aperte recta sunt, saltem ut non ex toto recte acta credenda sint, quocunque modo obnubilare satagit. Sicque miser animus hac captivitate possessus, nec rectum agit, si quid rectum agere videatur, quia nec proximum diligit, quem sicut se amare praecipitur (Matth. XIX, 19), nec Deum amat, quem hoc agendo non amare convincitur [1033 1Kb] . Qui enim proximum suum [Col. 0867B] non amat, nec eum, in quantum valet ut in bono proficere possit, adjuvat, nec Deus illum amat, nec ad ejus opera respicit, etiamsi coram hominibus videantur esse bona. Quid vero, quid miserius potest esse homine qui se de bono opere extollit? Qui, dum sese putat extollere, de supernis ad ima ruit; superbia enim semper naturaliter in profundum inferni jacet, humilitas vero semper in coelis habitat, et in coelo manet. Et quem inanis gloria de summis dejicit, superbia mater ejus in brachiis aeternae perditionis excipit; sicut econtrario [1034 1Kb] , cujus humilis conversatio est in terris, Deus qui humilia respicit, et alta a longe cognoscit (Psal. CXXXVI, 6), eum de ima conversatione elevat in coelos

Fateor, mitissime Deus, fateor me his tribus malis, [Col. 0867C] imo his tribus furiis infernalibus graviter esse prostratum, et fere usque ad interitum in anima vulneratum, et, nisi indulgentissima misericordia tua cito subveniat, gravius esse damnandum. Heu miser, heu miser, semper et ubique, heu miser, quanta captivitas est miseri hominis. Si male vivit, est aperta damnatio; si recte quidem vivere videtur, sed incaute se custodiens, inde gloriatur, iterum est misero certa mors, et aeterna damnatio. O Deus, nostrum refugium, o Creator noster, et virtus nostra adversus eos qui nos persequuntur, et si te nos viderint propter peccata nostra dimittere, semper insidiantur, adjuva nos, misericors, tua misericordia semper indigentes, tuae miserationis auxilium, [Col. 0867D] plusquam nobis expediret, tepide postulantes. Et si [Col. 0868A] nos despicis, ideo quia multis iniquitatibus involvimur [1035 1Kb] , saltem reduc ad nos misericordes oculos tuos, quia creatura tua sumus. Et sicut verissimum est te nostrum semper esse Creatorem, sic semper et ubique sentiamus te nostrum esse defensorem, et adversus inimicos nostros indeficientem protectorem, ut in praesenti vita semper a te defensi et adjuti, finito temporali cursu, ad te Creatorem nostrum et Dominum perveniamus ab omnibus peccatis mundati et absoluti. Amen.



ORATIO IV [1036 1Kb] Cum peccator de iniquitatibus suis multum est anxius, easque coram Deo, omni postposita verecundia, expandit.

Altissime, et mitissime amator hominum Deus, [Col. 0868B] Creator et gubernator omnium creaturarum, immensae bonitati tuae confiteor omnia peccata mea quaecunque quocunque modo feci, ex ea hora ex qua peccare potui usque ad hanc horam in qua adhuc per misericordiam tuam me vivere pateris. Omnium vero non possum esse memor, quia multa sunt, et facile enumerari non possunt. Sed tu, piissime et misericordissime Deus, cui nota sunt omnia antequam fiant, qui verus inspector es cogitationum [1037 1Kb] , et justissimus scrutator cordis et renum (Psal. VII, 10), tu nosti omnia peccata mea, quaecunque egi, vel adhuc ago, vel intus in anima mea per occultas cogitationes, vel foris per apertas operationes. Et propterea, quia veraciter [1038 1Kb] haec omnia me fecisse contra voluntatem tuam intelligis [1039 1Kb] , coram [Col. 0868C] majestate tua, et coram omnibus sanctis tuis [1040 1Kb] , me reum et culpabilem esse confiteor, et nisi indulgentissima misericordia tua prius subveniat, post [1041 1Kb] mortem carnis aeterna morte esse damnandum, aeternisque tormentis [1042 1Kb] aeternaliter esse torquendum.

Scio, dulcissime Deus, scio quia me creasti, et creatum misericorditer dilexisti, et quia ad hoc me creasti, ut et ego quoque te Creatorem meum, sicut dignum esset, diligerem, tuisque praeceptis per omnia obediens essem. Et hoc totum ad bonum meum fecisti, non ut tu per me [1043 1Kb] vel melior esses, vel in aliquo ditior existeres. Tu enim nullo bono eges, quia tu essentialiter es ipsum bonum, et a te est omnis bonus, quicunque bonus est. Et ideo non potes [Col. 0868D] esse vel melior, vel [1044 1Kb] ditior; et hoc non per [Col. 0869A] falsam impotentiam, sed per veram potentiam non potes. Qui enim malum potest et facit, malo suo hoc potest [1045 1Kb] et facit, quia per hanc potentiam non sursum ad excelsa erigitur [1046 1Kb] feliciter, sed deorsum ad ima attrahitur infeliciter. Hac potentia, vel potius impotentia miserabiliter seductus, et quasi vesica turgens inaniter inflatus, extra rationem positus, et quasi jumento insipienti similis factus (Psal. XLVIII, 13), telo superbiae miserrime percussus et prostratus te Creatorem meum et misericordissimum Dominum in tuis praeceptis contempsi, quae mihi ad bonum meum, si observassem, dedisti, contemnens [1047 1Kb] , et veluti mente perditus, dum huc illucque quasi superbe feror, vera soliditate perdita vias perditionis et mortis incurro, ac vanitatem, [Col. 0869B] vanaeque elationis ventum stulte [1048 1Kb] et insipienter sequor.

Fateor, clementissime Deus, fateor coram omnipotentia tua me nimis esse superbum, vanum et omni genere elationis plenum. Et puto quia, si [1049 1Kb] in hoc saeculo aliquam haberem potentiam, nullus posset sufferre meam superbiam. Sed et ista superbia qua coram hominibus tam graviter vexor, quamvis sit exsecrabilis et nimis periculosa [1050 1Kb] , est tamen alia superbia, qua, cum diligenter secretum mentis meae non [1051 1Kb] mihi blandiens [1052 1Kb] inquiro, non parum vexatur et dissipatur infelix anima [1053 1Kb] mea. Aliquando vero si contingat (quod tamen raro accidit) infelix aliquid [1054 1Kb] me facere, quod secundum aestimationem hominum videatur aliqua similitudo [Col. 0869C] boni, non parum de hoc ipso superbio. Et si nemo inde loquitur, vel aliquo modo me laudare curat [1055 1Kb] , eum, quasi stultum et nihil scientem, despicio, vel etiamsi, quasi non curans, laudationem hominum vanam et inutilem fugio, non parum in ipsis interioribus meis, ubi solus Deus videt, inde glorior, et mirum in modum, dum laudationem vito, eo amplius [1056 1Kb] laudationem et vanam gloriam appeto. Ecce, Deus meus, et Creator meus, ecce vides [1057 1Kb] me ita facere, ita vivere, et totum quod vivo perdere; ecce vides et exsecraris, et 249 pro tali vita nonnisi poenas et tormenta promittis. Subveni ergo, Creator meus, subveni adjutor in opportunitatibus, subveni et adjuva animam [Col. 0869D] meam, et per ineffabilem misericordiam tuam destrue et confunde superbiam meam. Ecce, Deus meus et Dominus meus, ecce confiteor immensae bonitati tuae veneno hujus malitiae me totum esse [Col. 0870A] infectum, corruptum et destructum, et jam fere nisi misericordia tua subveniat ad nihilum redactum. Sed coram majestate tua culpam meam recognosco, reus et culpabilis veniam et indulgentiam de hoc et de omnibus peccatis meis a te, misericors Creator, peto, qui non vis mortem peccatoris, nec laetaris in perditione morientium (Ezech. XVIII, 23). Sunt et alia multa quae de radice hujus pestis exoriuntur, quae me habere et eorum molestiis non parum inquietari et saepissime atteri similiter confiteor. Et similiter de his omnibus veniam et indulgentiam requiro. Sunt autem haec, videlicet ira [1058 1Kb] , impatientia, inimica Deo et omnibus sanctis odiosa [1059 1Kb] discordia, indignatio, rancor animi, taedium mentis, voracitas gulae, murmuratio, avaritia, [Col. 0870B] rapacitas et multa his similia, quibus vexari et affici, lacerari et discerpi infeliciter animam meam conspicio.

Est et praeter haec, unum malum super omnia mala malum, quo tanto gravius et miserabilius laceratum et afflictum animum meum sentio, quanto et ab ipsis cunabulis semper mecum fuit, mecum crevit, in infantia, in adolescentia, in juventute mihi semper adhaesit [1060 1Kb] , nec adhuc jam prae senectute membris deficientibus me deserit. Est autem hoc malum, desiderium voluptatis, delectatio carnis [1061 1Kb] , tempestas libidinis, quae multis et variis modis infelicem animam meam maceravit, dissolvit et omni virtute destitutam inanem et debilem reddidit. Fateor, dulcissime et mitissime Deus, fateor [Col. 0870C] coram omnipotentia tua me hujus nefario opere hujus operis nefarii immundis [1062 1Kb] recordationibus saepe esse pollutum, incensum, ardores non modicos [1063 1Kb] et inhonestos passum, et non solum mearum delectationum malas memorias et stultas recordationes mihi nocere; sed etiam aliorum malefacta mihi narrata, et per recordationes sordidas ad memoriam reducta, cor meum non parvo naevo [1064 1Kb] iniquitatis maculare.

Ecce, Deus meus, piissime et misericordissime Dominus meus, quamvis non parvam verecundiam passus, expandi coram te iniquitates meas, ostendi vulnera et peccata mea, ostendi animam meam malis operibus maculatam, malorum operum delectationibus [Col. 0870D] infectam, malarum delectationum recordationibus foedatam. Deus meus misericordia mea, respice ad poenitentiam meam, respice ad pietatem tuam [1065 1Kb] ; suscipe confessionem meam, et [Col. 0871A] fac mecum secundum misericordiam tuam. Si iniquitates observaveris, Domine; Domine, quis sustinebit? (Psal. CXXIX, 3) vel etiam quis justitia sua [1066 1Kb] sine misericordia tua poterit liberari? Propitius esto mihi, Domine [1067 1Kb] , propitius esto mihi peccatori (Luc. XVIII, 13); parce peccatis et iniquitatibus meis, ut per tuam misericordiam ab omnibus vitiis mundatus ac purgatus, et ab omnibus peccatis clementer absolutus, finita temporali [1068 1Kb] conversatione, perduci merear ad regna coelorum, ubi cum sanctis omnibus te laudare, et benedicere et glorificare valeam in saecula saeculorum. Amen.



ORATIO V. AD DEUM. Ad obtinendam cordis compunctionem in oratione.
[Col. 0871B]

Ignosce, Domine, ignosce pie, ignosce et miserere, parce ignorantiae meae et multae imperfectioni meae. Noli me tanquam temerarium reprobare, quod audeam servus, utinam vel bonus et non etiam inutilis et malus, et ideo valde malus quia te omnipotentem Deum nostrum terribilem et nimis metuendum sine cordis contritione et lacrymarum fonte, sine reverentia debita et tremore laudo, benedico, atque adoro. Si enim angeli te adorantes et laudantes tremunt mira exsultatione repleti, ego peccator, dum tibi assisto, laudes dico, sacrificium offero; cur non corde paveo, vultu palleo, labiis tremo, toto corpore inhorresco, sicque obortis lacrymis coram te indesinenter lugeo? Volo, sed non valeo, quia nequeo quod desidero. Hinc enim [Col. 0871C] mecum vehementer admiror, dum te nimis terribilem oculis fidei cerno.

Sed quis hoc sine ope gratiae tuae? Universa enim salus nostra magna misericordia tua. Miserum me, quomodo sic insensata facta est anima mea ut non terreatur terrore nimio, dum stat ante Deum, et suas illi laudes decantat? Miserum me, quomodo sic induruit cor meum ut oculi mei indesinenter non producant flumina lacrymarum, dum conservus sermocinatur coram Domino suo, homo cum Deo, creatura cum Creatore, qui factus est ex limo cum eo qui omnia fecit ex nihilo? Ecce. Domine, pono me ante te, et quid in secretis de me sentio, paternis auribus non taceo. Tu dives in [Col. 0871D] misericordia, et largus in praemiis, da mihi de bonis tuis, ut ex eis serviam tibi. Non enim aliunde possumus tibi servire neque placere nisi de tuo munere.

Confige, quaeso, timore tuo carnes meas (Psal. CXVIII, 120); laetetur cor meum, ut timeat nomen tuum (Psal. LXXXV, 11). Utinam sic te timeret peccatrix anima mea, quomodo ille vir sanctus qui dixit: Semper enim quasi tumentes super me fluctus timui Deum (Job XXXI, 23). Dator enim omnium [Col. 0872A] bonorum Deus, da mihi inter laudes tuas fontem lacrymarum simul cum cordis puritate et mentis jubilatione; ut perfecte te diligens, et digne te laudans, ipso cordis palato sentiam, gustem, et sapiam quam dulcis et suavis es, Domine, sicut scriptum est: Gustate et videte quoniam suavis est Dominus. Beatus vir qui sperat in eo (Psal. XXXV, 9). Beatus populus qui scit jubilationem (Psal. LXXXVIII, 16). Beatus vir cujus est auxilium abs te, ascensiones in corde suo disposuit, in valle lacrymarum, in loco quem posuit (Psal. LXXXIII, 6). Beati mundo corde, quoniam ipsi Deum videbunt (Matth. V, 8). Beati qui habitant in domo tua, Domine, in saecula saeculorum laudabunt te (Psal. LXXXIII, 5).



ORATIO VI [1069 1Kb] . [Col. 0872B] AD DEUM. Ne peccator pro ullo peccato desperare debeat, quia pius est et misericors Dominus, nec vult mortem peccatoris, sed vitam.

Miserere mei, Deus, secundum magnam misericordiam tuam; et secundum multitudinem miserationum tuarum dele iniquitatem meam (Psal. L, 3). Credimus quod hanc orationem Spiritus sanctus dictaverit, cujus inspiratione 250 compunctus homo peccator, sed et fidelis et sibi postulat a Deo misereri [1070 1Kb] , suasque iniquitates secundum multitudinem miserationum ejus deleri, quem et omnipotentissimum Deum et misericordissimum Dominum esse credit. Est autem hoc opus Spiritus sancti, quod peccatori sua facinora displicent, et ea agere satagit [Col. 0872C] quae Creatori suo placent. Sed et hoc suis viribus non valet, nisi ejusdem Spiritus sancti gratia illuminatus [1071 1Kb] ; cujus cor, cum per suam gratiam visitat, protinus ab omni labe vitiorum emundat. Dulcis est vero Dominus et pius erga creaturam suam, quam creavit ad imaginem suam et similitudinem (Gen. I, 27); et quam tanto ditavit honore, nullo modo nisi ejus magna iniquitate patitur perire. Est autem, est omnino universitatis Creator suavis et mitis, et multae misericordiae omnibus invocantibus se (Psal. LXXXV, 5), omnibus qui invocant eum in veritate; et voluntatem timentium se facit [1072 1Kb] , et deprecationem eorum exaudit, et per suam magnam misericordiam salvos ad sempiternam gloriam [Col. 0872D] ducit (Psal. CXLVIII, 18). Miseretur enim omnium, et nihil odit eorum quae fecit, dissimulans peccata hominum propter poenitentiam, et parcens illis, quia pius est Dominus (Eccli. II, 13). Est autem misericors Dominus peccatoribus a suis nequitiis cessantibus, et per veram poenitentiam veraeque poenitentiae bona opera suas malitias mundantibus; et per veram confessionem, veraeque confessionis sacrificium, sese [1073 1Kb] mactantibus. Est autem vera poenitentia veraque confessio, et perpetrata mala [Col. 0873A] plangere, et plangenda amplius non amittere. Quomodo vero miseretur Pater filiorum, et multo magis quam pater carnalis filiorum, miseretur pius et misericors Dominus omnium se timentium. Ipse enim novit figmentum nostrum; cognovit etiam unde nos fecit limum nostrum [1074 1Kb] . Recordatur enim quod pulvis sumus (Psal. CII, 13, 14), et cinis, sed tamen ad ejus imaginem facti. Intuentes autem vereque confitentes tantam misericordiam [1075 1Kb] Creatoris nostri erga creaturam suam, non de remissione culparum desperemus. Quoniam si ex toto corde poeniteamus, nostrasque iniquitates dignis fletibus insequamur, ejus indulgentissimam pietatem proculdubio consequemur.

Sed fortasse aliquis mente perditus, et jam ipsis [Col. 0873B] voraginibus aeternae damnationis immersus, considerans enormitatem scelerum suorum, desperans de misericordia Dei, dicere apud se praesumit: Quod consilium recuperandae salutis jam amplius invenire potero, aut quam consolationem, aliquam veniam scelerum promittentem, sperabo? Ex quo peccare potui, nunquam a peccatis et malis operibus cessavi. Peccatis peccata semper accumulavi, et peccata, quae aliquando operibus implere non potui, malis voluntatibus ac malis desideriis perficere nunquam cessavi. Tantis ergo malis et iniquitatibus [1076 1Kb] involutus, tantis criminibus et peccatis circumdatus, quid jam exspectare possum nisi aeternam perditionem aeternaeque perditionis aeternam damnationem? Aliquando vero si aliquam [1077 1Kb] misericordia [Col. 0873C] Dei peccatorum confessionem feci, et peccatorum poenitentiam a sacerdote accipiens, aliquam emendationem malorum promisi, statim, vel post parvam moram, eadem mala vel pejora peccata feci, et quasi canis reversus sum ad vomitum; quod quasi per confessionem evomueram ore et corde [1078 1Kb] , sordidius resumpsi. Juravi etiam saepius me deinceps cessare a peccatis viam iniquitatis omnino dimittere viamque justitiae sequi. Sed neque timor ipsius perjurii me a peccatis retinere potuit, neque timor Dei cuncta ab alto conspicientis.

Ecce vides, dulcissime amator hominum Deus, ecce vides de sanctuario tuo, et respicis de excelso coelorum habitaculo, miserum hominem ad te dorsum ponentem [1079 1Kb] , teque in tuis praeceptis spernentem, [Col. 0873D] et propter sua magna peccata de tua magna misericordia desperantem, et quamvis nimis miserum, et peccatorem [1080 1Kb] , respicis tamen et vides a te creatum, et dum in hac vita existit, tuis beneficiis sustentatum. Immitte, bone [1081 1Kb] Deus, in animam ejus timorem tuum, et aufer de corde ejus [Col. 0874A] timorem noxium. Respice, et illumina cor ejus obcaecatum, ut videat et intelligat quam magna sit, et quam amabilis multitudo dulcedinis tuae, Domine, quam abscondisti desperantibus de te, perfecisti autem sperantibus in te (Psal. XXX, 20). Non eum demergat, dulcissime Deus, non eum demergat tempestas aquae nec absorbeat profundum, neque urgeat super eum puteus os suum (Psal. LXVIII, 16), scilicet abyssus iniquitatum suarum, et desperatio miserationum tuarum. Credimus, clementissime creator hominum Deus, te esse omnipotentem, et omnia quaecunque vis facientem De te enim Propheta [1082 1Kb] dicit: Omnia quaecunque voluit Dominus fecit in caelo, et in terra, et in mari, et in omnibus [1083 1Kb] abyssis (Psal. CXXXIV, 6). Scimus autem quia non vis peccatores perdere, sed a peccatis cessare, [Col. 0874B] et vivere. Si ergo omnipotens es, sicut vere es, quia quidquid vis, facere potes; et non vis peccatores perdere, sed a malis resipiscere, et vivere; de multitudine miserationum tuarum non debemus desperare; sed, securi de spe veniae, misericordiam exspectare. Verum est omnino quia multa sunt et magna peccata nostra, sed certi sumus quia multa est et magna misericordia tua.

Scimus, omnipotens et misericors Deus, scimus quia tu es summus spiritus, incommutabilis et aeternus, vivens vita tua, quae tu ipse es, et aeternitate tua, et nos creatura tua, a te creati bonitate et miseratione tua. Nos autem cum peccamus, id est, cum ea quae jubes non facimus, et quae prohibes [Col. 0874C] facimus, per peccatum [1084 1Kb] nostrum morimur, licet in aliqua vita, nobis etiam mortuis tua miseratione concessa, existamus. Si vero iterum tibi obedientes existimus, et a malis operibus tua gratia adjuti nos retineamus, tibique, qui vivus spiritus es et creator noster, per bona opera jungimur, iterum reviviscimus; et post [1085 1Kb] mortem in aeterna gloria tecum victuri, si deinceps quandiu vixerimus in rectis operibus perseverantes [1086 1Kb] existamus. Eliseus propheta cum mortuus [1087 1Kb] esset et sepultus, et quidam, qui erat mortuus, ejus ossibus tangeretur, resurrexit vivus, et iterum est, meritis prophetae et tactu corporis, vivere permissus (IV Reg. XIII, 21). Si ergo tactu prophetae mortui resurrexit qui erat mortuus, multo magis nos reviviscimus, si tibi nostro [Col. 0874D] Creatori per bona opera jungimur, qui es vivus et immortalis spiritus. Miserere ergo nostri, Creator noster, miserere nostri secundum magnam misericordiam tuam, et secundum multitudinem miserationum tuarum dele iniquitatem nostram (Psal. L, 3), et resuscita nos in hac praesenti vita a morte ad [Col. 0875A] vitam [1088 1Kb] , id est a morte peccati ad justitiae vitam, et in fine saeculi per tuam misericordiam justificatos, resuscita ad aeternam gloriam. Quam ipse nobis praestare digneris, qui vivis et regnas per aeterna saecula. Amen.



251 ORATIO VII. AD DEUM. Cum confessione peccatorum, et humili petitione gratiae.

Deus piissime, Deus clemens et misericors, propitiare peccatis nostris, et praesta ut peccata quae vel auctore mortis instigati vel propria voluntate commisimus, non ad judicium tuum discutienda reserves, sed concessa gratia de sola tantum venia gratulemur, quia si ante oculos tuos, Domine, culpas [Col. 0875B] quas fecimus et plagas quas excipimus conferamus, minus est quod patimur, majus est quod meremur. Peccati poenam sentimus, et peccati pertinanaciam non vitamus. In flagellis tuis fragilitas nostra frangitur, et iniquitas nostra non mutatur. Mens aegra torquetur, cervix dura non flectitur, vita in dolore suspirat, et in opere non emendat. Si exspectas, non corrigimur; si vindicas, non duramus. Confitemur in correptione quod fecimus, obliviscimur in visitatione quod flevimus. Si impresseris manum, facienda promittimus; si suspenderis gladium, promissa non facimus. Si ferias, clamamus ut parcas; si parcis, iterum provocamus ut ferias. Si angustia veniat, tempus petimus poenitendi; si misericordia nos respexit, abutimur patientia quae pepercit. Adhuc [Col. 0875C] illata plaga vix praeterit, et jam non recolit mens ingrata quod pertulit. Si citius nos exaudias, ex misericordia insolescimus; si tardius, ex impatientia murmuramus. Te volumus servare quod promiseris, et nos non timemus non observare quod jusseris. Habes ergo, Domine, confitentes reos; parce quia pius es. Novimus quia, nisi remittas, recte nos punias, sed apud te est multa miseratio et propitiatio perabundans. Praesta ergo sine merito quod rogamus, qui fecisti ex nihilo qui rogarent.

Clamantium ad te, Domine, nostri miserere, moveat pietatem tuam vox fidelis atque flebilis, atque illa de qua totum speramus misericordia non reputet quod offendimus, dum respicit quod rogamus. Et cum grandis sit miseria esse nos reos, major sit tibi [Col. 0875D] clementia esse nos miseros. Tuo supplices auxilio ante te et criminis nostri mala ponimus et dolores, et a te precando misericordiam quam peccando repulimus exspectamus. Da igitur, Pater piissime, ut ea quae commisimus defleamus, ac per totius diei vel noctis spatia ab omnibus malorum incursibus liberos tuae pietati servire concedas. Praestetur nobis de [Col. 0876A] indulgentia tua quod rogaris accipere, quos agnoscis de nostra justitia fiduciam non habere. Erige nos, Domine Deus noster, et alleva in misericordia tua, ut communione salutis et gaudio charitatis, dum ipsi salvari ex munere cupimus, etiam fide et pace cunctarum gentium gaudeamus.



ORATIO VIII. AD DEUM.

Deus inaestimabilis misericordiae, Deus immensae pietatis, Deus conditor et reparator humani generis, qui confitentium tibi corda purgas, et accusantes ante conspectum divinae clementiae tuae ab omni iniquitatis vinculo absolvis, virtutem tuam totis exoro gemitibus, ut secundum multitudinem miserationum tuarum de omnibus iniquitatibus meis, de quibus me [Col. 0876B] accusat conscientia mea, puram mihi coram te concedas agere confessionem, veramque ex his omnibus et condignam mihi tribuas poenitentiam, quaecunque peccavi in cogitationibus pravis, in consensu malo, in consilio iniquo, in concupiscentia atque delectatione immunda, in verbis otiosis, in factis malitiosis, in visu, auditu, gustu, odoratu et tactu. Tu enim misericors ad operandum mihi animae meae salutem membra singula humanis usibus apta dedisti, sed ego miserrimus omnium et peccator te aeternae salutis amatorem contempsi, et aeterna mihi incendia inimico praeparanti consensi, lapsus sum in peccatis, corrui in delictis, in membris singulis vero modum excessi, et impiis me laboribus obnoxium feci; non enim haec narrans tuam, Domine, in me blasphemo [Col. 0876C] creaturam, sed meam a te, piissime Deus, exposco medicinam, quia me reum intelligo supra mensuram, quia ut astra coeli atque arenam maris, ita mea innumerabilia cognosco esse delicta. Insuper etiam ira, tristitia, acedia, jactantia atque desidia. Unde principalibus vitiis obnoxium me esse profiteor; sed tu, qui non vis mortem peccatoris, respice in me et miserere miseri hujus.



ORATIO IX [1089 1Kb] . AD DEUM.

Omnipotens Deus, et misericors Pater, et bone Domine, miserere mihi peccatori. Da mihi veniam peccatorum meorum, cavere et vincere omnes insidias, et tentationes et delectationes noxias, perfecte [1090 1Kb] mente et actu vitare [1091 1Kb] quae prohibes, [Col. 0876D] facere et servare quae jubes, credere, sperare, amare, velle quod [1092 1Kb] et quantum et tu scis et vis, compunctionem humilitatis et pietatis, discretam abstinentiam et carnis mortificationem, ad te amandum, orandum, laudandum, meditandum, ad omnem secundum te actum et cogitatum, puram, sobriam, devotam mentem, veracem et efficacem mandatorum [Col. 0877A] tuorum notitiam, dilectionem, facilitatem et effectum [1093 1Kb] , semper, Domine, ad meliora cum humilitate proficere et nunquam deficere. Ne committas me, Domine, voluntati meae [1094 1Kb] , nec humanae ignorantiae, aut infirmitati, neque meis meritis, nec ulli alii [1095 1Kb] quam tuae piae dispositioni. Sed tu ipse clementer dispone me et omnes cogitatus et actus meos [1096 1Kb] in beneplacito tuo, ut fiat a me, et in me et de me, tua semper sola [1097 1Kb] voluntas. Libera me ab omni malo, et perduc [1098 1Kb] me in vitam aeternam. Amen.



252 ORATIO X [1099 1Kb] . AD DEUM. Pro vitiis resecandis, et virtutibus obtinendis.

Domine Deus meus, da cordi meo te desiderare [Col. 0877B] [1100 1Kb] , desiderando quaerere, quaerendo invenire, inveniendo amare, amando mala mea redimere, redempta non iterare; da, Domine Deus meus, cordi [1101 1Kb] meo poenitentiam [1102 1Kb] , spiritui contritionem, oculis lacrymarum fontem, manibus eleemosynae largitatem. Rex meus, exstingue in me desideria carnis, et accende ignem tui [1103 1Kb] amoris. Redemptor meus, expelle a me spiritum superbiae, et concede mihi propitius spiritum humilitatis [1104 1Kb] tuae. Salvator meus, amove a me furorem irae, et indulge mihi benignus scutum patientiae [1105 1Kb] . Creator meus, evelle a me animi rancorem [1106 1Kb] , et largire mitis mentis [1107 1Kb] dulcedinem. Da mihi, clementissime Pater, solidam fidem [1108 1Kb] , spem congruam, charitatem continuam [1109 1Kb] .
[Col. 0877C]

Rector meus, averte a me animi vanitatem [1110 1Kb] , mentis inconstantiam, cordis vagationem, oris scurrilitatem, oculorum elationem, ventris ingluviem, opprobria proximorum, scelera detractionum, curiositatis pruriginem, divitiarum cupiditatem [1111 1Kb] , potentatuum rapinam, inanis gloriae appetitum, [Col. 0878A] hypocrisis malum, adulationis venenum, contemptum inopum, oppressionem debilium, avaritiae ardorem, invidiae, rubiginem, blasphemiae mortem. Reseca in me, Factor meus, temeritatem, iniquam [1112 1Kb] pertinaciam, inquietam otiositatem [1113 1Kb] , somnolentam pigritiam [1114 1Kb] , mentis hebetudinem, cordis caecitatem, sensus obstinationem, morum truculentiam, boni inobedientiam, consilii repugnantiam [1115 1Kb] , linguae effrenationem, pauperum praedam, impotentum violentiam, innocentum calumniam, subditorum negligentiam, circa domesticos crudelitatem, adversus familiares impietatem, erga proximos [1116 1Kb] duritiam.

Deus meus, misericordia mea, oro te per dilectum Filium tuum, da mihi opera misericordiae, pietatis [Col. 0878B] studia, compati afflictis, subvenire egenis, sucurrere miseris, consulere erroneis, consolari moestos, relevare oppressos, pauperes recreare, flebiles refovere, dimittere debitoribus, parcere in me peccantibus, odientes me diligere, pro malis bona reddere, neminem despicere, sed omnes honorare [1117 1Kb] , bonos imitari, malos cavere, virtutes amplecti, vitia rejicere, in adversis patientiam, in prosperis continentiam, custodiam oris, et ostium circumstantiae labiis meis (Psal. CXL, 3), terrena calcare, coelestia desiderare [1118 1Kb] .

Ecce, Plasmator meus, multa rogavi, cum nec pauca [1119 1Kb] promerui. Fateor, heu fateor! non solum quae postulo non debentur dona [1120 1Kb] , sed multa mihi debentur et exquisita supplicia. Sed animam me [1121 1Kb] [Col. 0878C] publicani, meretrices et latrones, qui a faucibus hostis momentaneae poenitudinis humilitate eruti [1122 1Kb] sinu recipiuntur [1123 1Kb] Pastoris. Tu enim factor omnium Deus, licet in cunctis operibus tuis sis mirabilis, mirabilior tamen credideris esse in visceribus pietatis [1124 1Kb] . Unde de temetipso per quemdam servum [Col. 0879A] tuum dixisti: Miserationes [1125 1Kb] ejus super omnia opera ejus (Psal. CXLIV, 9); et quasi de singulo loquentem, de universo populo tuo te dixisse confidimus: Misericordiam autem [1126 1Kb] meam non dispergam ab eo (Psal. LXXXVIII, 34). Nullum enim spernis, neminem abjicis, neminem perhorrescis, nisi forte qui te amens exhorruerit [1127 1Kb] . Ergo non modo iratus non percutis [1128 1Kb] , sed te irritantibus bona, si quaesierint, tribuis, Deus meus, cornu salutis meae, et susceptor meus (Psal. XVII, 3). Ego infelix te irritavi, ego malum coram te feci (Psal. L, 6), furorem tuum provocavi, iram promerui; peccavi, et passus es; deliqui, et adhuc sustines. Si poenitet [1129 1Kb] , parcis; si revertor, suscipis; insuper dum differo, praestotaris. Revocas errantem, invitas repugnantem, excitas [Col. 0879B] torpentem [1130 1Kb] , amplecteris redeuntem, doces ignorantem, moerentem mulces, a ruina suscitas, post lapsum reparas, petenti largiris, quaerenti inveneris, pulsanti aperis (Luc. XI, 10).

Ecce, Domine Deus salutis meae, quid opponam nescio, quid respondeam ignoro; nullum abs te confugium [1131 1Kb] , nullum abs te patet latibulum [1132 1Kb] . Ostendisti mihi bene [1133 1Kb] vivendi viam, dedisti gradiendi scientiam, minatus es mihi gehennam, et pollicitus es mihi paradisi [1134 1Kb] gloriam. Nunc, Pater misericordiarum, et Deus totius [1135 1Kb] consolationis (II Cor. I, 3), confige timore tuo carnes meas (Psal. CXVIII, 120), quatenus quae minaris, metuendo evadam, et redde mihi propitius laetitiam salutaris tui (Psal. L, 14), ut quae spondes diligendo percipiam [1136 1Kb] . Fortitudo [Col. 0879C] mea, Domine, firmamentum meum, et refugium [1137 1Kb] meum, et liberator meus (Psal. XVII, 2, 3), suggere mihi quid [1138 1Kb] de te cogitem, doce quibus te sermonibus [1139 1Kb] invocem, da quibus operibus [1140 1Kb] te placem [1141 1Kb] . Scio namque, scio unum, quod placaris; et aliud, quod non spernis. Est utique spiritus contribulatus tibi sacrificium, et acceptas cor contritum et humiliatum (Psal. L, 19). His me, Deus meus, [Col. 0880A] redemptor meus [1142 1Kb] , dita muneribus. His contra inimicum muni protectionibus, hoc de flammis vitiorum praesta refrigerium [1143 1Kb] , hoc a desideriorum passionibus pande pius refugium. Fac, Domine, virtus salutis meae (Psal. CXXXIX, 8), ne sim in eorum ordine qui ad tempus credunt et in tempore tentationis [1144 1Kb] recedunt (Luc. VIII, 13). Obumbra caput meum in die belli (Psal. CXXXIX, 8), esto spes mea in die afflictionis, et salus in tempore tribulationis [1145 1Kb] .

En, Domine, illuminatio mea et salus mea (Psal. XXVI, 1), rogavi quibus egeo, intimavi quae timeo, sed remordet me conscientia, reprehendunt me cordis secreta, et quod amor ministrat, timor dissipat, zelus incitat, metus increpat; acta mea, formidinem, [Col. 0880B] sed tua [1146 1Kb] ingerit pietas fiduciam. Tua hortatur benignitas, mea retardat [1147 1Kb] malignitas; et, ut verius fatear, occurrunt memoriae phantasmata vitiorum [1148 1Kb] , quae reverberant audaciam [1149 1Kb] praesumentium animorum. Cum enim quis odio [1150 1Kb] dignus sit, qua fronte gratiam peccatorum requirit [1151 1Kb] ? Cum poena [1152 1Kb] debetur, qua temeritate gloria poscitur [1153 1Kb] ? Lacessit judicem, qui, postposita satisfactione delicti, quaerit praemiis honorari [1154 1Kb] . Regi insultat obnoxius supplicio, qui flagitat donari indebito bravio [1155 1Kb] . Et dulcem patris [1156 1Kb] affectum stultus exacerbat filius, qui, post illatas contumelias, ante poenitudinem haereditatis usurpat celsitudinem. Quid, mi Pater, me egisse recolo? merui mortem, et peto vitam; commovi Regem meum, cujus impudens [Col. 0880C] nunc invoco praesidium [1157 1Kb] ; contempsi Judicem [1158 1Kb] quem temere postulo adjutorem; insolens renui audire patrem, quem deinum praesumo habere tutorem.

Heu mihi! quam sero venio, heu, heu! quam tarde festino, heu me! quia curro post vulnera, dedignans [1159 1Kb] incolumis praecavere jacula; neglexi prospicere tela, modo sollicitor de morte vicina. Vulnera [Col. 0881A] vulneribus inflixi, quia scelera sceleribus addere non timui; recenti tabe [1160 1Kb] cicatrices respersi, quia prisca flagitia modernis iniquitatibus [1161 1Kb] reciprocavi, et quae divina solidaverat medicina [1162 1Kb] , mea resolvit prurigo phrenetica. Cutis, quae superducta vulneribus morbum celaverat, sanie erumpente putruit, quia iterata iniquitas concessam misericordiam exinanivit. Novi quippe scriptum: In quacunque die justus peccaverit, omnes justitiae ejus in oblivione erunt (Ezech. XXXIII, 13). Si justitia aboletur justi ruentis, quanto magis poenitentia peccatoris in idipsum revertentis [1163 1Kb] ? Quoties ut canis redii ad vomitum, et quasi sus repetii luti volutabrum [1164 1Kb] . Fateri 253 mihi itaque difficile est, quia et recordari est impossibile quot mortalium homines ignorantes [Col. 0881B] peccare docui [1165 1Kb] , nolentibus delinquere persuasi, resistentes coegi, volentibus consensi, quot sane gradientibus laqueum induxi [1166 1Kb] , viam quaerentibus foveam detexi, mala patrare non horrui, donorum Dei oblivisci [1167 1Kb] non metui. Sed tu, juste Judex, signasti [1168 1Kb] quasi in sacculo peccata mea [1169 1Kb] (Job XIV, 17), observasti [1170 1Kb] omnes semitas meas, et cunctos gressus meos dinumerasti (Ibid., 16). Tacuisti semper, siluisti, patiens fuisti. Vae mihi! demum loqueris quasi parturiens (Isai. XLII, 14).

Deus deorum, Domine, praestabilis super malitia [1171 1Kb] , novi quia manifeste venies [1172 1Kb] (Psal. XLIX, 3); novi quia non semper silebis, cum in conspectu tuo ignis exardescet, et in circuitu tuo tempestas ingruerit valida, cum advocaveris coelum desursum [1173 1Kb] , [Col. 0881C] et terram discernere populum tuum (Ibid., 14). Ecce tot [1174 1Kb] millibus populorum nudabuntur omnes iniquitates meae, tot agminibus angelorum patebunt [1175 1Kb] universa scelera mea [1176 1Kb] , non solum actuum, sed etiam cogitationum simulque locutionum [1177 1Kb] . Tot [Col. 0882A] judicibus inops astabo quot me [1178 1Kb] praecesserunt in bono opere. Tot arguentibus confundar quot mihi [1179 1Kb] praebuerunt bene vivendi exempla [1180 1Kb] . Tot convincar testibus [1181 1Kb] quot me monuerunt [1182 1Kb] proficuis sermonibus, seque imitandos [1183 1Kb] justis mihi dederunt actionibus. Domine, mi Deus, non suppetit quid dicam, non occurrit quid respondeam [1184 1Kb] ; et seu jam illi intersim discrimini, urget me [1185 1Kb] conscientia, cruciant et cordis [1186 1Kb] arcana, coarctat avaritia, accusat superbia, consumit invidia, inflammat concupiscentia, incestat luxuria, dehonestat gula, con futat ebrietas, detractio lacerat, ambitio supplantat, rapacitas obligat [1187 1Kb] , discordia dissipat, ira perturbat, levitas dejicit [1188 1Kb] , torpor opprimit, hypocrisis fallit, adulatio frangit, favor attollit, calumnia [Col. 0882B] pungit.

Ecce, liberator meus de gentibus iracundis (Psal. XVII, 48), ecce cum quibus vixi a diebus [1189 1Kb] nativitatis meae, quibus et studui, quibus et fidem [1190 1Kb] servavi; ipsa me studia quae dilexeram damnant, quae laudaveram vituperant. Hi sunt quibus acquievi amici, quibus parui magistri, quibus servivi domini, consules quibus credidi, cives quibus cohabitavi, domestici quibus consenui [1191 1Kb] . Heu mihi! rex meus, et Deus meus, quia incolatus meus prolongatus est (Psal. CXIX, 5). Vae mihi, illumatio mea: qui habitavi [1192 1Kb] cum habitantibus Cedar (Ibid.). Et cum David sanctus [1193 1Kb] dixerit, multum, quanto magis ego infelix dicere possum, nimis incola fuit anima mea! (Ibid.) Firmamentum meum, Deus, non justificabitur [Col. 0882C] [1194 1Kb] in conspectu tuo omnis vivens (Psal. CXLII, 2). Spes mea, non est in filiis hominum, quem si remota pietate judicaveris, justum invenias [1195 1Kb] ; et nisi praeveneris miserando impium, non erit quem glorifices pium [1196 1Kb] . Credo namque, salus mea, quod [Col. 0883A] audivi [1197 1Kb] , quoniam benignitas [1198 1Kb] tua ad poenitentiam me adducit (Rom. II, 4). Turris fortitudinis, sonuerunt necessaria mihi labia tua [1199 1Kb] : Nemo potest venire ad me, nisi Pater meus, qui [1200 1Kb] misit me, traxerit eum (Joan. VI, 44).

Enim vero quia ita instruxisti [1201 1Kb] me, tantaque propitius institutione [1202 1Kb] formasti, totis medullis cordis, toto nisu mentis te [1203 1Kb] rogo, omnipotens Pater, cum dilectissimo Filio tuo [1204 1Kb] ; teque, dulcissima Proles, cum serenissimo invoco Paracleto. Trahe me, quatenus post te currens in odorem unguentorum tuorum delecter [1205 1Kb] (Cant. I, 3). Quam magna, Domine, Deus meus [1206 1Kb] , multitudo dulcedinis tuae, quam abscondisti timentibus te! (Psal. XXX, 20.) Abscondisti, quia conservasti, non quia abscondisti. [Col. 0883B] Abstulisti, cum eo magis [1207 1Kb] multiplicasti. Solet aliquando quod absconditur diligentius investigari, et inventum arctius amari; dilata in te non minuuntur, sed magis crescunt desideria; non est ergo tuus amor transitorius, sed aeternus. Qui te diligunt non tepescunt, sed fervescunt. Non est tuus amor otiosus, memoria tua super mel dulcis et meditatio [1208 1Kb] de te plus quam cibus suavis. De te loqui plena est refectio, te nosse perfecta consolatio, tibi adhaerere vita aeterna, a te separari mors perpetua. Fons vivus his qui te sitiunt, esca indeficiens qui te esuriunt. Gloria te quaerentibus, gaudium invenientibus. Odor tuus suscitat mortuos, respectus curat aegros, lux tua omnem fugat caliginem, visitatio tua cunctam repellit tristitiam. Nullus [Col. 0883C] apud te moeror, procul a te omnis dolor, nulla tecum moestitia, et nulla indigentia. Ubi tu, nulla necessitas [1209 1Kb] , nullius boni est difficultas, nunquam ibi tenebrae, nec terror nominatur gehennae, nullius noctis tecum caecitas [1210 1Kb] , nec tumultus improbitas, nunquam famis sitisque inopia, frigoris nec aestus circa te moratur penuria, non invaletudo corporis, prorsus nec corruptio mentis, non zelus, neque contentio, nec omnino ambitio; illinc abest sollicitudo finis, et cura mortis, labor senectutis, et languor aegritudinis; ibi nescitur passio aeris, et varietas temporis. Haec est enim magna multitudo dulcedinis [Col. 0884A] tuae, Domine, quam abscondisti tementibus te, sed perfecisti sperantibus in te [1211 1Kb] (Ibid.).

O quam bona absconsio, quae efficitur perfectio! non enim haec absconsio aestimatur perditio, sed magis conservatio, quae fit perfectio. O gloriose Rex, quam vera sunt tua judicia justificata in semetipsa, vere desiderabilia super aurum [1212 1Kb] et lapidem pretiosum multum, dulciora super mel et favum! (Psal. XVIII, 10, 11.) O vita mea, Deus meus, rogo te per nomen Redemptoris mei dilecti [1213 1Kb] Filii tui, largire propitius ut custodiam ea. Cognovi namque quia in custodiendis illis retributio multa (Ibid., 12). Gloria mea, Deus meus, abscondis thesaurum tuum, ut incites cupidum, recondis margaritam, ut augeas quaerentis amorem; differs dare, ut doceas petere; [Col. 0884B] dissimulas audire petentem, ut facias perseverantem. Postremo, incipientibus promittis [1214 1Kb] ; nonnisi [1215 1Kb] vere perseverantibus salutem tribuis [1216 1Kb] , quod plane indicat illa flebilis, quae tuum in sepulcro Christum, imo te in Christo, quaerebat durantibus [1217 1Kb] adhuc tenebris, quam accenderas ut quaereret; sed quaerenti disparebas, ut perseveraret; perseveravit sperans, et speravit perseverans; et quia in spe [1218 1Kb] perseveravit, videre te meruit. O beata visio [1219 1Kb] , et plena exsultatio! O summum gaudium, et consummantum desiderium! O desiderabilis vultus, et jucundus [1220 1Kb] aspectus! O beata spes [1221 1Kb] , et felix perseverantia! nisi enim speraret, non perseveraret, et nisi perseveraret, spei fructum non perciperet. Sic enim, Deus meus, misericordia mea, [Col. 0884C] absconderis timentibus te, ut inveniaris sperantibus in te; sic elongaris a quaerentibus [1222 1Kb] , ut appropinques perseverantibus: Qui elongant se a te, peribunt (Psal. LXXII, 27); qui autem exspectant te, confundentur (Psal. XXIV, 3). Qui timent te, sperent in te, quoniam protector et adjutor eorum es (Psal. CXIII, 11). Per timorem pervenitur ad [1223 1Kb] amorem. Timendus est, ut Dominus; amandus, ut Pater. Timor tuus sanctus permanet, quia sanctos permanere facit, quos possidet. Nihil deest timentibus te, quia oculi tui super eos, et aures tuae in preces eorum (Psal. XXXIII, 16). Misericordia mea et refugium [Col. 0885A] meum, susceptor meus et liberator meus, sic timorem adhibe mihi quatenus amorem [1224 1Kb] subinferas; sic irroga metum ut tui augeas desiderium; sicque me fac participem timentium te, ut et custodientium mandata tua facias (Psal. CXVIII, 63), ut per timoris servitutem ad amoris pertingere merear gratiam, per quam tandem perveniam ad tuam gloriam. Amen [1225 1Kb] .



254 ORATIO XI. AD DEUM.

Domine Deus, omnipotens Pater, et bone Deus Jesu, miserere mihi peccatori, et da mihi veniam peccatorum meorum. Da mihi cavere et vincere omnes insidias inimicorum meorum, et tentationes et delectationes noxias, perfecte mente et actu vitare [Col. 0885B] quae prohibes facere, servire tibi et amare te quantum scis et vis, et vivere secundum tuam voluntatem. Da mihi, Domine, compunctionem cordis, exercitium pietatis, virtutem humilitatis, discretam abstinentiam, carnis mortificationem, rectum introitum ad te orandum et amandum, meditandum et laudandum ad omnem secundum te actum, cogitationem perfectam, sobriam et veracem, et mentem strenuam et efficacem. Da mihi, Domine, mandatorum tuorum notitiam et dilectionem et delectationem, facilitatem et effectum in custodiendis illis, et jugem perseverantiam ad meliora, cum humilitate proficere et nunquam deficere. Ne derelinquas me, Domine, nec humanae infirmitati vel ignorantiae, nec meritis meis, nec ulli alii rei, nisi tuae dispositioni. [Col. 0885C] Tu, Domine, clementer dispone me, et omnes cogitatus et actus meos in beneplacito tuo, ut fiat a me, et in me et de me tua solum semper voluntas. Libera me, Domine, ab omni malo, et da mihi omne bonum, id est te ipsum, ut gaudium meum sit in te, qui es vita aeterna. Amen.



ORATIO XII. AD DEUM. Laus Dei, cum gratiarum actione devota.

Tibi ago laudes et gratias, Deus meus, misericordia mea, qui me ad tuam cogitationem perducere et per sacri baptismatis ablutionem inter adoptionis filios aggregare dignatus es. Tibi ago laudes et gratias, qui me ab ipsis rudimentis infantiae usque ad hanc horam per multa defluentem peccata, immensae [Col. 0885D] bonitatis tuae patientia, ad emendationem exspectas. Te laudo et glorifico, qui me brachio virtutis tuae de multis angustiis, calamitatibus et miseriis frequenter liberasti, qui me hactenus de aeternis suppliciis et de corporis hujus cruciatibus eruisti. Te laudo et glorifico, qui mihi sospitatem membrorum, tranquillitatem temporum, amorem, affectum et charitatem servorum tuorum in me, quae sunt dona tuae pietatis, conferre dignatus es. Sancte sanctorum, qui sanctificas omnia, benedico te, glorifico te, adoro te, gratias tibi ago. Benedicant te omnes [Col. 0886A] creaturae tuae, benedicant te omnes angeli et sancti tui. Sic benedicamus te in vita mea. Adoret te et glorificet et benedicat omnis interior et exterior compago mea. Salus mea, lux mea, illuminatio mea, benedicant te oculi mei, quos fecisti et praeparasti ad contemplandam speciem serenitatis tuae. Dulcedo mea, delectatio mea, benedicant te aures meae, quas fecisti et praeparasti ad audiendam vocem jucunditatis tuae. Suavitas mea, recreatio mea, benedicant te nares meae, quas fecisti ut vivant et delectentur in odore unguentorum tuorum. Laus mea, canticum meum novum, exsultatio mea, benedicat te et magnificet lingua mea, quam fecisti et praeparasti ut enarrem mirabilia tua. Sapientia mea, meditatio mea, consilium meum, adoret semper et benedicat [Col. 0886B] cor meum, quod praeparasti et dedisti mihi ad dignoscendas inaestimabiles miserationes tuas. Vita mea, beatitudo mea, benedicat te, licet peccatrix, anima mea, quam fecisti et praeparasti ad perfruendum bonis tuis.

Adorande, tremende, colende, pater metuende, benedico te, quem amavi, quem quaesivi, quem semper optavi. Deus meus, amator meus, te sitio, te esurio, te desidero, te supplico, te totis visceribus totisque gemitibus concupisco. Et sicut mater unici Filii sui orbata praesentia sedet ad locum monumenti ejus, plorans semper et ejulans, sic et ego non quantum debeo, sed quantum valeo, memor passionis tuae, memor alaparum, memor flagellorum, memor vulnerum tuorum, memor qualiter pro me [Col. 0886C] occisus es, qualiter conditus es, qualiter sepultus et ubi, sedeo cum Maria plorans ad monumentum mentis meae. Ubi te fides sepelivit, spes quaerit ut inveniat, charitas ut perungat. Benignissime, serenissime, suavissime, quis mihi det ut inveniam te foris et deosculer, et respergam lacrymis loca vulnerum, fixuras clavorum? Filiae Jerusalem, nuntiate dilecto quia amore langueo (Cant. V, 8). Appareat mihi, ostendat se mihi. Vocet me nomine meo, compescat me a dolore meo.

Non enim capit in me dolor meus, quandiu peregrinus sum a te, Deus meus. Age jam, Domine, revela faciem tuam, ostende supplicibus misericordiam tuam. Scimus peractam resurrectionem, declara in oculis nostris beatam incorruptionem. Admirabilis, [Col. 0886D] inaestimabilis, incomparabilis, te volebam, te sperabam, te quaerebam. En ipse venis purpuratus; rubrum est indumentum tuum (Isai. LXIII, 2). Lavasti in vino stolam tuam, et in sanguine uvae pallium tuum (Gen. XLIX, 11). Percussisti caput de domo impii, egressus in salutem populi tui (Hab. III, 13).

Mane nobiscum, Domine, mane vel usque mane. Fruamur interim praesentia tua. Laetemur atque delectemur in resurrectione tua. Ingruunt tenebrae, urget diem vesper. Illuminet vultum suum super nos [Col. 0887A] Sol noster, lumen nostrum, Christus Deus noster (Psal. LXVI, 2). Sed quid agis, heu! mi Domine, heu! anima mea? Quid dicam, vel quid faciam, aut quo vadam? Jamjam elevas manus tuas. En ipse ingrederis vias tuas. Occurrunt coeli, sternuntur poli, paratur nubes ascensuro; ego tibi solas orbitatis meae lacrymas offeram recessuro. Erunt lacrymae meae panes mihi die ac nocte (Psal. XLI, 4). Pascar fletibus meis, potabo animam meam doloribus meis. Deficiet in dolore vita mea, et anni mei in gemitibus (Psal. XXX, 11). Quid enim mihi est in coelo, et a te quid volui super terram? (Psal. LXII, 25.) Anima mea desiderabit te in nocte, sed et spiritus meus in praecordiis meis de mane vigilabit ad te (Isai. XXVI, 9). Venies ad nos interim, Domine, quoniam bonus [Col. 0887B] es, nec tardabis (Hebr. X, 37), quia pius es. Tibi gloria in saecula saeculorum. Amen.



255 ORATIO XIII. AD DEUM. Pro patre, et matre, et parentibus, et amicis.

Dominator Domine Deus, qui mirabiliter cuncta condidisti, et tua dispositione creasti omnia; qui jussisti conditionem propagandae sobolis ex viro et femina esse, et praecepisti dilectionem circa patrem et matrem exhibendam, exaudi me, misericors Deus, clamantem ad te pro salute genitoris mei et genitricis meae, quos et tua providentia mihi humillimo praeparare dignatus es; seu pro fratribus meis, ac sororibus, omnibusque qui mihi peccatori ex carnali consanguinitate, vel familiaritate, vel promissione [Col. 0887C] seu commissione conjuncti sunt, tam vivis quam defunctis, quorum nomina et merita tibi Domino Deo universorum cognita sunt, ut defunctis vitam aeternam concedere digneris, et viventes ab omni malo defendas, et in viam salutis eos disponas; quatenus per veram confessionem, veramque emendationem suorum omnium delictorum, peccata dimittas, ut, carne exuti, coelesti participatione efficiantur haeredes. Exaudi me miserum, clementissime Deus, supplicantem ad te pro animabus famulorum famularumque tuarum, qui mihi bene volunt et faciunt, et serviunt, et qui mihi suas eleemosynas largiti sunt, et de quibus eleemosynas recepi, quorum nomina tibi Domino Deo universorum cognita [Col. 0887D] sunt, et qui se meis orationibus commendaverunt, ut eis tuae misericordiae beneficia impendas, et in loco tibi placentium collocare digneris, Salvator mundi, qui cum Deo Patre et Spiritu sancto vivis et regnas, etc.
[Col. 0888A]


ORATIO XIV [1226 1Kb] . AD SPIRITUM SANCTUM.

Jam et divini [1227 1Kb] amor numinis, Patris omnipotentis, prolisque beatissimae sancta communicatio, omnipotens Paraclete Spiritus, moerentium consolator clementissime, jam cordis mei penetralibus potenti illabere virtute, et tenebrosa quaeque laris neglecti [1228 1Kb] latibula corusci luminis fulgore pius inhabitator [1229 1Kb] laetifica, tuique roris abundantia longo ariditatis marcentia squalore visitando fecunda. Saucia interioris hominis arcana tui amoris jaculo, et torpentis [1230 1Kb] medullas jecoris flammis salutaribus penetrando succende, sanctique fervoris igne illustrando, intima mentis [1231 1Kb] et corporis universa depasce. Pota me torrente voluptatis tuae (Psal. [Col. 0888B] XXXV, 9), ut nihil jam mundanorum degustare libeat veneratae dulcedinis. Judica me, Domine [1232 1Kb] , et discerne causam meam de gente non sancta (Psal. XLII, 1); doce me facere voluntatem tuam, quia Deus meus es tu (Psal. CXLII, 10). Credo ergo quod quemcunque inhabitaveris, Patris [1233 1Kb] , ac pariter Filii domicilium condis. Beatus qui te merebitur hospitem: quoniam per te [1234 1Kb] Pater et Filius apud eum facient [1235 1Kb] mansionem (Joan. XIV, 23).

Veni jam, veni, benignissime dolentis animae consolator in [1236 1Kb] opportunitatibus, et in tribulationibus adjutor (Psal. IX, 10). Veni, mundator scelerum, curator vulnerum. Veni, fortitudo fragilium, relevator labentium; veni, humilium doctor, superborum destructor. Veni, orphanorum pius pater, [Col. 0888C] viduarum dulcis judex. Veni, spes pauperum, refocillator deficentium. Veni, navigantium [1237 1Kb] sidus, naufragantium [1238 1Kb] portus. Veni, omnium viventium singulare decus, morientium unica salus. Veni, sanctissime Spiritus, veni et miserere mei, apta me tibi: et condescende [1239 1Kb] propitius mihi, ut mea tuae magnitudini exiguitas, roborique tuo mea imbecillitas, secundum multitudinem tuarum complaceat miserationum, per Jesum Christum Salvatorem meum, qui cum Patre in tua unitate vivit et regnat in saecula saeculorum. Amen.



ORATIO XV. AD CHRISTUM, Cum recordatione beneficiorum ejus, et humanae [Col. 0888D] miseriae.

Ad te, dulcissime et benignissime Domine Jesu Christe, qui fons pietatis es et misericordiae, potissime me converto; quia et per potentiam divinitatis tuae, qua cum Patre et Spiritu sancto unus Deus omnia ex nihilo fecisti, me creatum esse fateor; et [Col. 0889A] per incarnationem tuam, quam in proprietate personae tuae, cooperante tamen Patre et Spiritu sancto, suscepisti, me refectum et renovatum esse scio. Oro itaque dulcissimam misericordiam tuam, piissime et suavissime Domine Jesu, per sanctam annuntiationem tuam, miserere infelicis animae meae. Dulcissime Domine Jesu Christe, per sanctam incarnationem et nativitatem tuam, miserere animae meae. Dulcissime Domine Jesu, Christe, per circumcisionem tuam, miserere mei. Dulcissime Domine Jesu, per sanctam infantiam tuam, miserere mei. Dulcissime Domine Jesu, per juventutem tuam, miserere mei. Dulcissime Domine Jesu, per baptismum tuum, miserere mei. Dulcissime Domine Jesu, per jejunium tuum, famem et fatigationem, miserere mei. Dulcissime [Col. 0889B] Domine Jesu, per miracula tua, per quae, etsi homo verus eras, verus Deus agnoscebaris, miserere mei. Dulcissime Domine Jesu, per flagella, sputa et alapas quas pro nobis suscepisti, miserere mei. Dulcissime et misericordissime Domine Jesu, per spineam coronam, quam in capite tuo portasti, ut spineas peccatorum nostrorum auferres, miserere mei. Miserere mei, dulcissime Domine Jesu, per crucem tuam, et mortem quam 256 in eadem cruce passus es, ut nos a morte redimeres. Miserere mei, Domine Jesu, per sepulcrum tuum in quo secundum carnem jacuisti, et per benignissimam descensionem tuam ad inferos, in quibus fideles et amicos tuos, qui te ibi suum dulcissimum Redemptorem diu exspectaverant, visitasti; visitans a daemoniaca [Col. 0889C] dominatione, gloriose triumphans misericorditer eripuisti; infernalibus furiis suum principem valenter incusantibus quod te, in quo de suo nihil invenerat, injuste interfecerit; pro qua injusta interfectione juste tunc perdebant quos tandiu captivos et suis infeliciter vinculis alligatos tenuerant. Miserere mei, Domine dulcissime et benignissime Jesu, per gloriosam resurrectionem tuam, qua tertia die, postquam pro peccatoribus occisus es, discipulis et amicis tuis de tua morte dolentibus et nimis afflictis vivus et immortalis apparuisti, et per dulcissima colloquia tua, quae cum eis per dies quadraginta post resurrectionem tuam habuisti; in quibus in multis argumentis apparens eis, et loquens de regno Dei, eosque confortans et refovens [Col. 0889D] et cum eis saepius convescens (Act. I, 3), praemissis evidentissimis signis et veritate tuae carnis, in qua mortem passus es, auferens ab eorum cordibus omnem dubitationem, ad fidem et credulitatem tuae resurrectionis solidasti. Miserere mei, dulcissime Domine Jesu, per admirabilem ascensionem tuam, qua discipulis tuis et matre tua Virgine aspicientibus, coelos petens, humanam naturam, quam misericorditer pro peccatoribus susceperas, et in qua mortem passus mortem destruxeras, ad dexteram Patris collocasti. Miserere mei, dulcissime Domine Jesu, per adventum sancti Spiritus, quem sicut promiseras discipulis tuis die Pentecostes misisti: quo impleti et vehementissime confortati, omni timore [Col. 0890A] postposito, veritatem tuae resurrectionis cunctis gentibus annuntiarent, eosque docerent quod si in te crederent et tuis praeceptis obedirent, omni dubitatione posthabita, regnum coelorum post mortem carnis ascenderent, et in aeterna gloria tecum feliciter regnarent. Miserere mei, dulcissime Domine Jesu, per reditum tuum ad judicandos vivos et mortuos, quo judicio malos a bonis separans, aeterna perditione damnabis; bonos vero tecum ad coelos ducens, in aeterna felicitate collocabis.

His dulcissimis recordationibus et piis memoriis animatus, dulcissime Domine Jesu, et haec tanta beneficia infirmis et peccatoribus a te misericorditer collata, dum in secreto pectoris mei dulciter et cum magna admiratione volvo et revolvo; infirmas [Col. 0890B] memorias et recordationes peccati, quae ad damnationem et damnationis perditionem trahunt, tua opitulante bonitate, aliquando respuo; et ea quae divina sapiunt, et infirmam animam et peccatricem sublevare solent, respicio, veneror et amplector. Sed heu infelici animae meae, dulcissime et benignissime Domine! heu tantae perditioni infelicem animam tam graviter vexanti, et nisi misericordissima pietate tua sustineatur, in puncto ad infernum descendenti! Ecce enim dum cordis mei secretum diligenter inspicio, ipsam infelicem, animam meam, quam ante divinam majestatem tuam mundam et immaculatam stare putaveram, veneno malitiae et iniquitatis non parum infectam invenio. Saepius vero dum etiam causa alicujus utilitatis cum [Col. 0890C] aliquo loqui incipio, statim, vel post parvam moram, in detractionem incurro, vel pro aliqua re impudenter murmuro, vel vitio curiositatis ineptae succumbo, vel malarum cogitationum turpitudines motusque illicitos et impudicos in ipsis interioribus meis sustineo. Iterum atque iterum heu tantae infelicitati, tantaeque perditioni! Fateor, dulcissime Jesu, et expando coram te iniquitates meas, quas intus patitur misera anima mea. Dum enim ea quae retro sunt obliviscens ad ea quae ante sunt me extendere volo, atque in his dulcissimis recordationibus, quas superius commemoratus sum, diutius si possem [al. possum] delectari cupio, atque omnes cogitationes meas quasi in fasciculum colligens, omni perturbatione animi remota, adhaerere Deo perseveranti [Col. 0890D] continuatione desidero, subito nescio qua miseria me relabi ad inania et noxia conspicio: et tanquam mors subito [al. subita] interficiens, vel quemadmodum canis rabidus, qui nec percussione repulsus a laceratione hominis se temperat, carnalis delectatio omnem tranquillitatem animi, omnemque rectitudinem justitiae, quam me credebam habere, perturbat ac destruit. Et qui putabam me stare in arce virtutum pro suavi odore earum, sentio intolerabilem ac teterrimum fetorem vitiorum.

Quid ergo faciam, dulcissime Domine Jesu, amator hominum et creator, reformator et Redemptor peccatorum? Quo me convertam tantis circumdatus malis, tantis involutus pessimarum [Col. 0891A] delectationum tenebris? Infelix ego homo, quis me liberabit de corpore mortis hujus. Quis autem, nisi gratia Domini mei Jesu Christi? (Rom. VII, 24.) Miserere ergo, dulcissime Domine Jesu, miserere creaturae tuae, miserere peccatricis animae meae. Intende, dulcissime Domine Jesu, intende miseriae ejus, et libera eam; propter inimicos ejus eripe eam (Psal. LXVIII, 19). Illumina oculos ejus, ne unquam obdormiat in morte, ne quando dicat inimicus ejus: Prae valui adversus eam (Psal. XII, 4). Judica, Domine, nocentes eam, expugna impugnantes eam. Apprehende arma et scutum, et exurge in adjutorium. ejus (Psal. XXXI, 1). Credo, dulcissime Domine Jesu, credo quoniam si arma tua ad defensionem ejus arripias, et scuto conae voluntatis tuae (Psal. V, 13) [Col. 0891B] animam quam creasti defendas, quia nullus hostis, nullius jacula inimici, etsi foris expugnent, vel etiam intus saevire tentaverint, animam quam defendis ullo modo poterunt superare. Dulcissime et misericordissime Domine Jesu, sana eam multis malis obrutam, multis iniquitatibus superatam, multis facinoribus maculatam. Adjutor pauperum, defensor pupillorum, sana et adjuva eam a te creatam, a te redemptam, per te mundatam. Sustine conatum ejus, conforta desiderium ejus, et concede ei hoc spatium vitae, in quo in hoc mundo conversanda est, sic percurrere, et cunctas iniquitates suas per ineffabilem misericordiam tuam sic emendare, et per veram poenitentiam et veram confessionem purgare, corrigere, mundare et abstergere, [Col. 0891C] ut, tua largiente indulgentissima pietate, ab omni labe vitiorum purgata, mundata, correcta et abstersa post mortem carnis, ad te dulcissimum Creatorem suum, piissimum Dominum suum pervenire valeat, tuamque inenarrabilem gloriam cum omnibus sanctis tuis in aeterna felicitate possidere per aeterna saecula. Amen.



257 ORATIO XVI [1240 1Kb] . AD CHRISTUM. Pro gratia lacrymarum obtinenda ex peccatorum recordatione.

Christe Domine, Verbum Patris, qui venisti in hunc mundum peccatores salvos facere, rogo te per indulgentissima misericordiae tuae viscera, emenda vitam meam, meliora actus, compone mores, tolle [Col. 0891D] de me quod mihi nocet et tibi displicet, et da quod nosti tibi placere et mihi prodesse. Quis potest facere mundum de immundo conceptum semine, nisi tu solus? (Job XIV, 4.) Tu es Deus omnipotens infinitae pietatis, qui justificas impios, et vivificas mortuos propter peccatum, qui mutas peccatores, et non sunt. Tolle ergo de me quidquid tibi displicet in me. Imperfecta enim mea plurima vident oculi tui (Psal. CXXXVIII, 16). Mitte, quaeso, manum pietatis [Col. 0892A] tuae in me, et tolle de me quidquid offendit oculos pietatis tuae in me. Coram te, Domine, est sanitas et infirmitas mea. Illum, precor, serva, istam sana. Sana me, Domine, et sanabor; salvum me fac, et salvus ero (Jer. XVII, 14); tu qui infirma sanas, et sanata conservas, tu qui solo nutu tuo restauras diruta et collapsa. Si enim dignaris in agro tuo corde meo serere bonum semen, necesse est ut manu pietatis tuae spinas prius evellas vitiorum meorum.

Dulcissime, benignissime, amantissime, charissime, desideratissime, amabilissime, pulcherrime, infunde, obsecro, multitudinem dulcedinis tuae et charitatis tuae pectori meo, ut nihil terrenum, nihil carnale desiderem vel cogitem, sed te solum amem, [Col. 0892B] te solum habeam in corde et in ore meo. Scribe digito tuo in pectore meo dulcem memoriam tui melliflui nominis, nulla unquam oblivione delendam. Scribe in tabulis cordis mei voluntatem tuam, et justificationes tuas, ut te immensae dulcedinis Domi num, et praecepta tua semper et ubique habeam prae oculis meis. Succende mentem meam igne illo tuo quem misisti in terram, et voluisti vehementer accendi, ut sacrificium spiritus contribulati, et cordis contriti (Psal. L, 19), obortis lacrymis quotidie of feram tibi.

Dulcis Christe, bone Jesu, sicut desidero, sicut tota mente mea peto, da mihi amorem tuum sanctum et castum, qui me repleat, teneat, totumque possideat. Et da mihi evidens signum amoris tui, [Col. 0892C] irriguum lacrymarum fontem jugiter manantem, ut ipsae quoque lacrymae tui in me testentur amorem, ipsae prodant, ipsae loquantur quantum te diligit [1241 1Kb] anima mea, dum prae nimia dulcedine amoris tui nequit se a lacrymis continere. Reminiscor, pie Domine, illius bonae mulieris Annae, quae ad tabernaculum rogatura pro filio venit, de qua Scriptura refert quod vultus ejus post lacrymas et preces non sunt amplius in diversa mutati (I Reg. I, 18). Sed memor tantae virtutis tantaeque constantiae, dolore torqueor, et verecundia confundor; quia me miserum nimis deorsum jacere intueor. Si enim ita flevit, et in stetu perseveravit mulier, quae quaerebat filium, quomodo plangere, et in planctu persistere debet anima mea, quae quaerit et amat Deum, et ad eum [Col. 0892D] pervenire desiderat? Quomodo gemere ac flere debet talis anima, quae quaerit Deum die ac nocte, quae praeter Christum nihil vult amare? Mirum quippe est, si jam non factae sunt ei lacrymae suae panes die ac nocte (Psal. XLI, 4). Respice ergo, et miserere mei (Psal. XXIV, 16), quia dolores cordis mei multiplicati sunt. Da mihi consolationem tuam coelestem, et noli spernere peccatricem animam, pro qua mortuus es. Da mihi, quaeso, lacrymas ex [Col. 0893A] toto affectu internas, quae peccatorum meorum possint solvere vincula, et coelesti jucunditate semper repleant animam meam; si non cum veris et perfectis monachis, quorum vestigia nequeo imitari, saltem cum devotis mulieribus quantulamcunque portionem in regno tuo merear adipisci.

Venit quoque mihi in mentem alterius mulieris devotio mira, quae te in sepulcro jacentem pio amore quaerebat, quae recedentibus discipulis de sepulcro non recedebat, quae sedebat ibi tristis et moerens, et diu multumque flebat; et resurgens multis lacrymis iterum iterumque antra deserti sepulcri vigilantibus oculis explorabat, si forte alicubi te videre posset, quem ferventi desiderio quaerebat. Jam certe semel et iterum ingressa sepulcrum [Col. 0893B] viderat, sed nimium amanti non satis erat, virtus enim boni operis perseverantia est. Et quia prae caeteris dilexit, et diligendo flevit, et flendo quaesivit, et quaerendo perseveravit, ideo prima omnium te invenire, te videre [1242 1Kb] , te alloqui meruit. Et non solum haec, sed etiam ipsis discipulis gloriosae resurrectionis tuae praenuntia exstitit, te praecipiente, et clementer monente: Vade, dic fratribus meis ut eant in Galilaeam, ibi me videbunt (Matth. XXVIII, 10). Si ergo ita flevit, et in fletu perseveravit mulier, quae viventem cum mortuis quaerebat (Luc. XXIV, 5), quae te manu fidei tangebat, quomodo plangere et in planctu persistere debet anima, quae te Redemptorem suum jam coelo praesidentem et ubique regnantem corde credit, ore confitetur? [Col. 0893C] (Rom. X, 10.) Quomodo ergo gemere et flere debet talis anima, quae te toto corde diligit teque toto desiderio videre concupiscit?

Solum confugium, et unica spes miserorum, Domine, cui nunquam sine spe misericordiae supplicatur, praesta mihi hanc gratiam propter te, et propter nomen sanctum tuum, ut quoties de te cogito, de te loquor, de te scribo, de te lego, de te confero, quoties tu reminiscor, tibi assisto, laudes, preces, et sacrificium offero, toties obortis lacrymis in conspectu tuo copiose et dulciter fleam, ita ut efficiantur mihi lacrymae meae panes die ac nocte (Psal. XLI, 4). Tu quidem, Rex gloriae et omnium virtutum magister, docuisti nos verbo et exemplo gemere et flere, dicens: Beati qui lugent, quoniam ipsi consolabuntur [Col. 0893D] (Matth. V, 5). Tu flevisti defunctum amicum, et lacrymatus es valde super perituram civitatem. Rogo te, bone Jesu, per illas pretiosissimas lacrymas tuas, et per omnes miserationes tuas, quibus mirabiliter nobis perditis subvenire dignatus es, da mihi gratiam lacrymarum, quam multum desiderat et appetit anima mea, quia sine dono tuo [1243 1Kb] non possum habere eam, sed per Spiritum sanctum tuum, qui dura corda peccatorum mollit, et ad fletum [Col. 0894A] compungit. Da mihi gratiam lacrymarum, sicut dedisti patribus nostris, quorum vestigia debeo imitari, ut plangam me in omni vita mea, sicut ipsi se planxerunt nocte ac die. Propter merita et orationes eorum qui tibi placuerunt et devotissime servierunt, miserere mei miserrimi et indigni servi tui, et da mihi gratiam lacrymarum. Da mihi irriguum superius, et irriguum inferius, ut sint mihi lacrymae meae panes die ac nocte, efficiarque in conspectu tuo, Deus meus, per ignem compunctionis, holocaustum pingue et medullatum; macter totus in ara cordis mei, tanquam pinguissimum holocaustum assumar tibi in odorem suavitatis. Da mihi, dulcissime, fontem irriguum fontemque perspicuum, in quo lavetur assidue istud inquinatum holocaustum. Licet enim [Col. 0894B] me totum tibi obtulerim opitulante gratia tua, in multis 258 tamen quotidie offendo propter nimiam fragilitatem meam. Da ergo mihi gratiam lacrymarum, benedicte et amabilis Deus, praecipue ex multa dulcedine amoris tui, et commemoratione misericordiarum tuarum, praepara hanc mensam famulo tuo in conspectu tuo; et da mihi eam in potestatem [1244 1Kb] , ut quoties volo satier ex ea, tribue pro pietate et bonitate tua, ut iste calix tuus inebrians et praeclarus satiet sitim meam (Psal. XXII, 5), ut inhiet tibi spiritus meus, et ardeat mens mea in amore tui, oblitus vanitatis et miseriae. Audi, Deus meus, audi, lumen oculorum meorum, audi quae peto, et da ut petam quod audias. Pie et exorabilis Domine, ne efficiaris mihi inexorabilis propter peccata mea, [Col. 0894C] sed propter bonitatem tuam suscipe preces servi tui, et da mihi effectum petitionis meae et desiderii mei, precibus et meritis gloriosae Virginis Mariae dominae meae et omnium sanctorum. Amen.



ORATIO XVII [1245 1Kb] . AD CHRISTUM. Cum ardenti desiderio solum Christum amandi.

Jesu nostra redemptio, amor et desiderium, Deus de Deo, adesto mihi famulo tuo. Te invoco, ad te clamo clamore magno in toto corde meo. Te invoco in animam meam, intra in eam, et coapta eam tibi, ut possideas eam sine ruga et sine macula. Mundissimo namque Domino munda debetur habitatio. Sanctifica ergo me vas tuum quod fecisti, de malitia evacua, imple de gratia, et plenum conserva, ita ut [Col. 0894D] dignum habitationis tuae efficiar templum hic et in perpetuum. Dulcissime, benignissime, amantissime, charissime, potentissime, desideratissime, pretiosissime, amabilissime, pulcherrime, tu melle dulcior, lacte et nive candidior, nectare suavior, gemmis et auro pretiosior, cunctisque terrarum divitiis et honoribus mihi charior. Quid dico, Deus meus, una spes mea tam grandis misericordia tua? Quid dico, dulcedo felix et secura? Quid dico, dum talia dico? [Col. 0895A] Dico quod valeo, sed non dico quod debeo. Utinam possem talia dicere, qualia illi hymnidici angelorum chori! O quam libenter me in tuis laudibus [1246 1Kb] totum effunderem! O quam devotissime illa coelestis melodiae cantica ad laudem et gloriam nominis tui in medio Ecclesiae infatigabilis [1247 1Kb] perorarem!

Sed quia talia non possum, nunquid tacebo? Vae tacentibus de te, qui ora mutorum resolvis, et linguas infantium facis disertas (Sap. X, 21). Vae tacentibus de te, quoniam ipsi loquaces muti sunt, cum non tuas laudes dicunt. Quis digne te laudare potest, o ineffabilis virtus et sapientia Patris? Et quoniam nulla invenio verba quibus te sufficienter valeam explicare, cunctipotens et omniscium Verbum, dicam interim quod valeo, donec jubeas me [Col. 0895B] venire ad te, ubi possim dicere quod te decet, et me oportet. Et ideo suppliciter rogo ut non respicias tantum ad id quod modo dico, sed ad id quod dicere opto. Cupio enim desiderio magno de te eloqui quod oportet et decet, quia te decet laus, te decet hymnus (Psal. LXIV, 2), tibique debetur omnis honor. Scis ergo, occultorum cognitor Deus, quoniam non solum terra, et omnibus quae in ea sunt, tu mihi charior es [1248 1Kb] ; sed etiam ipso coelo [1249 1Kb] et omnibus quae in eo sunt tu mihi acceptabilior es [1250 1Kb] : diligo enim te super coelum et terram, et caetera omnia quae in eis sunt; imo nisi amore [1251 1Kb] nominis tui quae transitoria sunt, procul dubio amanda non sunt. Amo te, Deus meus, amore magno, magisque te amare cupio. Da mihi ut amem te semper quantum [Col. 0895C] volo, et quantum debeo [1252 1Kb] ; ut tu solus sis tota intentio mea, et omnis meditatio mea. Te mediter per dies sine cessatione, te sentiam per soporem in nocte, te alloquatur spiritus meus, tecum fabuletur mens mea. Lumine sanctae visionis tuae illustretur cor meum, ut, te rectore, te duce ambulem de virtute in virtutem, tandemque videam te Deum deorum in Sion, nunc quidem per speculum in aenigmate, tunc autem facie ad faciem, ubi cognoscam te, sicut et cognitus sum (I Cor. XIII, 12). Beati mundo corde, quoniam ipsi Deum videbunt (Matth.V, 8). Beati qui habitant in domo tua, Domine, in saecula saeculorum laudabunt te (Psal. LXXXIII, 5).

Rogo itaque te, Domine, per omnes miserationes [Col. 0895D] tuas, quibus de morte aeterna liberati sumus, mollifica cor meum durum et lapideum, saxeum et ferreum, tua sacratissima et potenti unctione, et fac me per ignem compunctionis coram te omni hora hostiam vivam fieri. Fac me in tuo conspectu cor contritum et humiliatum semper habere, cum lacrymarum abundantia. Fac me ex tuo [1253 1Kb] desiderio huic mundo funditus exstingui, et transeuntium rerum oblivisci prae magnitudine timoris et amoris tui, usque adeo [Col. 0896A] ut de temporalibus nec lugeam, nec gaudeam, nec metuam aliquid temporale nec diligam, nec blandis corrumpar, nec adversis concutiar. Et quia tua valida est ut mors ditectio (Cant. VIII, 6), absorbeat, quaeso, mentem meam ab omnibus quae sub coelo sunt, ignita [1254 1Kb] et melliflua vis amoris tui, ut tibi soli inhaeream, solaque tuae suavitatis memoria pascar. Descendat, Domine, descendat, precor, descendat in cor meum odor tuus suavissimus, ingrediatur amor tuus mellifluus. Veniat mihi tui saporis mira et inenarrabilis fragrantia, quae sempiternas in me suscitet concupiscentias, et ex corde meo producat venas salientis aquae in vitam aeternam (Joan. IV, 14).

Immensus es, Domine, et ideo sine mensura debes amari et laudari ab iis quos tuo pretioso sanguine [Col. 0896B] redemisti. Amator hominum benignissime, clementissime Domine, et aequissime judex, cui omne judicium dedit Pater (Joan. V, 22), sapientissimo tuae aequitatis judicio discernis hoc rectum et justum esse, ut filii hujus saeculi, noctis et tenebrarum, praestantiori desiderio, virtute atque studio diligant et quaerant perituras divitias et fugitivos honores quam nos servi tui diligamus te Deum nostrum, per quem facti et redempti sumus. Si enim homo hominem tanta diligit dilectione, ut alter alterum vix patiatur abesse; si sponsa sponso tanto conglutinatur mentis ardore ut prae magnitudine amoris nulla perfrui valeat requie, chari sui absentiam non sine magno moerore ferens, qua ergo dilectione, quo studio, quo fervore anima, quam desponsasti [Col. 0896C] tibi fide et miserationibus, debet diligere te verum Deum, et pulcherrimum sponsum, qui nos sic amasti et salvasti, qui pro nobis tot, tanta et talia fecisti? Quanquam autem haec infirma habeant [1255 1Kb] suas delectationes, suosque amores, non tamen tali modo delectant, sicut tu, Deus noster. In te enim delectatur justus, quia amor tui suavis est et quietus; nam pectora quae possides, dulcedine et suavitate et tranquillitate reples. Econtra amor saeculi et carnis anxius est et perturbatus, animas certe quas ingreditur, quietas non patitur; semper enim suspicionibus et perturbationibus, variisque timoribus sollicitat eas. Tu itaque es delectatio rectorum, et merito; quies enim valida est apud te et imperturbabilis vita. Qui intrat in te, bone Domine, [Col. 0896D] intrat in gaudium Domini sui (Matth. XXV, 21), et non timebit amplius, sed habebit se optime in optimo loco, dicens: Haec requies mea in saeculum saeculi: hic habitabo, quoniam elegi eam (Psal. CXXXI, 14). Et illud: Dominus regit me et nihil mihi deerit: in loco pascuae ibi me collocavit (Psal. XXII, 1).

Dulcis Christe, bone Jesu, reple semper, quaeso, cor 259 meum inexstinguibili dilectione tua, continua [Col. 0897A] recordatione tua; adeo ut sicut flamma urens totus ardeam in tui amoris dulcedine, quem et [1256 1Kb] aquae multae in me nunquam possint exstinguere. Fac me, dulcissime Domine, amare te, et desiderio tuo deponere pondus omnium carnalium desideriorum et terrenarum concupiscentiarum gravissimam sarcinam, quae impugnant et aggravant miseram animam meam: ut post te expedite in odorem [1257 1Kb] unguentorum tuorum currens (Cant. I, 3), usque ad tuae pulchritudinis visionem efficaciter satiandus, quantocius te quoque duce merear pervenire. Duo enim amores, alter bonus, alter malus; alter dulcis, alter amarus, non se simul in uno capiunt pectore. Et ideo si quis praeter te aliud diligit, non est charitas tua, Deus, in eo, amor dulcedinis, et dulcedo [Col. 0897B] amoris, amor non crucians, sed delectans; amor sincere et caste permanens [1258 1Kb] in saeculum saeculi; amor qui semper ardes, nunquam exstingueris. Dulcis Christe, bone Jesu, charitas, Deus meus, accende me totum igne tuo, amore tuo, suavitate et dulcedine tua, jucunditate et exsultatione tua, voluptate et concupiscentia tua, quae sancta est et bona, casta et munda, tranquilla est et secura; ut totus dulcedine amoris tui plenus, totus flamma charitatis tuae succensus diligam te Deum meum ex toto corde meo, totisque medullis praecordiorum meorum, habens te in corde, in ore, et prae oculis meis semper et ubique, ita ut nullus pateat in me locus adulterinis amoribus. Audi, Deus meus, audi, lumen oculorum meorum (Psal. XXXVII, 11), audi quae peto; et da quae [Col. 0897C] petam, ut audias me. Pie et misericordissime Domine, ne efficiaris mihi inexorabilis propter peccata mea, sed propter bonitatem tuam suscipe preces servi tui, et da mihi effectum petitionis meae et desiderii mei intercedente, et orante, et impetrante gloriosa virgine genitrice tua Maria, domina mea, cum omnibus sanctis tuis. Amen.



ORATIO XVIII [1259 1Kb] . AD CHRISTUM. Quem unum esurit et sitit anima Christiana.

Jesu Domine, Jesu pie, qui mori dignatus es propter peccata nostra, et resurrexisti propter justificationem nostri, rogo te per gloriosam resurrectionem tuam, resuscita me de sepulcro vitiorum et peccatorum meorum omnium, et da mihi quotidie [Col. 0897D] partem in resurrectione prima, ut in resurrectione tua merear veraciter percipere portionem. Dulcissime, benignissime, amantissime, charissime, pretiosissime, desideratissime, amabilissime, pulcherrime, ascendisti in coelum cum triumpho gloriae tuae, et sedes ad dexteram Patris; rex potentissime, trahe me sursum ad te, ut curram post te in odorem unguentorum tuorum (Cant. I, 3), curram et non [Col. 0898A] deficiam, te trahente, te ducente me currentem [1260 1Kb] , trahe os sitientis te animae in superna fluenta aeternae satietatis: imo trahe me ad te fontem vivum, ut inde [1261 1Kb] pro captu meo bibam unde semper vivam, Deus meus, vita mea. Tu enim dixisti ore tuo sancto et benedicto: Si quis sitit, veniat ad me et bibat (Joan. VII, 37). Fons vitae, da sitienti animae semper bibere ex te, ut secundum sanctam et veridicam promissionem tuam, de ventre meo fluant aquae vitae. Fons vitae, reple mentem meam torrente voluptatis tuae (Psal. XXXV, 9), et inebria cor meum sobria ebrietate amoris tui; ut obliviscar quae vana sunt et terrena, et te solum jugiter habeam in memoria mea, sicut scriptum est: Memor fui Dei, et delectatus sum (Psal. LXXVI, 4).
[Col. 0898B]

Da mihi Spiritum sanctum tuum, quem significabant illae aquae, quas sitientibus daturum te promiseras. Da, quaeso, toto desiderio et omni studio tendere quo te ascendisse post resurrectionem die quadragesimo credimus, ut in praesenti quidem miseria solo tenear corpore, tecum autem sim cogitatione semper et aviditate; ut ibi sit cor meum, ubi tu es thesaurus (Matth. VI, 21) meus desiderabilis et incomparabilis, multumque amabilis. In hoc enim magno hujus vitae diluvio, ubi circumstantibus agitamur procellis, et non invenietur fida statio, et locus eminentior, ubi pes columbae valeat aliquatenus requiescere: nusquam tuta pax, nusquam secura quies; ubique bella et lites, ubique hostes, foris pugnae, intus timores (II Cor. VII, 5). Et quia altera [Col. 0898C] pars sumus coeli, altera terrae; corpus quod corrumpitur, aggravat animam (Sap. IX, 15). Idcirco animus meus, socius et amicus meus, fatigatus de via veniens languet, et jacet discissus atque laceratus ab iis, quas pertransierat, vanitatibus: esurit et sitit valde, et non habeo quid ponam ante illum, quia pauper sum et mendicus (Psal. XXXIX, 18). Tu, Domine Deus meus, dives omnium bonorum et dapum supernae satietatis opulentissime largitor, da lasso cibum, collige dispersum, redintegra scissum. En stat ad ostium, et pulsat (Apoc. III, 20): obsecro per viscera misericordiae tuae, quibus visitasti nos oriens ex alto (Luc. I, 78), aperi pulsanti misero manum pietatis tuae, et jube propitiabili dignatione ut ingrediatur ad te, requiescat in te, reficiatur de [Col. 0898D] te vivo coelestique pane: quo satiatus, resumptisque viribus ad superiora conscendat, et de hac valle lacrymarum penna sancti desiderii raptus, ad coelestia regna volitet.

Assumat, Domine, assumat, rogo, spiritus meus pennas, ut aquilae, et volitet et non deficiat; volet et perveniat usque ad decorem domus tuae, et locum habitationis gloriae tuae (Psal. XXV, 8), ut ibi super [Col. 0899A] mensam refectionis civium supernorum pascatur de occultis tuis in loco pascuae tuae (Psal. XXII, 2), juxta fluenta plenissima: requiescat in te, Deus meus, cor meum, cor mare magnum, tumens fluctibus. Tu qui imperasti ventis et mari, et facta est tranquillitas magna (Matth. VIII, 26), veni et gradere super fluctus cordis mei; ut tranquilla et serena fiant omnia mea, quatenus unum bonum meum amplectar te, et dulce lumen oculorum meorum (Psal. XXXVII, 11) contempler te sine tumultuantium cogitationum caeca caligine. Confugiat, Domine, mens mea sub umbra alarum tuarum (Psal. XVI, 8) ab aestibus cogitationum hujus saeculi, ut in tui refrigerii temperamento absconsa, laetabunda cantet et dicat: In pace in idipsum dormiam et requiescam (Psal. IV, 2).
[Col. 0899B]

Dormiat, obsecro, Domine Deus meus, dormiat memoria mea ab omnibus [1262 1Kb] quae sub coelo sunt, vigilans te, sicut scriptum est; Ego dormio, et cor meum vigilat (Cant. V, 2). Sit tuta, sit semper sedura sub pennis protectionis tuae anima mea, Deus meus. Maneat in te, et foveatur semper a te. Contempletur te in mentis excessu, et cantet laudes tuas in jubilatione; et haec dulcia bona tua sint inter hos turbines consolatio mea interim, donec veniam ad te pacem veram, ubi non est arcus, scutum, gladius et bellum, sed est summa et recta securitas, et secura tranquillitas, tranquilla jucunditas, et jucunda felicitas, et felix aeternitas, et aeterna beatitudo, et beata tui visio, et laudatio in saecula saeculorum. Amen.



260 ORATIO XIX. AD CHRISTUM. Quando dissolvi cupis et esse cum Christo secundum dictum Apostoli.

Christe Domine, virtus et sapientia Patris, qui ponis nubem ascensum tuum, qui ambulas super pennas ventorum, qui facis angelos tuos spiritus, et ministros tuos ignem urentem (Psal. CIII, 4), obsecro et humiliter rogo, da praepetes pennas fidei, da celeres alas virtutum, quibus evectus aeterna et coelestia valam contemplari. Adhaereat, quaeso, anima mea post te, et suscipiat me dextera tua (Psal. LXII, 9). Sustollat me super altitudinem terrae, et cibet me illa coelesti haereditate, cui suspirat peregrinatio mea die ac nocte. Et quia moribunda membra vigorem [Col. 0899D] animae hebetant,


Disjice terrenae nebulas et pondera molis,
Siste vagam mentem, per devia multa ruentem,
Et da coelestem mentem conscendere sedem,

ut supremo lumine irradiata, terram despiciat, coelum aspiciat, peccata oderit, justitiam diligat. Quid enim pulchrius, quidve dulcius, quam inter tenebras hujus vitae multasque amaritudines divinae dulcedini inhiare, et aeternae beatitudini suspirare, illicque teneri mente ubi vera haberi gaudia certissimum [Col. 0900A] est? Dulcissime, amantissime, benignissime, charissime, pretiosissime, desideratissime, amabilissime, pulcherrime, quando te videbo? Quando apparebo ante faciem tuam? Quando satiabor de pulchritudine tua? Quando educes me de hoc carcere tenebroso, ut confitear nomini tuo, ita ut deinceps non compungar? Quando transibo in illam admirabilem et pulcherrimam domum tuam, ubi personat vox laetitiae et exsultationis in tabernaculis justorum? (Psal. CXVII, 15.) Beati qui habitant in domo tua, Domine, in saecula saeculorum laudabunt te (Psal. LXXXIII, 5). Beati, et vere beati, quos elegisti et assumpsisti in illam coelestem haereditatem (Psal. LXIV, 5).

Ecce sancti tui, Domine, florent ante te, sicut lilium. Replentur enim ab ubertate domus tuae, et [Col. 0900B] torrente voluptatis tuae potas eos, quoniam tu es fons vitae, et in lumine tuo vident lumen (Psal. XXXV, 9), usque adeo ut ipsi, videlicet lumen illuminatum per te Deum illuminantem, sicut sol, effulgeant in conspectu tuo. O quam mira, quam pulchra, quam acceptabilia sunt domus tuae habitacula, Domine virtutum! concupiscit intrare in ea haec peccatrix anima mea. Domine, dilexi decorem domus tuae, et locum habitationis gloriae tuae (Psal. XXV, 8). Unam petii a Domino, et hanc requiram, ut inhabitem in domo Domini omnibus diebus vitae meae (Psal. XXVI, 4). Quemadmodum desiderat cervus ad fontes aquarum, ita desiderat anima mea ad te, Deus. Quando veniam, et apparebo ante faciem tuam? (Psal. XLI, 2, 3.) Quando videbo Deum meum, quem sitit anima mea? [Col. 0900C] Quando videbo eum in terra viventium? In ista enim terra morientium videri non potest mortalibus oculis. Quid faciam miser ego gravedine compedis mortalitatis meae constrictus? Quid faciam? Dum sumus in corpore, peregrinamur a Domino (II Cor. V, 6); non habemus hic manentem civitatem, sed futuram inquirimus (Hebr. XIII, 14). Noster autem municipatus in coelis est. Heu mihi, quia incolatus meus prolongatus est: habitavi cum habitantibus Cedar, multum incola fuit anima mea (Psal. CXIX, 5). Quis dabit mihi pennas sicut columbae, et volabo, et requiescam? (Psal. LIV, 7.) Nihil mihi tam dulce quam cum Domino meo esse. Mihi autem adhaerere Deo bonum est (Psal. LXXII, 28). Da mihi, Domine, donec his fragilibus assisto membris, tibi adhaerere, [Col. 0900D] sicut scriptum est: Qui adhaeret Domino, unus spiritus est cum eo (I Cor. VI, 17).

Praebe mihi, rogo, contemplationis pennas, quibus indutus ad te volitem sursum. Et quia omne sinistrum deorsum jacet, tene mentem meam, ne ad ima tenebrosae vallis corruat, ne interveniente umbra terrae a te vero justitiae Sole separetur, et obducta tenebrarum [al., adducta tenebrarum] nebula prohibeatur alta respicere. Idcirco sursum tendo ad pacis gaudia, lucisque delectabilem et serenissimum [Col. 0901A] statum. Tene cor meum manu tua, quia sine te ad altiora non rapitur. Illuc festino, ubi summa pax regnat, et jugis tranquillitas rutilat. Tene et rege spiritum meum, et assume illum tu secundum voluntatem, ut te duce ascendat in illam regionem ubertatis, ubi pascis Israel in aeternum pabulo veritatis, ut ibi vel rapida cogitatione attingat te summam sapientiam super omnia manentem, cuncta transeuntem, et omnia gubernantem. Sed volitanti ad te animae multa sunt quae obstrepunt. Jussu tuo, Domine, conticescant mihi omnia. Ipsa sibi anima mea sileat, omnia pertranseat, omnia quae creata sunt transcendat a se et perveniat ad te, atque in te solo Creatore omnium oculos fidei figat, tibi inhiet, tibi intendat, te meditetur, te contempletur, [Col. 0901B] te sibi ante oculos ponat, te sub corde revolvat verum et summum bonum, et gaudium sine fine mansurum.

Multae denique sunt contemplationes, quibus anima devota tibi mirabiliter pascitur, sed in nulla earum ita delectatur et requiescit anima mea sicut in te, et quando te solum cogitat et contemplatur. Quam magna multitudo dulcedinis tuae, Domine, quam mirabiliter inspiras cordibus amatorum tuorum! quam mira suavitas amoris tui, quo perfruuntur illi qui nihil praeter te diligunt, nihil quaerunt, nihil etiam cogitare concupiscunt! Felices illi, quibus tu solus spes es, et omne opus eorum oratio. Beatus qui sedet solitarius et tacet, et stat super custodiam suam jugiter die ac nocte, ut adhuc in [Col. 0901C] hoc fragili corpusculo positus praelibare valeat aliquatenus dulcedinem tuam. Rogo te per illa salutifera vulnera tua, quae passus es in cruce pro salute nostra, e quibus emanavit ille pretiosus sanguis quo sumus redempti, vulnera hanc animam meam peccatricem, pro qua etiam mori dignatus es, vulnera eam igneo et potentissimae telo tuae nimiae charitatis. Vivus est enim sermo Dei et efficax, et penetrabilior omni gladio ancipiti (Hebr. IV, 12). Tu sagitta electa, et gladius acutissimus qui durum scutum humani cordis penetrare tua potentia vales, confige cor meum jaculo tui amoris, ut dicat tibi anima mea: Charitate tua vulnerata sum, ita ut ex ipso vulnere amoris tui uberrimae fluant lacrymae die ac nocte. Percute, Domine, percute, obsecro, [Col. 0901D] hanc durissimam mentem meam pia et valida cuspide dilectionis tuae, et altius ad intima penetra [Col. 0902A] potenti virtute, et sic de capite meo educ aquam immensam, et de oculis meis verum fontem lacrymarum jugiter manantem, ex nimio affectu et desiderio visionis pulchritudinis tuae, ut lugeam die ac nocte, nullam in praesenti vita recipiens consolationem, donec te in coelesti thalamo merear videre dilectum et pulcherrimum Sponsum meum, Deum et Dominum meum, ut ibi videns gloriosam, admirabilem et pulcherrimam faciem tuam, omni dulcedine plenam, cum iis quos elegisti, majestatem tuam supplex adorem, et illic tandem coelesti et ineffabili repletus jubilo aeternae exsultationis exclamem cum diligentibus te, dicens: Ecce quod concupivi jam video, quod speravi jam teneo, quod desideravi jam habeo. Illi namque in coelis junctus [Col. 0902B] sum quem in terris positus tota virtute dilexi, tota charitate amplexus sum, cui toto amore inhaesi, ipsum laudo, benedico atque adoro. Qui vivit et regnat Deus in saecula saeculorum. Amen.



261 ORATIO XX [1263 1Kb] . AD CHRISTUM. Ad accendendum in se amorem Dei, et Christi desiderium.

Domine Jesu Christe, redemptio mea, misericordia mea, salus mea, te laudo, tibi gratias ago, quamvis valde impares tuis beneficiis, quamvis multum expertes dignae devotionis [1264 1Kb] , quamvis nimis macras [1265 1Kb] a desiderata pinguedine dulcissimi tui affectus, tamen qualescanque laudes, qualescunque gratias [1266 1Kb] , non quales scio me debere; sed sicut potest conari, tibi persolvit anima mea. Spes cordi mei, virtus [Col. 0902C] animae meae, auxilium infirmitatis meae, compleat [1267 1Kb] tua potentissima benignitas quod [1268 1Kb] conatur mea tepidissima imbecillitas. Vita mea, finis [1269 1Kb] intentionis meae, et si nondum merui te tantum [1270 1Kb] , quantum debitor sum, amare; utique saltem desidero te tantum amare quantum debeo [1271 1Kb] . Illuminatio mea (Psal. XXVI, 1), tu vides conscientiam meam; quia, Domine, ante te omne desiderium meum, et tu donas, si quid bene vult anima mea [1272 1Kb] . Si bonum est, Domine, quod inspiras, imo quia bonum est ut te velim amare, da quod me facis velle. Da ut quantum jubes, tantum te merear amare. Laudes et gratias tibi ago pro desiderio quod inspirasti. Laudes et preces offero, ne [1273 1Kb] sit mihi donum tuum infructuosum, quod tua sponte dedisti [1274 1Kb] . Perfice quod [Col. 0902D] incoepisti, et dona quod me benigne praeveniendo immeritum desiderare fecisti Converte, benignissime, [Col. 0903A] meum teporem [1275 1Kb] in ferventissimum tui amorem. Ad hoc [1276 1Kb] , clementissime, tendit haec oratio mea, haec memoria et meditatio beneficiorum tuorum, ut accendas in me tui amorem [1277 1Kb] . Tua me, Domine, bonitas creavit, tua misericordia creatum ab originali peccato mundavit; tua patientia post illam emundationem [1278 1Kb] baptismi, in aliis peccatorum sordibus volutatum [1279 1Kb] hactenus toleravit, nutrivit et exspectavit. Exspectas tu, bone Domine, meam correctionem [1280 1Kb] ; exspectat anima mea ad sufficienter poenitendum [1281 1Kb] , et ad bene vivendum, tuae gratiae inspirationem.

Deus meus [1282 1Kb] , Creator meus, tolerator et nutritor meus, esto adjutor meus (Psal. XXVI, 9), te sitio [1283 1Kb] , te esurio, te desidero, ad te suspiro, te concupisco [1284 1Kb] . Et sicut pupillus benignissimi patris orbatus praesentia, [Col. 0903B] flens et ejulans incessanter ejus dilectam faciem toto corde amplectitur: sic et ego [1285 1Kb] non quantum debeo, sed quantum queo, memor passionis tuae, memor alaparum tuarum, memor flagellorum, memor crucis, memor vulnerum [1286 1Kb] tuorum, memor qualiter pro me occisus es, qualiter conditus, qualiter sepultus, simul memor tuae gloriosae resurrectionis et admirabilis ascensionis: haec indubitata fide teneo, exsilii mei aerumnas defleo, spero tui adventus solam consolationem, ardeo [1287 1Kb] tui vultus gloriosam contemplationem. Heu mihi, qui [1288 1Kb] videre non potui Dominum angelorum humiliatum ad conversationem hominum, ut homines exaltaret ad conversationem angelorum, cum Deus offensus sponte moriebatur [1289 1Kb] ut peccator viveret. Heu mihi qui [1290 1Kb] [Col. 0903C] tam admirabili, tam inaestimabili pietati [1291 1Kb] praesens obstupescere non merui! Cur, o anima mea, te praesentem non transfixit [1292 1Kb] gladius doloris acutissimi; cum ferre non posses vulnerari lancea latus tui Salvatoris, cum videre nequires violari clavis manus et pedes tui plasmatoris, cum horreres effundi [1293 1Kb] sanguinem tui Redemptoris? Cur non es inebriata lacrymarum amaritudine, cum ille potaretur amaritudine fellis? Cur non es compassa castissimae Virgini, dignissimae matri ejus benignissimae [1294 1Kb] Dominae tuae.
[Col. 0903D]

Domina mea misericordissima, quos fontes dicam [Col. 0904A] erupisse de tuis pudicissimis oculis, cum attenderes unicum filium tuum innocentem coram te ligari, flagellari et mactari? Quos fletus credam [1295 1Kb] perfudisse piissimum tuum vultum, cum susciperes eumdem filium tuum Deum et Dominum tuum in cruce sine culpa extendi, et carnem de carne tua ab impiis crudeliter dissecari? Quibus singultibus aestimabo purissimum pectus tuum vexatum esse, cum tu audires: Mulier, ecce filius tuus; et discipulus: Ecce mater tua? (Joan. XIX, 26.) Cum acciperes in filium discipulum [1296 1Kb] pro magistro, servum pro Domino? Utinam cum felice Joseph Dominum meum de cruce deposuissem, aromatibus condivissem [1297 1Kb] , in sepulcro collocassem, aut saltem [1298 1Kb] , prosecutus [1299 1Kb] essem, ut tanto funeri non deesset aliquid mei obsequii! Utinam cum beatis mulieribus corusca [Col. 0904B] visione angelorum essem territus, et audiissem nuntium Dominicae resurrectionis, nuntium meae consolationis, nuntium tam exspectatum, nuntium tam desideratum! Utinam, inquam, audiissem ex ore angeli: Nolite timere, vos: Jesum quaeritis crucifixum, surrexit, non est hic! (Matth. XXVIII, 5.)

Benignissime, suavissime, serenissime, quando restaurabis mihi, quia non [1300 1Kb] vidi illam beatam [1301 1Kb] tuae carnis incorruptionem; quia non fui deosculatus loca vulnerum, et fixuras [1302 1Kb] clavorum; quia non respersi lacrymis gaudii cicatrices testes veri corporis [1303 1Kb] ? Admirabilis, inaestimabilis, incomparabilis, quando [1304 1Kb] consolaberis (Psal. CXVIII, 82), et [1305 1Kb] compesces me a dolore meo? Non enim capit in me [1306 1Kb] dolor meus, quandiu peregrinus sum a Domino [Col. 0904C] meo. Heu mihi, Domine, heu animae meae! Recessisti, consolator vitae meae, hec valedixisti [1307 1Kb] mihi. Ingrediens vias tuas benedixisti tuis, nec adfui. Elevatis manibus a nube susceptus es in coelum, nec vidi. Angeli promiserunt te rediturum, nec audivi. Quid dicam? quid faciam? quo vadam? ubi eum quaeram; ubi vel quando inveniam [1308 1Kb] ? Quem rogabo? quis nuntiabit dilecto quia amore langueo? (Cant. V, 8.) Defecit gaudium cordis mei; versus est in luctum risus meus (Thren. V, 15). Defecit caro mea, [Col. 0904D] et cor meum; Deus cordis mei, et pars mea Deus in aeternum (Psal. LXXII, 26). Renuit consolari anima [Col. 0905A] mea (Psal. LXXVI, 3) nisi de te dulcedo mea. Quid enim mihi est in coelo, et a te quid volui super terram? (Psal LXXII, 25.) Te volo, te spero, te quaero, tibi dixit cor meum: Quaesivi vultum, vultum tuum, Domine [1309 1Kb] , requiram; ne avertas faciem tuam a me (Psal. XXVI, 8).

Amator hominum benignissime, tibi derelictus est pauper, orphano tu eris adjutor (Psal. X, 14). Mi advocate tutissime, miserere mei orphani [1310 1Kb] derelicti; pupillus factus sum absque patre (Thren. V, 3); anima mea quasi vidua. Respice orbitatis et viduitatis meae lacrymas; quas tibi offero, donec redeas. Eia jam, Domine, eia appare mihi, et consolatus ero; ostende [1311 1Kb] mihi faciem tuam, et salvus ero (Psal. LXXIX, 4). Exhibe praesentiam tuam, et consecutus [Col. 0905B] ero desiderium meum. Revela gloriam tuam, et erit perfectum gaudium meum. Sitivit in te anima mea, quam multipliciter tibi caro mea (Psal. LXII, 2). Sitivit anima mea ad Deum, fontem vivum; quando veniam, et apparebo ante faciem Domini [1312 1Kb] ? (Psal. XLI, 3.) Quando venies, consolator meus, quem exspecto [1313 1Kb] ? O si quando videbo gaudium meum, quod desidero. O si satiabor cum apparuerit gloria tua [1314 1Kb] (Psal. XVI, 15), quam esurio [1315 1Kb] . O si inebriabor ab ubertate domus tuae (Psal. XXXV, 9) ad quam suspiro: si potabis me torrente voluptatis tuae (ibid.) quam sitio. Sint mihi, Domine, interim lacrymae meae panes die ac nocte, donec dicatur mihi: Ecce Deus 262 tuus (Psal. XLI, 4); donec audiam: Anima [1316 1Kb] , ecce sponsus tuus (Matth. XXV, 6). Pasce [Col. 0905C] interim me singultibus meis, pota me interim fletibus meis, refocilla [1317 1Kb] me doloribus meis. Veniet interea fortasse [1318 1Kb] Redemptor meus, quia bonus est; nec tardabit, quia pius est: ipsi gloria in saecula saeculorum. Amen.



ORATIO XXI [1319 1Kb] . AD CHRISTUM. Oratio servi Dei de se humiliter sentientis.

Scio, Domine Jesu Christe [1320 1Kb] , scio, et fateor quod non sum dignus quem tu diligas; sed certe tu non es indignus, quem ego diligam. Indignus quidem sum tibi servire, sed non es tu indignus servitio creaturae tuae. Da mihi ergo, Domine, unde tu es dignus, et ero dignus unde sum indignus. Fac me [1321 1Kb] quo modo vis, a peccatis cessare, ut quo modo debeo, [Col. 0905D] possim tibi servire. Concede mihi per tuam piissimam misericordiam sic custodire, regere et finire [Col. 0906A] vitam meam, ut in pace dormiam, et requiescam (Psal. IV, 9) in te. Praesta mihi, Domine, ut in fine recipiat anima mea somnum cum requie, requiem cum saturitate, saturitatem cum aeternitate, per Jesum Christum Dominum nostrum. Amen [1322 1Kb] .



ORATIO XXII. AD CHRISTUM. Orat. poenitentis divinum auxilium humiliter postulantis.

Domine Jesu Christe Redemptor meus, misericordia mea, salus mea, consolatio mea, vita mea, te laudo, tibi gratias ago; tua bonitas me creavit, tua misericordia me ab originali peccato mundavit; tua praesentia post illam emundationem me in aliis sordibus voluptatum hactenus toleravit, nutrivit et exspectavit. Domine Deus, Creator meus, tolerator meus, [Col. 0906B] nutritor meus, et adjutor meus, te sitio, te esurio, te desidero, ad te suspiro, te concupisco. Benignissime, suavissime, serenissime, te volo, te quaero, te spero videre. Renuit consolari anima mea (Psal. LXXII, 26), nisi de te, dulcedo mea.

Accede ad me, Domine; appare mihi, et consolatus ero; ostende mihi faciem tuam, et salvus ero (Psal. LXXIX, 4); exhibe praesentiam tuam, et implebitur desiderium meum. Revela gloriam tuam, et perfectum erit gaudium meum. Sitivit in te anima mea, quam multipliciter tibi caro mea (Psal. LXII, 2): quando venies ad me, consolator meus? O si quando videbo gaudium meum, quod desidero! O si quando satiabor, cum apparuerit gloria (Psal. XVI, 15) ejus quem esurio! O si inebriabor ab ubertate domus (Psal. XXXV, [Col. 0906C] 9) ejus, ad quem suspiro! O si potabis me torrente voluptatis tuae (ibid.), quam sitio! Da mihi, Domine, in hoc exsilio panem doloris et lacrymarum, quem esurio supra omnem copiam deliciarum. Sint interdum mihi, Domine, lacrymae meae panes die ac nocte, donec dicatur mihi: Ecce Deus tuus (Psal. XLI, 4); donec audiam: Ecce sponsus tuus. Pasce me interim, Domine, singultibus meis, refocilla me doloribus meis. Amen.



ORATIO XXIII [1323 1Kb] . AD CHRISTUM. Pro amicis.

Dulcis et benigne [1324 1Kb] Domine, Jesu Christe, qui exhibuisti charitatem, qua majorem nemo habet, et cui parem nemo habere potest; qui nihil debebas [Col. 0906D] morti, et tamen piam animam tuam pro servis tuis et [1325 1Kb] peccatoribus posuisti, et pro ipsis interfectoribus [Col. 0907A] tuis orasti, ut eos fratres tuos et justos faceres, et reconciliares misericordi Patri tuo, et tibi. Tu, Domine, qui tantam charitatem fecisti inimicis tuis, tu ipse charitatem praecepisti [1326 1Kb] amicis tuis. Bone Domine, quo affectu recogitabo inaestimabilem charitatem tuam? Quid retribuam immenso beneficio tuo? Transcendit enim omnem affectum dulcedo tuae benignitatis. Vincit omnem retributionem magnitudo tui beneficii. Quid ergo retribuam Creatori et recreatori meo [1327 1Kb] ? Quid retribuam miseratori et redemptori meo? Domine, Deus meus es tu, bonorum meorum non eges (Psal. XV, 2). Tuus est enim orbis terrae, et plenitudo ejus (Psal. XLIX, 12). Quid ergo ego mendicus et pauper (Psal. XXXIX, 18), ego vermis et cinis, quid retribuam (Psal. CXV, 12) Deo meo, nisi [Col. 0907B] ut ex corde obediam praecepto ejus? Est autem praeceptum tuum ut diligamus invicem (Joan. XV, 12).

Bone homo, bone Deus, bone Domine, bone amice, bonum totum quidquid es, huic praecepto tuo desiderat obedire humilis et contemptibilis servus tuus. Tu scis, Domine, quia dilectionem quam jubes amo, amorem diligo, charitatem concupisco. Hanc peto, hanc quaero, propter hanc pulsat et clamat hic pauper et mendicus tuus ad januam misericordiae tuae. Et in quantum jam accepi dulcem eleemosynam gratuitae largitatis tuae, diligens omnem hominem in te et propter te, quamvis non quantum debeo, nec quantum desidero, omnibus exoro clementiam tuam. Sunt tamen plures quorum dilectionem sicut specialiter et familiaribus cordi meo impressit amor tuus; ita ardentius [Col. 0907C] bene desidero illis, et devotius opto orare pro illis. Vult, vult, pie Domine, vult servus tuus orare te pro amicis suis; sed revocatur reus tuus a dilectis suis. Qui enim mihi veniam exorare non sufficio, quia fronte gratiam tuam aliis rogare praesumo? Et qui anxius intercessores quaero, qua fiducia pro aliis intercedo? Quid faciam, Domine Deus, quid faciam? Tu jubes 263 me orare pro illis, et dilectio concupiscit, sed clamante [1328 1Kb] mihi conscientia ut pro meis peccatis sollicitus sim, pro aliis loqui contremisco. Dimittam ergo quod jubes, quia feci quod prohibes? Imo quia praesumpsi prohibita, amplectar imperata, si forte obedientia sanet praesumptionem, si forte charitas operiat multitudinem peccatorum meorum.
[Col. 0907D]

Oro ergo te, pie et bone Deus, pro iis qui me diligunt propter te, et quos ego diligo in te; et pro illis devotius quorum erga me dilectionem, et erga quos meam tu nosti sinceriorem [1329 1Kb] . Non hoc ago, Domine mi [1330 1Kb] , quasi justus securus [1331 1Kb] de peccatis [Col. 0908A] meis; sed qualicunque charitate sollicitus pro alienis. Dilige ergo eos tu, fons dilectionis, qui praecipis et das mihi ut diligam eos. Et si oratio mea non meretur prodesse illis, quia tibi offertur a peccatore; valeat illis, quia fit te jubente auctore. Propter te ergo, tu auctor [1332 1Kb] et dator charitatis, propter te, non [1333 1Kb] propter me dilige eos; et fac ut ipsi te toto corde, tota mente, tota anima diligant; ut sola quae tibi placent, et illis expediunt, velint, loquantur et faciant. Nimis tepida, Domine mi, nimis tepida est oratio mea, quia parum fervida est charitas mea. Sed ne metiaris eis, tu dives in misericordia, beneficium tuum secundum torporem meae devotionis; sed sicut tua benignitas superat omnem humanam charitatem, ita tua exauditio transcendat affectum [Col. 0908B] meae supplicationis. Fac illis et de illis [1334 1Kb] , Domine, quod ipsis expedit secundum tuam voluntatem, ut sic a te regantur et protegantur semper et ubique, quatenus et ad gloriosam et ad aeternam perveniant securitatem. Qui vivis et regnas.



ORATIO XXIV [1335 1Kb] AD CHRISTUM, Pro inimicis.

Omnipotens et pie Domine Jesu Christe, quem opto propitium amicis meis, coram te est etiam quid [1336 1Kb] exoptet cor meum inimicis meis. Tu enim scrutans corda et renes Deus (Psal. VII, 10), tu penetras secreta mentis meae [1337 1Kb] . Tibi enim patet si quid in anima servi tui seminasti quod tibi sit [1338 1Kb] offerendum, nec latere te potest, si quid et ego et [Col. 0908C] inimicus homo seminavimus ibi (Matth. XIII, 28) quod igne sit comburendum. Ne despicias, benignissime Deus, quod tu seminasti, sed fove, et auge [1339 1Kb] . et perfice, et conserva. Quia sicut nihil boni potui incipere sine te, ita nec possum consummare vel custodire absque te. Ne me judices, misericors Deus, propter id quod tibi displicet in me, sed aufer quod non posuisti, et salva animam meam quam creasti. Non enim ego corrigere me possum sine te, quia cum boni sumus, tu ipse facis nos, et non ipsi nos (Psal. XCIX, 3). Nec tolerare poterit anima mea, si secundum suam nequitiam judicaveris eam. Tu ergo, Domine, qui solus es potens, tu qui solus es misericors, quidquid ipse facis me desiderare inimicis meis, et illis tribue, et mihi retribue. Et si [Col. 0908D] quid aliquando exopto illis extra regulam charitatis, aut ignorantia, aut infirmitate, aut malitia, bone Domine, hoc ne illis tribuas, nec mihi retribuas. Qui es lux vera, illumina caecitatem illorum. Qui es summa veritas, corrige errorem illorum. Qui es vita [Col. 0909A] vera, vivifica animas illorum. Tu enim dixisti per dilectum discipulum tuum quia qui non diligit, manet in morte (I Joan. III, 14). Oro ergo, Domine, ut quantam jubes haberi, dones eis tui et proximi charitatem, ne habeant [1340 1Kb] coram te super fratre suo peccatum.

Absit, o pie Domine, absit ne sim fratribus meis occasio mortis, ne sim illis petra scandali et lapis offensionis! (I Petr. II, 8.) Satis enim et plusquam satis est mihi [1341 1Kb] , Domine, quod mihi ipsi sum scandalum, sufficit mihi meum peccatum. Obsecrat te servus tuus pro conservis suis, ne offendant benignitatem tam magni, tam boni Domini propter me, sed reconcilientur tibi, et concordent mihi secundum voluntatem tuam propter te. Haec est vindicta, [Col. 0909B] quam vult exigere secretum cordis mei de conservis [1342 1Kb] et inimicis et compeccatoribus meis. Haec est poena quam orat anima mea de conservis et inimicis meis, ut te et invicem, sicut tu vis et nobis expedit, diligamus, ut bono Domino, sicut pro nobis ipsis, ita et pro invicem satisfaciamus, ut communi Domino; ut communi [1343 1Kb] Domino in commune bonum magistra charitate concorditer obsequamur [1344 1Kb] . Hanc ultionem poscit praeparari omnibus malevolis et malefactoribus suis hic peccator tuus. Hanc [1345 1Kb] praepara tu, Domine clementissime, peccatori tuo. Age ergo, bone Creator, et misericors judex meus, age per inaestimabilem misericordiam tuam, dimitte mihi omnia debita mea [1346 1Kb] , sicut et ego [1347 1Kb] coram te dimitto omnibus debitoribus meis (Matth. VI, 12). [Col. 0909C] Et si nondum, imo quia nondum id perfecte ad tuum examen facit, sed facere vult, et vim sibi faciendo, per te quod [1348 1Kb] potest efficit spiritus meus, et hoc ipsum tibi offero, ut et tu velis perfecte dimittere [1349 1Kb] mihi peccata mea, et sicut potes indulgeas animae meae.

Exaudi me, exaudi, magne Domine, et bone Domine, cujus amoris affectu sese pascere desiderat, sed satiare se de te non potest famelica anima mea; ad quem invocandum non invenit os meum nomen quod sufficiat cordi meo. Nullum enim verbum hoc mihi sapit quod te donante affectus meus de te capit. Oravi, Domine, ut potui, sed plus volui quam potui. Exaudi, exaudi tu, sicut potes, qui quod vis potes. Oravi ut infirmus et peccator, exaudi, exaudi, [Col. 0909D] tu, sicut potens et miserator et non solum amicis [Col. 0910A] et inimicis meis, quae precatus sum, tribuas, sed sicut scis unicuique expedire, et voluntati tuae non disconvenire, omnibus vivis et defunctis misericordiae tuae remedia distribuas, et me non sicut vult cor meum, nec sicut petit os meum, sed sicut scis et vis me debere velle et petere, semper exaudias, Salvator mundi, qui cum Patre et Spiritu sancto vivis et regnas Deus per omnia saecula saeculorum. Amen.



264 ORATIO XXV [1350 1Kb] . AD CHRISTUM. Cum sacerdos multum timet ne officium altaris, quod gerit, magis et noceat quam proficiat; et quod consilium de hac re capiat.

Dulcissime et benignissime Domine [1351 1Kb] Jesu Christe, altissimi Patris altissime Fili, qui cum eodem [Col. 0910B] Patre tuo, et Spiritu sancto universitatis Creator existis; cui nota sunt omnia antequam fiant, tu nosti insipientiam meam, nosti et quam infirma sit et fragilis anima mea; et ejus peccata atque delicta a te non sunt abscondita. Te vero Creatorem meum esse recognosco; et omnia, quae mihi ad praesentis vitae necessitatem sunt [1352 1Kb] , administrare fateor: fecisti ergo me, cum tibi placuit, et tandiu in hac vita ero, quandiu tibi placuerit; nec quousque tibi placeat, ulla vis me hinc expellere poterit. Et quia de hac re certissimus sum quod ita sit, hoc super omnia immensam bonitatem tuam deprecor, ut qualitercunque mihi eveniat, dum vivo, saltem de me bonus sit finis, omnibusque iniquitatibus meis per [Col. 0910C] veram poenitentiam dimissis, ad visionis tuae gloriam pervenire valeam, propter quam me creasti.

Fateor, dulcissime Domine Jesu, quia omnia bona quae habeo, tu mihi dedisti; et quia [1353 1Kb] propter hoc ea mihi dedisti, ut te, sicut dignum esset, super omnia diligerem, et omnia quae tibi placent, cum magna voluntate facerem; ea vero quae tibi displicent, nullo modo facere auderem. Sed inter caetera bona quae mihi de servitio tuo praecepisti, nescio quo occulto judicio tuo mihi onus sacerdotii imponi permisisti [1354 1Kb] . Quod servitium cum diligenter intueor quanta reverentia sit agendum, et quam pura conscientia, et ab omni contagione peccati munda debet esse mens quae tam terrificum ministerium suscipit tractandum; et ex altera [1355 1Kb] parte non minori [Col. 0910D] diligentia respicio quis sum ego qui hoc tractare [Col. 0911A] audeo, non parum de praesumptione mea formido, et vehementissime [1356 1Kb] timeo ne ad majus judicium, majorisque judicii damnationem mihi sit, quod ad tam dignam rem tam indignus accedere audeo. Scio certe, nec de hac re ullo modo dubito quia, si ita viverem sicut ille vivere debet qui hoc ministerium agit, nullum servitium Dei facere possem quod sic mihi proficuo esset et saluti. Sed sicut proficuum esset, si vita digna existeret, ita majus periculum et major damnatio infirmae animae et peccatis [1357 1Kb] suis oneratae imminet, quae tam dignam rem indigna tractare audet. Vere ita est, et plusquam dici possit, ista res utilis est et salubris bono sacerdoti, et, plusquam dici possit, periculosa est hanc indigne tractanti. Quid ergo faciet, dulcissime Domine Jesu, [Col. 0911B] hic tuus sacerdos, imo hic peccator quid faciet, hujus tui servitii onere gravatus? Nimis enim sum incertus quid mihi sit utilius, dimittere, an facere. Sed tamen si ex toto dimitto, tunc rursus nimis pertimesco ne sub hujus formidinis occasione multa mala multaque peccata audeam inchoare, vel etiam perpetrare, quae propter hujus servitii formidinem prius non audebam vel cogitare.

Fateor quippe multoties, cum ad hujus officii servitium me praeparo et de malis [1358 1Kb] quae me fecisse recognosco, angustius et districtius intra me doleo, et eas quae tunc perturbant vanas cogitationes vanasque delectationes expeditius [1359 1Kb] respuo, et post peractum servitium, multa mala [1360 1Kb] atque peccata quae iterum insurgunt, propter ejusdem servitii formidinem [Col. 0911C] timidius recipio. Cum hoc ita evenit, de ejusdem servitii praesumptione aliquam consolationem habeo, quia propter illius reverentiae timorem, aliquantulum a peccatis meis cessare me intelligo. Sed, o mitissime et misericordissime Jesu, ut tu perspicis, ita [1361 1Kb] saepius cor meum omni malitia plenum, omniumque iniquitatum tenebris obcaecatum [1362 1Kb] ; ut has omnes formidines postponens scienterque tuas praeceptiones contemnens [1363 1Kb] , veluti torrens qui omnes fetores in se decurrentes secum trahit, et modo sursum modo deorsum secum volvit, cor meum cum misera anima mea omnes [1364 1Kb] immunditias carnalium delectationum recipiat [1365 1Kb] ; et quasi porcus in coeno, sic in easdem immunditias se volvat, et revolvat [1366 1Kb] . Fateor, o misericordissime [Col. 0911D] Jesu, coram majestate tua iniquitates meas; fateor [1367 1Kb] immunditias meas, fateor immanissimas superbias, et sordidas cogitationes meas, quas abjecto timore tuo infeliciter intus amplectitur infelix anima mea. Ut tu vides, clementissime Domine [Col. 0912A] Jesu, ut tu vides, saepius et saepius ita facio, et in tam sordido vase, vel potius in tam sordido corde [1368 1Kb] corpus tuum et sanguinem suscipio; verum dico, non mihi parco! Sic multoties [1369 1Kb] plenus peccatis et iniquitatibus ad servitium tui altaris accedo; unde multum formido [1370 1Kb] ne magis ad perniciem quam ad salutem mihi sit haec praesumptio, quod sic fetens et putens tam munda sacramenta contingere praesumo.

Modo veniat aliquis fidelis, qui Spiritu Dei plenus sit, et miserum sacerdotem suo spirituali consilio instruat quid ei sit melius, quidve deterius servitium altaris propter hujusmodi impedimenta dimittere, an propter refrenationem multarum iniquitatum, quae ejusdem servitii formidine saepius [Col. 0912B] reprimuntur, servitium facere. Est autem de hoc (ut mihi videtur) expeditum et salubre consilium a peccatis cessare, et servitium quod Deo debemus reddere; nos autem etsi indigni sumus Deo servire, Deus non est indignus servitio suae creaturae; de aliis nescio quid ipsi magis eligant, de me scio quia magis volo Deo servire, et si non ex toto me possum a malitia retinere quam propter formidinem peccati ejus servitium dimittere et in peccatorum damnatione securius jacere. Melius est ut nos verberet propter aliquam offensionem sui servitii, et tamen suum servitium facientes, quam nos damnet propter timorem peccati suum servitium facere nolentes. Immensa est enim ejus pietas, immensa ejus misericordia, qui etsi viderit nos viam suae rectitudinis [Col. 0912C] vel claudicando ambulare, etsi saepius labendo et relabendo, non tamen ab ejusdem viae rectitudine velle recedere; si nos non lassemur [1371 1Kb] , non diu se retinere poterit, sed conatum nostrum adjuvabit, et diriget gressum nostrum ad viam salutis. Tamen si peccata sacerdotis sunt criminalia, utilius est ei ab immolatione sacrificii humiliter cessare quam per praesumptionem immolando, majorem damnationem incurrere, donec inchoata vel peracta poenitentia, possit ad altaris servitium securius accedere.

Sed ecce, dulcissime et misericordissime Domine Jesu, fateor immensae bonitati tuae me esse nimis peccatorem, plurima quae tibi displicent facientem, et tamen tui altaris servitium facere praesumentem. [Col. 0912D] Non enim possum de tua misericordia desperare, non possum, nec mihi expedit, servitium tui altaris dimittere, tuum corpus et sanguinem non sumere, quod pro redemptione mea mortem suscepit, et qui pro remissione 265 peccatorum de tuo latere lancea [Col. 0913A] militis aperto cum aqua exivit (Joan. XIX, 34). Si indignus sum, sicuti sum, et ego fateor, verbera me, emenda et corripe, et tandiu castiga tuum sacerdotem, imo tuum peccatorem, donec omnis rubigo peccati recedat a me, quae per tam longum tempus ex magna incuria indurata est in lateribus animae meae. Fateor, fateor, peccator sum, immundus sum, indignus sum, et tamen non recedo a te, dulcissime Jesu Christe; velis quid velis, non dimitto te, etsi infirma manu, tenebo te. Non recedes a me, donec ab omni contagione peccati absolvas; et sic carnem tuam quotidie manducantem, et sanguinem tuum bibentem, tuaeque voluntati jugiter inhaerentem, tua praecepta assidue facientem, me post mortem carnis perducas ad veram salutem, [Col. 0913B] scilicet ad te verum Sacerdotem, ubi cum aliis sacerdotibus, tuis videlicet membris, ego quoque tunc non peccator, sed dignus sacerdos et dignum membrum corporis tui, te laudem, te glorificem per aeterna saecula. Amen.



ORATIO XXVI [1372 1Kb] . AD CHRISTUM. Cum sacerdos diligenter contemplatur quam misericorditer Redemptor noster naturam nostri limi, unde nos fecit, pro nobis suscepit.

Summe Sacerdos, et major caeteris sacerdotibus Domine Jesu Christe, cui adhaeret omnis sacerdos, imo omnis Christianus qui ambulat coram te in veritate, auribus pietatis tuae audi vocem meam, et si recte precor, exaudi orationem meam; non enim [Col. 0913C] volo, dulcissime Pater, aliquid te rogare, quod in rogando te juste possit offendere. Et si aliqua inscitia [1373 1Kb] , vel carnali [1374 1Kb] voluntate, quod sit contra salutem animae meae, aliquid te rogare volo, hoc super omnia, misericordissime Domine, precor ne in hujusmodi petitionibus me unquam velis exaudire. Nosti, et bene nosti [1375 1Kb] , benignissime Deus, quantis illusionibus, quantis vanitatibus, quantis carnalium desideriorum voluptatibus, quantis saecularium cupiditatum appetitionibus [1376 1Kb] omni hora, et sine intermissione vulneretur infelix animus meus. Et multoties evenit ut tu ipse, ducissime Domine, perspicis [1377 1Kb] , quia si me permitteres ire secundum meam pessimam [1378 1Kb] voluntatem, totum meipsum in magnam peccatorum voraginem praecipitarem. [Col. 0913D] Propterea te, dulcissime Pater, rogo, quia scio nimis me esse peccatorem et adversus peccatum nullam fere [Col. 0914A] habere virtutem, ut per magnam misericordiam tuam retineas furorem meum, qui me trahit ad peccatum, et confundas et destruas omne malum desiderium, quod pervertit in me [1379 1Kb] omnem rectitudinis sensum.

Aliquando, amator hominum [1380 1Kb] Deus, cum studiosius [1381 1Kb] cogito, et male [1382 1Kb] quae multoties feci et adhuc miser et peccator facere non desisto ad memoriam reduco, et diligenter intueor qualiter [1383 1Kb] vivam, qualiter ipsa mala quae feci et adhuc facio plangam, quod sacerdos dicor, sed officium sacerdotis operibus dignis non impleo, quamvis et de multis aliis quae feci, multum pertimescam, de hujus officii dignitate, quam indignus porto, super omnia quae mihi evenire possunt formido [1384 1Kb] . Est [Col. 0914B] autem hujus officii dignitas, plusquam aestimari possit, magna et inaestimabiliter Deo et hominibus chara, si sacerdos ita vivit sicut ille vivere debet qui hujus officii curam gerit. Porto autem ego nomen hujus dignitatis, sed infelix vita mea fere in omnibus contradicit, male agendo, hujus nominis dignitati. Est enim cor meum immundum, omnes sensus corporis mei immundi, et sic intus et foris [1385 1Kb] totus immundus non invenio in toto me aliquid mundum, ubi honeste et sicut decet possim reponere corpus Dominicum. In magnis itaque angustiis constitutus, et quid potissimum mihi sit faciendum nescio, huc illucque, modo hoc modo illud cogitans, me circumfero diligentiusque omnem conscientiam meam revolvo, si forte aliquod consilium salubre [Col. 0914C] invenirem quod ad aliquam salutem [1386 1Kb] animae mihi esse intelligerem. Omnia ergo quae erga me geruntur, circumspiciens, et fere nihil aut parum boni in toto me inveniens, hoc tantillum boni ibi vix animadverti, si tamen bonum debeat dici quod bonum quod ego non habeo [1387 1Kb] , in alio, cum habet, diligo, et, cum non habeam, humiliter me non habere recognosco, quod peccatorem et miserum plusquam alium quemlibet me esse credo, et tamen de misericordia Dei omnipotentis non despero. Credo enim quod illi cui cura fuit me, cum non essem, facere, et adhuc cura est mihi ea quae ad hujus vitae usum sunt necessaria, pro misericordia sua providere, cura illi erit pro pietate sua mihi dare adhuc aliquod bonum opus facere, vel saltem, si non ex toto [Col. 0914D] totum, aliquod bonum valeam inchoare, et, si non ex toto, a malis vel aliquantulum cessare.
[Col. 0915A]

Est enim Deus pius [1388 1Kb] et misericors, et nullo modo creaturam suam perdere volens, sed modis omnibus ut ad pietatem suam redeat, misericorditer monens [1389 1Kb] . Quantum vero suam creaturam diligat, quantum invitus eam perdat, in hoc veraciter ostendit, cum [1390 1Kb] de coelo in terram descendit, cum ille qui sine initio erat, initium pro amore creaturae habere voluit, limumque unde nos fecit pro redemptione nostra assumpsit, et ipsum limum, scilicet carnem suam, quam pro nobis assumpsit, postquam per passionem crucis in ipsius crucis ara bene excocta est, nobis ad manducandum porrigit et ipsius carnis sanguine ejusdem crucis torculari expresso dum nos potat, sitim animae nostrae exstinguit. Hanc autem carnem nostri Redemptoris cum [Col. 0915B] manducamus et sanguinem bibimus, cum limo nostro miscemus, et de hoc quasi [1391 1Kb] emplastrum facientes nostraeque animae infirmitatibus [1392 1Kb] apponentes, si digne sumimus, omne protinus quod ad damnationis periculum nos pertrahit ex interioribus animae nostrae projicimus. O immensa Domini nostri J. C. pietas! o admiranda et ineffabilis misericordia! Si aliquis potens homo, cum magno comitatu hominum pergens, forte juxta viam per quam transiret, in aliquo coeno aliquem pauperem immersum videret, qui se per seipsum nullo modo extrahere posset de illo coeno in quo immersus esset, miseratione motus eumdem pauperem per seipsum de illo coeno extraheret, nulli dubium quin hujusmodi magnae misericordiae magnaeque pietatis ab omnibus praedicaretur, [Col. 0915C] magnis laudibus ab omnibus rectum sensum habentibus extolleretur. Et quanto hoc opus misericordiae pro paupere et inope fecisset, tanto plus pius et misericors omnibus piis et veraciter Christianis appareret. Quid ergo, quid aestimari debet de magna Domini nostri Jesu Christi pietate, de ineffabili ejus misericordia et charitate, qui cum ipse sine initio sit, et mortale initium et mortalitatem sumpsit pro paupere, et ultra modum paupere et inope, ut illum extraheret de sordidissimo coeno peccati, in quo seipsum immerserat [1393 1Kb] miser et infelix? Praeter hoc, miser [1394 1Kb] homo tantam infelicitatem patiebatur, sicque infeliciter in ipsis voraginibus aeternae perditionis erat immersus, magnis [Col. 0915D] angustiis magnisque doloribus famis et sitis erat oppressus. Ex una igitur parte intolerabilem fetorem coeni, in quo erat immersus, patiens, 266 ex parte altera, qui ejus miseriae et dolori compateretur nullum inveniens, tam ex fetenti coeno in quo jacebat quam ex desperatione consolationis quam a [Col. 0916A] nullo separabat, intolerabili dolore afficiebatur. Et, si diutius differretur quod ab aliquo misericorde aliquando misericordia ei non impenderetur, jam ab ipsis miseriis aeternae perditionis irreparabiliter moreretur. Venit [1395 1Kb] misericors Creator ineffabilem pietatem habens ad hunc peccatorem in luto peccatorum jacentem; non exspolians se indumento gloriae suae, induit pannos miseriae nostrae. Venitque velut mundissimus Sol per ipsos fetores, nullam tamen contaminationem fetoris patiens, usque ad ipsum miserum peccatorem, eumque ab ipsis fetoribus extergens, tenuit per brachium, extraxit in planum. Extractum vero de lacu miseriae et de luto faecis (Psal. XXXIX, 3), cibavit pane sapientiae salutaris (Eccli. XV, 3), et post haec, ipsa sua carne quam [Col. 0916B] pro ejus redemptione susceperat, et suo sanguine qui pro remissione peccatorum fusus est, cibavit et potavit; et sic refocillatum ab ipsis doloribus, quibus tam graviter vexabatur, mitigavit. Haec autem caro quam ei ad manducandum dedit de natura ejusdem limi fuit unde primum hominem plasmavit, quem ad imaginem et similitudinem suam creavit; quam similitudinem, quam ipse primus homo [1396 1Kb] per suam culpam defiguravit, per carnis suae comestionem [1397 1Kb] , rectamque fidem ad integrum reformavit; hanc vero carnem, vel hujus limi naturam postquam Christus passus est in cruce, postquam resurrexit tertia die, ad coelos portans, ad dexteram Patris collocavit, eique dominationem super angelos et archangelos donavit. Ecce limus, qui per naturam [Col. 0916C] suam in terra semper adhaeret, a Redemptore nostro in coelo portatus, ipsum [1398 1Kb] coelum et omnia quae in eo sunt sub dominio suo habet. Ad quem limum nemo fidelis potest vel poterit ascendere, nisi eum prius curet in terra salubriter comedere ejusque sanguinem bibere. Hujus carnis et sanguinis ego qualiscunque minister et sacerdos, dum tantam pietatem tantaeque pietatis dulcedinem Redemptoris nostri erga creaturam suam conspicio, de ejus immensa bonitate non diffido. Succurre ergo, Domine Jesu Christe, succurre tuo sacerdoti, indulge ejus peccatis atque delictis, ut digne valeam tui corporis et sanguinis mysterium celebrare, et digne celebrans corporis tui et sanguinis veritatem digne [Col. 0916D] comedere et bibere, et sic usque in finem jugiter perseverans, ad te post mortem carnis valeam pervenire, ubi, non per intervalla, sicut modo, sed sine intermissione cum sanctis omnibus te ipsum qui veritas et vita es possim comedere et bibere [1399 1Kb] Amen.
[Col. 0917A]


ORATIO XXVII [1400 1Kb] . AD CHRISTUM. Cum sacerdos corpus Christi et sanguinem in manibus tenet, tenensque dulciter recordetur quos dolores in cruce pro nobis passus est.

Dulcissime, et super omnia desideranda desiderande et suavissime Jesu Christe, adesto supplicationi meae, et intende voci orationis meae (Psal. V, 3), et per tuam magnam misericordiam emunda ab omni inquinamento peccati animam meam, ut dignus possim accedere ad servitium tui altaris, digneque tractare mysterium corporis et sanguinis tui. Fateor, dulcissime Domine, coram omnipotentia tua me nimis esse culpabilem, et multa mala fere per singulas horas facientem, et tamen de ineffabili bonitate [Col. 0917B] tua non desperantem. Bonus es tu, Domine, et in bonitate tua doce me justificationes tuas (Psal. CXVIII, 68), ut eas intelligendo, easque, sicut decet, jugiter operando, mundo corde mundaque anima possim recipere mysteria tua.

Ecce, anima mea, praepara hospitium cordis tui ad suscipiendum corpus et sanguinem Creatoris tui mundis cogitationibus mundisque operibus, expurga ab omnibus interioribus tuis quidquid potest offendere hospitem tam immensae majestatis; non enim potest in illa anima vel in illo corde manere, quam possidet aliqua contaminatio malitiae, et nisi ibi summa pax summaque charitas fuerit, indignum judicans illud hospitium conversatione suae mansionis, nec diu ferens tantam inquietudinem perturbationis, [Col. 0917C] ab illo hospitio cito discedit. Vae autem menti illi quam Christus propter suas iniquitates deserit, deserensque et damnans tentationibus et dolis inimici seduci permittit!

Diligenter ergo, o anima mea, inspice, diligenter omnes sensus corporis tui ad teipsam intus recollige [1401 1Kb] , et quidquid eis sordidum vel immundum inveneris, foras projice, expulsaque omni malitia vel iniquitate, diligenter post illas aditum pectoris tui reclude [1402 1Kb] , ne ad te valeant quandoque redire, vel amplius interiora tua inquinare. Peractis vero omnibus quae ad ipsius venerabilis mysterii consecrationem pertinent, expulsisque omnibus quae ipsius mentis arcanum maculare solent, o tu, misera anima mea, cum magna diligentia intuere omnes [Col. 0917D] negligentias tuas, omnia mala et peccata quae facere solebas. Et cum ipsius Redemptoris tui corpus et sanguinem in manibus tenes, illius ineffabilem misericordiam, quam dulcius potes, exora, ut per suam [Col. 0918A] magnam pietatem omnia peccata tua dimittat, et ut haec vel alia amplius admittere non valeas. Hoc ante omnia, et sicut interitum tuum moneo caveas, ne in hujusmodi recordationibus aliquos diaboli laqueos incurras, quos multi incauti saepius incurrunt; qui dum mala sua quasi pro eis plorantes ante mentis oculos reducunt, per easdem recordationes in ipsorum [1403 1Kb] malorum delectationes insipienter reincidunt.

Recordare, quam dulcius potes, ipsius corporis Christi quod tenes ineffabilem [1404 1Kb] pietatem, et plusquam aestimari possit admirandam dulcedinem, quod pro redemptione tua multas injurias sustinuit, et ad ultimum crucifixum sit. Sed et ipsam passionem quam in cruce pertulit per singulos dolores [Col. 0918B] cogita et recogita, scilicet cum quanto dolore in ipsius crucis [1405 1Kb] patibulo et pedes ejus et manus infixae sunt, latus ejus per militis lanceam transforatum, ab ipsis etiam pro quibus [1406 1Kb] patiebatur, ibi ante crucem quasi malefactor sit illusus, irrisus, et tam horrida opprobria sustinens, quasi Agnus mansuetissimus inaestimabilem patientiam ostendit. Qui cum facile posset, non se de suis interfectoribus vindicavit, sed Patrem [1407 1Kb] , ut hoc peccatum illis dimitteret, oravit. Cum vero [1408 1Kb] , hujusmodi recordationibus quasi satiata requiescere coeperis, nec tamen requiescens haec dulciter et cum magno affectu ruminare cessaveris, ad ipsum dulcissimum dulcissimi Domini corpus quod in manibus tenes loquere, et quasi cum praesenti loquens, tuas illi [Col. 0918C] necessitates expone. De illo haec [1409 1Kb] fideliter crede quod corpus hoc veraciter corpus illud sit quod de Virgine natum est, quod crucifixum est, quod in sepulcro positum est, quod tertia die a mortuis resurrexit, quod ad coelos ascendit, et quod sedet ad dexteram Patris.

Nec dubites in illa hora sacrificii corporis et sanguinis tui Redemptoris angelos adesse suo Creatori, 267 suique Creatoris carni et sanguini cum magna reverentia ineffabile obsequium deferre. Quid vero de omnibus sanctis aestimari debet? Quid cogitari potest, cum ipsius redemptionis suae pretium in terra celebrari conspiciunt, de cujus aeterna visione laetantes, jam magnum gaudium possident in coelo? Tu vero, anima mea, haec omnia fideliter credens, [Col. 0918D] carnemque tui Creatoris dulciter amplectens, in ipsis amplexibus ejus [1410 1Kb] pietatis significa tuam necessitatem, et quam dulcius potes ejus exora pietatem, ut per suam ineffabilem misericordiam omnem [Col. 0919A] tuam emundet foeditatem. Ingere totam te ipsam in Christum quem tenes, et ipsum prius [1411 1Kb] adorans, tuas iterum et iterum [1412 1Kb] repraesentans ingere necessitates.



ORATIO XXVIII [1413 1Kb] . AD CHRISTUM. Facienda a sacerdote ante consecrationem corporis Christi.

O dulcissime Domine Jesu Christe, qui pro mea redemptione crucifixus es et mortuus, ante te est omne desiderium meum, et gemitus meus a te non est absconditus (Psal. XXXVII, 10). Ecce benignissime Deus, coram te est miseria mea, et in manibus meis est misericordia tua, miseria peccatricis animae meae, misericordia redemptionis tuae [1414 1Kb] . Miserere ergo mei, Deus, secundum magnam misericordiam [Col. 0919B] tuam, et secundum multitudinem miserationum tuarum dele iniquitatem meam (Psal. L, 1-3), et ab hac hora usque in finem custodi vitam meam. Defende ab omni iniquitate animam meam, ut jam amplius agere non valeam unde oculos tuae majestatis offendam. Da mihi, benignissime Deus, te, sicut jubes et rectum est, super omnia diligere; deinde proximum non minus quam meipsum, sicut iterum praecipis, amare. Est enim [1415 1Kb] hoc justissimum et omnino rationabile ut te super omnia, et etiam plusquam nos debeamus diligere, quia tu nos antequam essemus dilexisti, diligens creasti, creatos ad notitiam sanctissimi nominis tui adducere curasti; nos vero neque hoc ipsum, quod te vel aliquid boni diligimus, [Col. 0919C] a nobis ipsis nisi a te habemus. Proximum vero nostrum et tu nobis, sicut nos ipsos, recte diligere praecipis, et non recte diligimus eum, sicut praecipis quia aequali dilectione nos omnes creasti, aequali dilectione pro omnibus passionem suscepisti, aequaliter omnibus vitam aeternam praeparasti. Da omnibus, clementissime Pater, qui fidem rectam habent, recte et sancte vivere, nec in ulla [1416 1Kb] omnino re ab his quae praecipis deviare; his vero qui nondum in te credunt, antequam de hac vita exeant, da fidem et dilectionem sanctissimi nominis tui suscipere, et susceptam usque in finem rectam et inviolatam custodire. Sit omnibus vivis et defunctis sacrificium tui corporis et sanguinis remissio omnium peccatorum: vivis quidem, qui recte vivunt, et, si nondum [Col. 0919D] recte vivunt, recte quandoque vivere volunt; defunctis autem, qui per hoc sacrificium se sperant in misericordia tua accipere remissionem suarum iniquitatum, et post haec pervenire ad gloriam sempiternam regnumque coelorum.
[Col. 0920A]

Credimus de te, Domine [1417 1Kb] Jesu Christe, quia tu idem ipse, qui es Filius Dei, es Filius Virginis tu idem ipse, qui in principio eras Verbum, et Verbum eras apud Deum, et Deus eras Verbum, et per quod omnia facta sunt (Joan. I, 1-3); a Patre ante omnia saecula genitus [1418 1Kb] , in tempore es ex Virgine natus quamvis altera natura sis [1419 1Kb] quam Pater, postquam factus es Filius Virginis et habitasti in nobis; altera natura existens, secundum quod Filius Dei es quamvis in duabus naturis tua persona, Deus et homo, existis aequalis Patri secundum divinitatem, minor Patre secundum humanitatem. Quia vero tu idem ipse Deus qui homo, et qui homo Deus; propterea sanctissima Virgo quae te portavit, ab omnibus fidelibus praedicatur et creditur, hoc est [Col. 0920B] Mater Dei. Et quia tu non alter Filius Dei, alter Filius hominis, sed tu idem ipse Filius Dei, qui Filius hominis passionem et mortem pro salute humani generis suscepisti, non in natura deitatis, sed in natura humanitatis; tu idem ipse, non alter propter distantiam naturae, sicut nec una natura existens propter unitatem personae.

Est adhuc, dulcissime Domine Jesu Christe, quod de ineffabili charitate qua nos diligis, cogitare possumus et debemus quod nobis miseris peccatoribus, ad indicium tuae magnae dilectionis, in hoc mysterio tui corporis et sanguinis ostendis. Cum aliquis homo alterum hominem, sicuti plus potest, diligit; praeter alia, vi dilectionis forsitan potest pro eo mori, si ita dilectio exigit; quod tamen raro accidit ut quis hoc [Col. 0920C] pro suo dilecto velit pati. Quod si unquam amicus pro amico facit in magnam admirationem magnumque stuporem omnes qui hoc audiunt, convertit [1420 1Kb] . Tu vero, dulcissime Domine Jesu, non solum pro amicis, sed et pro inimicis mori voluisti et non solum hoc, sed et istud quod nullus facere pro amico vult fecisti, et adhuc facis, videlicet cum teipsum, qui pro nobis mortem sustinuisti, das ad manducandum et bibendum in hoc mysterio tui corporis et sanguinis, manducamus corpus tuum et bibimus sanguinem tuum, scilicet nostrae redemptionis pretium. Da mihi ergo, Domine Jesu, sic vivere, sic caste [1421 1Kb] et sancte deinceps tui altaris servitium facere ut sic vivendo, sic faciendo, sic carnem manducando [Col. 0920D] et sanguinem bibendo, post mortem carnis ab omnibus peccatis absolutus ad te Creatorem meum et Redemptorem recto itinere valeam pervenire, ubi te cum omnibus sanctis in aeterna felicitate sine fine possim laudare et benedicere.
[Col. 0921A]


ORATIO XXIX [1422 1Kb] . FACIENDA A SACERDOTE ANTE MISSAM.

Summe Sacerdos et vere Pontifex [1423 1Kb] , qui te obtulisti Deo Patri hostiam puram et immaculatam in ara crucis pro nobis miseris peccatoribus [1424 1Kb] , et qui dedisti nobis carnem tuam ad manducandum et sanguinem tuum ad bibendum, et posuisti mysterium istud in virtute Spiritus tui [1425 1Kb] , dicens: Haec quotiescunque feceritis, in mei memoriam facietis (Luc. XXII, 19). Rogo per sanguinem [1426 1Kb] tuum pretiosum, magnum [1427 1Kb] salutis nostrae pretium, rogo per hanc miram et inenarrabilem charitatem qua nos miseros et indignos sic amare dignatus es, ut lavares nos a peccatis nostris in sanguine tuo (Apoc. I, 5), doce me servum tuum indignum, quem etiam inter [Col. 0921B] [1428 1Kb] caetera dona tua [1429 1Kb] ad officium sacerdotale vocare dignatus es nullis meis meritis, sed sola dignatione 268 misericordiae tuae, doce me, quaeso, per Spiritum sanctum tuum tantum tractare mysterium ea reverentia et honore, ea devotione et timore quibus oportet et decet. Fac me per gratiam tuam semper illud de tanto mysterio credere et intelligere, sentire et firmiter tenere, dicere et cogitare quod tibi placet et quod expedit animae meae. Intret Spiritus tuus bonus in cor meum, qui sonet ibi sine sono, et sine strepitu verborum loquatur omnem veritatem tantorum mysteriorum; profunda [1430 1Kb] quippe sunt nimis, et sacro tecta velamine. Propter magnam clementiam tuam concede mihi missarum solemnia mundo corde et pura mente celebrare. Libera [Col. 0921C] cor meum ab immundis et nefandis, vanis et noxiis cogitationibus. Muni me beatorum [1431 1Kb] angelorum pia et fida custodia, ac tutela fortissima, ut hostes omnium bonorum confusi discedant. Per virtutem tanti mysterii, et per manum sancti angeli tui repelle a me et a cunctis servis tuis durissimum spiritum superbiae et caenodoxiae, invidiae et blasphemiae, fornicationis et immunditiae, dubietatis et diffidentiae. Confundantur qui nos persequuntur, pereant illi qui perdere cuncta festinant [1432 1Kb] .

Rex virginum, amator [1433 1Kb] castitatis [1434 1Kb] , Deus, coelesti rore benedictionis tuae exstingue in corpore [Col. 0922A] meo [1435 1Kb] fomitem [1436 1Kb] ardentis libidinis, ut maneat in me tenor castitatis [1437 1Kb] corporis et animae. Mortifica in membris meis carnis stimulos, omnesque libidinosas commotiones et da mihi veram et perpetuam castitatem cum caeteris donis tuis, quae tibi placent in veritate, ut sacrificium laudis casto corpore et mundo corde quotidie valeam [1438 1Kb] tibi offerre. Quanta enim cordis contritione et lacrymarum fonte, quanta reverentia et tremore, quanta [1439 1Kb] corporis castitate et animae puritate istud divinum et coeleste sacrificium est celebrandum, Domine, ubi [1440 1Kb] caro tua in veritate sumitur, ubi sanguis tuus in veritate bibitur, ubi ima summis [1441 1Kb] conjunguntur, ubi adest sanctorum angelorum praesentia, ubi tu es sacrificium et sacerdos mirabiliter et ineffabiliter [1442 1Kb] ?
[Col. 0922B]

Quis digne hoc celebrare potest [1443 1Kb] , nisi tu Deus omnipotens offerentem feceris dignum? Scio, Domine, et vere scio, et idipsum bonitati tuae [1444 1Kb] confiteor quia non sum dignus accedere ad tantum mysterium propter nimia peccata mea, et infinitas negligentias meas.

Sed scio, et veraciter ex toto corde meo credo, ore meo confiteor quia tu potes me facere dignum, qui solus potes facere mundum de immundo conceptum semine (Job XIV, 4); solus de indignis dignos, de immundis mundos. et de peccatoribus [1445 1Kb] justos et sanctos facis. Per [1446 1Kb] hanc omnipotentiam tuam te rogo, concede [1447 1Kb] mihi peccatori hoc coeleste sacrificium [1448 1Kb] celebrare cum timore et tremore cum cordis puritate et lacrymarum fonte, cum laetitia [Col. 0922C] spiritali et coelesti gaudio. Sentiat mens mea dulcedinem beatissimae praesentiae tuae, et excubias sanctorum tuorum [1449 1Kb] in circuitu meo.

Ego enim [1450 1Kb] memor venerandae passionis tuae accedo ad altare tuum, licet peccator, ut offeram tibi sacrificium quod tu instituisti, et offerri praecepisti in commemorationem tui pro salute nostra (Luc. XXII, 19). Suscipe illud ergo, quaeso [1451 1Kb] , summe Deus, pro Ecclesia sancta tua, et populo quem [1452 1Kb] acquisisti sanguine tuo. Et quoniam me peccatorem inter te et eumdem populum tuum medium esse voluisti, licet in me aliquod boni operis testimonium [Col. 0923A] non agnoscas, officium saltem dispensationis creditae non recuses, nec per me indignum eorum salutis percat pretium, pro quibus victima factus salutaris [1453 1Kb] dignatus es esse redemptio. Profero ergo [1454 1Kb] , Domine (si digneris propitius intueri), tribulationes plebium, pericula populorum, captivorum gemitus, miserias orphanorum, necessitates peregrinorum, inopiam debilium, desperationes languentium, defectus senum, suspiria juvenum, vota virginum, lamenta viduarum.

Tu enim misereris omnium, Domine, et nihil odisti eorum quae fecisti (Sap. XI, 24, 25). Memorare quae sit nostra substantia, quia tu Pater noster es, quia tu Deus noster es; ne irascaris satis, neque multitudinem viscerum tuorum super nos contineas. Non [Col. 0923B] enim in justificationibus nostris prosternimus preces [1455 1Kb] ante faciem tuam, sed in miserationibus tuis multis. Aufer a nobis, Domine, iniquitates nostras, et ignem sancti Spiritus in nobis clementer accende. Aufer cor lapideum de carne nostra, et da nobis cor carneum (Ezech. XI, 19), quot te timeat, te amet, te diligat [1456 1Kb] , te delectetur [1457 1Kb] , te sequatur, te perfruatur. Oramus, Domine, clementiam tuam ut sereno vultu familiam tuam, sacri tui nominis officia praestolantem, aspicere digneris, et [1458 1Kb] ut nullius sit irritum votum, nullius vacua postulatio, tu nobis preces suggere quas ipse audire propitius et exaudire delecteris [1459 1Kb] .

Rogamus etiam te, Pater sancte [1460 1Kb] , et pro animabus [1461 1Kb] fidelium defunctorum ut sis illis salus, [Col. 0923C] sanitas, gaudium et refrigerium, hoc magnum pietatis sacramentum. Deus meus [1462 1Kb] , sit illis hodie magnum et plenum convivium de te pane vivo, qui de coelo descendisti et das vitam mundo (Joan. VI, 33), de tua carne sancta et benedicta, Agni videlicet immaculati qui tollit [1463 1Kb] peccata mundi (Joan. I, 29), quae de sancto et glorioso beatae virginis Mariae utero est assumpta, et de Spiritu sancto concepta, de illo, inquam, pietatis [1464 1Kb] fonte, per lanceam militis ex tuo sacratissimo latere [1465 1Kb] manavit [1466 1Kb] , ut ex inde refecti et satiati, refrigerati et consolati [1467 1Kb] , exsultent in laude et gloria tua. Peto clementiam tuam, Deus, ut descendat super illud plenitudo [1468 1Kb] [Col. 0924A] tuae benedictionis, et sanctificatio tuae divinitatis. Descendat etiam, Domine, illa sancti Spiritus tui invisibilis incomprehensibilisque majestas, sicut quondam in patrum hostias descendebat, qui et oblationes nostras corpus et sanguinem tuum efficiat, et me indignum sacerdotem doceat tantum tractare mysterium cum cordis puritate et lacrymarum devotione, cum reverentia et tremore, ita ut placide et benigne suscipias sacrificium de [1469 1Kb] manibus meis ad salutem omnium tam vivorum quam defunctorum.

Rogo te [1470 1Kb] , Domine, per ipsum sacrosanctum mysterium corporis et sanguinis tui, quo quotidie in Ecclesia tua pascimur et potamur, abluimur et sanctificamur, atque unius summaeque [1471 1Kb] divinitatis [Col. 0924B] participes efficimur, da mihi virtutes tuas sanctas, quibus repletus bona conscientia ad altare tuum accedam, ita ut haec coelestia sacramenta efficiantur mihi salus et vita. Tu enim dixisti ore tuo sancto et benedicto: Panis quem ego dabo, caro mea est pro mundi vita [1472 1Kb] . Si quis manducaverit ex hoc pane, vivet in aeternum (Joan. VI, 52). Panis dulcissime, sana palatum cordis mei, ut sentiam suavitatem amoris tui. Sana illud [1473 1Kb] ab omni languore, ut nullam praeter te sentiat [1474 1Kb] dulcedinem, nullum praeter te quaerat amorem, nullam praeter te amet pulchritudinem. Panis [1475 1Kb] candidissime, habens omne delectamentum et omnem suavitatis saporem [1476 1Kb] (Sap. XVI, 20), qui nos semper reficis, et nunquam in te deficis, comedat te cor meum, et dulcedine saporis [Col. 0924C] tui repleantur viscera animae meae. Manducat te angelus ore pleno, manducet te peregrinus homo pro modulo suo, ne deficere possit in via tali recreatus viatico. Panis sancte, panis vive, panis pulcher [1477 1Kb] , panis munde qui descendisti de coelo et das vitam mundo, veni in cor meum, et munda me ab omni inquinamento carnis et spiritus (II Cor. VII, 1), intra in animam meam, et sanctifica me interius [1478 1Kb] et exterius. Esto tutamen et continua salus animae meae et corporis mei. Repelle a me insidiantes mihi hostes; recedant procul a praesentia potentiae [1479 1Kb] tuae ut foris et intus per te munitus [1480 1Kb] recto tramite ad tuum regnum perveniam, ubi [Col. 0925A] non in mysteriis, sicut in hoc tempore agitur, sed facie ad faciem te videbimus (I Cor. XIII, 12), cum tradideris [1481 1Kb] regnum Deo et Patri (I Cor. XV, 24), et erit Deus omnia in omnibus (ibid., 28). Tunc enim me de te satiabis satietate mirifica, ita ut nec esuriam, nec sitiam in aeternum [1482 1Kb] .



269 ORATIO XXX. PRO SACERDOTE QUI HABET CELEBRARE.

Impellit me, Domine Deus, ministrandi officium, hostias salutares offerre pro populi delicto: terret conscientia indebiti sacerdotii pro reatu proprio. Si a me omnium sacerdotum peripsemate sacrificium offeratur, pollutae conscientiae crimen augetur; tamen majestati universae carnis judicis non offertur, negligentiae reatus ascribitur. Inter haec tuae, omnipotens [Col. 0925B] Deus, libramen pietatis imploro; cujus diem ultionis, accusante conscientia, pertimesco, ne indignum misericordia tua judices, quem a tempore poenitentiae non excludis. Suspende, Domine, securim, donec cultor vineae Spiritus sanctus admoveat cophinum stercoris ad radicem infructuosae arboris. Parce mihi, Domine, parce clementissime, qui Davidem post lapsum clementer ad veniam revocasti; qui Petri misericors amare flentis lacrymas respexisti; qui latronem tanti facinoris reum divina gratia illustrasti, cui mox obtinuit confessio perspicere Dei Filium, fides praemium, poena veniam, lamenta gaudium sempiternum; dum confessor in cruce, possessor paridisi exstitit post crucem. Sed quia verba venia pietatis tuae indigent, quae indigni sacerdotis [Col. 0925C] opera non commendant, saltem astantium vota suscipe; ut et mihi suis apud te precibus veniam, et eorum meritis sacrificia nostrorum vulnerum salubriter nobis conferant medicinam. Et quia, omnipotens Deus, pro nobis omnibus factus es hostia pro peccatis, adsis nobis satisfactio in sacrificio pro delictis, qui vivis et regnas, etc.



ORATIO XXXI PRO SACERDOTE CELEBRATURO.

Conscientia quidem trepidus, omnipotens Deus, ad altare tuum accedo, sed ad fiduciam de tuae pietatis misericordia retineor. Et licet ad celebranda tibi sacrificia semper inveniar indignus; tamen si recedo, vereor de inobedientia condemnari. Pro qua re dignare me, piissime Pater, paterna pietate ac [Col. 0925D] placato vultu respicere, et cordis mei interim ora purgare. Et si ego pondere peccatorum meorum ac reatu constringor; mearum tamen precum obtentu, tibi sint, quaeso Domine, in omnibus placita mysteria consecranda. Per Dominum nostrum, etc.
[Col. 0926A]


ORATIO XXXII. AD IDEM FACIENDUM.

Conscientia culpabilis, vita trepidus et anxius, criminum funibus captivatus, te unicum refugium et singulare remedium miserorum deprecor, Domine, ut mei indigni sacerdotis tui miserearis, mihique indulgeas quod illud sacramentum salutare, angelis et archangelis, et omnibus sublimitatibus tremendum et adorandum, sceleratis labiis consecrare, ac profanatis manibus praesumo attrectare: sed dum accedo per me, fateor, Domine, praesumo de te, memor malorum meorum, et tuorum quae a saeculo sunt bonorum. Adhuc, Domine, te rogare praesumo, ut non sit mihi sacrosanctum sacrificium tuum ad judicium, neque ad condemnationem, sed potius ad [Col. 0926B] liberationem peccatorum et angustiarum mearum, et ad perennem animae meae salvationem. Idipsum, Domine Deus, supplicans repeto, non elata, ut ipse conspicis, praesumptione, sed prona et pavida praesumptione, quia miser et immundus carnis tuae sanctae et pretiosi sanguinis tui sacramentum immundis manibus consecrare audeo. Supplex exoro et obsecro, Domine, ministerium tuum respice, et misero mihi ministro miserere, sacrificatorem purifica, et sacrificium sanctifica. Deus Pater, audi me; quidquid est in me contra me, clementer aufer a me; apta me tuo sancto servitio, ac ministrum idoneum tibi me perfice, et annue ut quae tibi placita sunt, inter haec sancta mysteria postulem, et quaecunque postulo tua, Domine, benignissima, quaeso, [Col. 0926C] misericordia percipiam. Tibi honor, tibi gloria in saecula saeculorum. Amen.



ORATIO XXXIII. AD IDEM FACIENDUM.

Si tantum, Domine, reatum nostrae delinquentiae cogitamus, deputatum observationis ministerium non implemus: grave est enim, quod ad mensam tuam mundo corde et innocentibus manibus non venimus; sed gravius est, si dum peccata metuimus, etiam sacrificium non reddamus. Liceat igitur pro inobedientia assistere, pro indulgentia petere, pro officio ministrare, pro remedio immolare, pro populo obsecrare. Quaeso ergo conforta in me quod trepidat, cura quod taedet, reconcilia quod discordat, evacua quod corrumpit, humilia quod superbit. Sit pia justitia [Col. 0926D] clemens correctio; nunquam absorbeat peccatorem, imo reconciliet poenitentem. Da in salutem disciplinam, non in mortem sententiam: exaudi peccatoris precem, qui visitas in dolore gementem. Per Christum Dominum nostrum. Amen.
[Col. 0927A]


270 ORATIO XXXIV [1483 1Kb] . AD CHRISTUM. Ante perceptionem corporis et sanguinis Christi.

Domine Jesu Christe, qui, Patre disponente, Spiritu sancto cooperante, per mortem tuam spontanea voluntate misericorditer a peccato et morte aeterna mundum redemisti, adoro, et veneror eo quo possum, quamvis tepido affectu et humili devotione, gratias agens tanto beneficio, hoc sanctum corpus, et hunc sanguinem tuum [1484 1Kb] , quae ad emundationem et defensionem a peccatis, accipere desidero. Confiteor, Domine, quia nimis sum peccator (Luc. V, 8), et indignus ad eorum tactum accedere. Sed confidens de illa clementia, qua pro peccatoribus, ut justi fierent, animam tuam ponens, eam dedisti, et pia hostia [Col. 0927B] Patri mactari voluisti; illa praesumo, licet peccator, ut per illa justificer, accipere. Supplex ergo te, pie miserator hominum, obsecro ut quae ad delendum peccata dedisti, non mihi sint ad peccatorum augmentum, sed ad indulgentiam et tuitionem. Fac me, Domine, ita ea ore et corde percipere, atque fide et affectu sentire, ut per eorum virtutem sic merear complantari similitudini mortis et resurrectionis tuae, per veteris hominis mortificationem, et novitatem justae vitae, ut dignus sim corpori tuo, quod est Ecclesia, incorporari, et sim membrum tuum, et tu caput meum, et maneam in te, et tu in me: quatenus in resurrectione reformes corpus humilitatis meae, configuratum corpori claritatis tuae, secundum promissionem Apostoli tui (Philipp. III, 21), et in te in [Col. 0927C] aeternum gaudeam de gloria tua, qui cum Patre et Spiritu sancto, etc.



ORATIO XXXV. AD CHRISTUM. Ante perceptionem corporis Christi.

Domine Jesu Christe Fili Dei vivi, qui ex voluntate Patris, cooperante Spiritu sancto, per mortem tuam mundum vivificasti, adoro et veneror hoc sanctum corpus tuum, et hunc sanguinem tuum, quod est traditum, et qui pro multis effusus est in remissionem peccatorum (Matth. XXVI, 28): deprecorque clementiam tuam, misericordissime Domine, per horum virtutem, fac me unum de illis multis, et fac me hoc sentire sic per fidem et affectum, ut sentiam ea per salutis effectum. Et absolve et libera servos [Col. 0927D] et ancillas tuas, me et omnes, qui mihi confessi sunt peccata sua, et pro quibus promisi, vel obnoxius sum exorare, et qui se sperant vel petunt meis orationibus apud te juvari, ab omni peccato, et poena peccati; et fac Ecclesiam tua continua protectione et consolatione laetari.



ORATIO XXXVI. AD DEUM, ET AD OMNES SANCTOS.

Domine Deus omnipotens, aeterne et ineffabilis, sine fine atque initio, quem unum in Trinitate, trinum [Col. 0928A] in unitate confitemur. Te solum Deum adoro, te laudo, te benedico, teque glorifico, tibi gratias ago, tibi me tota devotione committo; intende voci orationis meae (Psal. V, 3), Pater de coelis Deus, rex meus et Deus meus. Fili, Redemptor mundi, Deus, miserere mei, ne perdas me cum iniquitatibus meis (Psal. XXV, 9), neque in finem iratus reserves mala mea. Sanctus Spiritus, benigne Deus, inspira mihi spiraculum gratiae tuae, et dirige me in viam salutis aeternae: doce me voluntatem tuam facere (Psal. CXLII, 10): quidquid tibi displicet in me, remove a me. Trine et une, omnipotens, pie et misericors Domine, aspice in me (Psal. CXVIII, 132), et tribulationem meam in gaudium converte, et ne des haereditatem tuam (Joel. II, 17). Altissime in perditionem. [Col. 0928B] Dominator omnium ac protector in te sperantium, Domine, deprecationem meam suscipe; et per intercessiones gloriosae virginis Mariae, aufer iram tuam a me (Psal. LXXXIV, 5), Domine Deus salutis meae nec animam meam prius a corpore suscipias, quam omnia peccata mea dimittas.

O gloriosa Dei Genitrix, mater misericordiae, virgo semper Maria, quae Dominum omnium meruisti portare, et regem angelorum sola virgo lactare, adjuva me in die tribulationis meae, ut tuis fultus patrociniis ad regna coelestia merear pervenire.

O sancte Michael, archangele Dei, praepositus paradisi, veni in adjutorium meum, et defende me ab hoste maligno in hora mortis meae, et animam meam deduc in paradisum exsultationis aeternae. Omnes [Col. 0928C] sancti angeli et archangeli Dei, cunctae coelorum virtutes, omnesque sanctorum spirituum ordines, adversae damnationis vires reprimite, expugnate impugnantes me (Psal. XXXIV, 1), a rugientis inimici saevitia potenter me defendite, in via veritatis fideliter gradientem omni hora, die ac nocte custodite me, et in hora exitus mei animam meam in pace vobiscum suscipite.

Sancte Joannes Baptista, omnes sancti patriarchae et prophetae, exoro vos obnoxia prece, manum mihi porrigite, auxilium mihi in cunctis necessitatibus meis et infirmitatibus praebete; poscite mihi a Deo indulgentiam, patientiam, constantiam, justitiam, obedientiam, continentiam, sanctamque perseverantiam.
[Col. 0928D]

Sancte Petre, princeps apostolorum beatissime, omnesque sancti apostoli et evangelistae, Ecclesiarum principes, et coelestis aulae triumphales milites, date mihi vitam honorabilem, virtutum magnitudinem, consummationem laudabilem et aeternam beatitudinem; influat mihi per vos pax, virtus et perpetua salus.

271 Christi dulcissimi sacerdotes, atque inclyti doctores, omnesque sancti confessores, qui ampliastis talentum vobis creditum per immarcescibilem [Col. 0929A] fructum bonorum operum, Dei ineffabili pietate detur mihi per vos peccatorum indulgentia, totius boni copia, coelestium concupiscentia, grata fratrum benevolentia, morum reverentia, mandatorum Dei observantia. Precor te, beate N. devotissima prece, dignare me inter tuos agnoscere, cum sederis potens in judicio orbem judicaturus cum Domino.

Omnes sanctae virgines, quae coelesti Sponso perenni mente adhaerentes luxum calcastis saeculi, omnesque sanctae viduae impetrate mihi fetido munus perennis gratiae, vitae sanctimoniam, corporis munditiam, cordis innocentiam, fidei firmitatem, fraternitatis charitatem.

Intercedite pro me, omnes sancti, quicunque Deo placuistis ab initio saeculi. Aptate me ad voluntatem [Col. 0929B] Dei peragendam in omni opere bono, ut peccatis mortuus, Deo vivam, et vota, quae Deo vovi, vestris suffragantibus meritis illi toto affectu persolvam, ut ad portum salutis aeternae merear pervenire, et in aeterna felicitate vobiscum sine fine gaudere Amen.



ORATIO XXXVII. AD DEUM.
(Ex ms. codice Corbeiensi.)

Domine Jesu benignissime, fons vitae, fons misericordiae, de quo bibunt omnes sancti, bibunt et inebriantur ineffabili dulcedine, vivunt aeterna satietate, da mihi per merita eorum in praesenti vita sic te semper sitite, ut in futuro saeculo cum eisdem sanctis tuis ad te valeam aeternaliter satiari. Oro itaque [Col. 0929C] dulcissimam misericordiam tuam, piissime, suavissime Domine Jesu, pasce miseram animam meam ex recordatione beneficiorum tuorum, ne deficiat in peregrinatione fatigata imo pondere peccatorum suorum. Tua me, Domine, bonitas creavit, et per baptismum tuum recreavit, patienter hactenus me quotidie peccantem exspectat. Potentia divinitatis tuae me fecit, humilitas humanitatis tuae me refecit. Ecce, Domine Jesu Christe, gratia tua donante, qui es Dominus meus, Deus meus, ecce recordor quia, sicut praenuntiasti per sanctos tuos ab initio mundi, natus de sancta Virgine veram ex ea carnem accepisti, Virginis matris ubera vere suxisti, pasce peccatricem animam meam tua sancta carne, [Col. 0929D] satia illam tua dulcedine. In praesepio positus, pannis involutus es, involve meam animam pannis misericordiae tuae, ne remaneat nuda coram te. Pastores et ab oriente Magi venientes adoraverunt te in praesepio jacentem, fac me, Domine, te fideliter adorare jam in coelo sedentem. Permisisti circumcidi carnem tuam, circumcide ab omni peccato mentem meam. Praesentatus es in templo, suscepit te Simeon in ulnas suas, id est in brachia sua, praesenta me sanctae majestati tuae, ut te complectar brachiis animae meae. Subditus eras parentibus in puritia tua, fac me tibi sudditum, et omnibus quibus me subjecerit dispositio tua. Baptizatus es a Joanne, in infantia tu baptizasti me, post baptismum tuum sanctum multoties pollutus sum, per veram confessionem et [Col. 0930A] poenitentiam baptiza me. Jussisti peccatoribus agere poenitentiam, promisisti digne poenitentibus indulgentiam, fac me pro peccatis meis sic poenitere ut eorum veniam a te merear obtinere. Veritatem, mansuetudinem, justitiam docuisti, doce cor meum et illumina, ut unus ex eis esse merear quos tu docens interius illuminasti. Miracula, virtutes, sanitates in corporibus et animabus hominum, quantum tibi placuit, fecisti; sana languores animae meae, quia peccavi tibi. Jejunasti propter me, fac me abstinere ab omni peccato pro tuo amore. Esuriisti propter me, fac me te, qui panis es verus, veraciter esurire. Fatigatus es propter me, robora, refice lassitudinem animae meae. Dulcissime et misericordissime Domine Jesu Christe, dum coenares cum amicis [Col. 0930B] tuis, pedes eorum lavisti, corpore tuo et sanguine pavisti; corpus meum et animam ab omni sorde lava, et eodem corpore tuo et sanguine, ne deficiat, conforta. Quid amplius dicam, Domine Jesu Christe? Tu es vita mea, salus mea, dulcedo mea, fortitudo mea, laetitia mea, gaudium meum, redemptio mea, resurrectio mea. Tu propter me traditus es, ne tradas bestiis animam meam. Ligatus es propter me, solve ligamina peccatorum meorum. Illusus es propter me, libera me ab illusionibus daemonum. Dulcissime Domine, tu solus homo sine peccato flagellatus es propter me, libera me a flagellis quae merentur iniquitates meae. Misericordissime Domine, spinis coronatus es propter me, spinas peccatorum meorum aufer a me. Domine Jesu benignissime, tu [Col. 0930C] portasti super sanctos humeros tuos crucem tuam, fac me te sequi et post te portare animam meam. Altissime Domine, tu exaltatus in cruce traxisti omnia ad te, trahe me ad te. Dulcissime Domine, tu permisisti manus tuas et pedes clavis ferreis perforari, lancea latus tuum aperiri, sanguinem tuum pro peccatoribus effundi, per ipsum sanguinem tuum lava animam meam ab omnibus peccatis, et omnem dolorem ab ea tolle per angustias quas pro nobis sustinuisti. Dulcissime Domine, tu suscepisti petitionem latronis, suscipe orationem mei peccatoris. Aceto potatus es propter me, inebria animam meam melle dulcedinis tuae. Bone Pastor, tu posuisti pro tuis ovibus animam tuam, ne sinas perire [Col. 0930D] et mori peccatricem animam meam. Liberasti de inferno animas piorum, libera animam meam a damnatione impiorum. Fortissime, potentissime Domine Jesu Christe, tu postquam mortem vicisti, surgens a mortuis vivus et immortalis discipulis tuis apparuisti. Dolentes de tua morte laetificasti, manducans et bibens frequenter cum eis in fide sanctae resurrectionis tuae cor eorum solidasti, animam meam, animam servi tui laetifica et conforta in fide sanctae tuae resurrectionis.



ORATIO XXXVIII. AD CHRISTUM.
(Ex ms. codice Corbeiensi.)

Domine Jesu Christe, dulcissime, suavissime, pulcherrime, speciosissime, desideratissime, Dominus [Col. 0931A] meus et Deus meus, post resurrectionem tuam quadragesimo die vidente piissima matre tua Virgine et ineffabiliter gaudente, videntibus amicis tuis apostolis et ineffabiliter de tua glorificatione laetantibus, benedicens eis ascendis in coelum et sedes ad dexteram Patris? Benedic etiam nobis et fac nos participes 272 tantae exsultationis, quam illi habuerunt de gloria tuae exaltationis, et per haec beneficia tua, et alia innumerabilia quibus hominem perditum ad salutem revocasti, dum in hac vita detineor, miseram animam meam refice et conforta, ut cum a corpore migraverit, tam piis recordationibus et memoriis enutritam et refocillatam sub alis misericordiae tuae, sub pedibus sanctorum apostolorum tuorum, sub pedibus gloriosissimi testis tui Stephani, et caeterorum puerorum tuorum qui tecum sunt [Col. 0931B] in sancto cubili tuo, requiescere possit, te miserante, te donante, Salvator mundi, qui cum Deo Patre et Spiritu sancto vivis et regnas Deus in saecula saeculorum. Amen.



ORATIO XXXIX. AD CHRISTUM, ET OMNES SANCTOS.
(Ex ms. Corbeiensi.)

Domine Jesu Christe, Fili Dei vivi, Dominus meus et Deus meus, tu es vita mea, salus mea, sine quo non possum bene vivere, vel bene esse, quia et antequam essem et viverem, apud te eram et vivebam in te, et, antequam me nossem, noveras me. Benignissime, suavissime, dulcissime, fac me recordari miserationes tuas quas humano generi misericorditer [Col. 0931C] impendisti, fac ex earum recordatione cor meum igne ignescere dilectionis tuae jugiter in flammam. Potentissime Domine, prius in utero matris meae me formasti, tua virtute natum de matre baptismo tuo sanctificasti, parentibus meis ut litterarum studio ac societati monachorum me traderent inspirasti, ingenium discendi litteras, quantum tibi placuit, ingrato mihi dedisti. Me quotidie peccantem usque nunc patienter exspectasti. Precor, oro, benignissime Domine, dulcissimam misericordiam tuam ne me sinas unquam ad pristinas sordes peccatorum meorum redire, sed fac me cum servis tuis in tuo servitio perseverare. Scio, Domine, quod non sum dignus exaudiri propter peccata mea, sed da mihi solatium et intercessionem sanctorum tuorum quos [Col. 0931D] audeo coram te appellare, ut quod obsistentibus peccatis meis non mereor, eorum meritis suffragantibus obtinere possim, et ne me excludas ab eorum [Col. 0932A] societate. Vos omnes sancti, filii misericordiae, pueri Domini Salvatoris, jam cum eo quiescentes in aeterna requie, quos ipsa charitas de suis visceribus genuit, vos ego peccator appello, sublevate meam orationem ad aures vestrae matris, altissimae charitatis. In primis audeo te suppliciter orare, quae vicinior existis saluti nostrae, quae vitam nostram peperisti, mundo perdito remedium attulisti, benedicta super mulieres Virgo mater ipsius misericordiae, sancta Maria, Domina mundi, Regina coeli, tuae sanctissimae pietati meam orationem qualemcunque committo, ut eam offeras dilectissimo Filio tuo Domino nostro. Vos etiam sancti angeli et archangeli, sancte Michael, sancte Raphael, sancte Gabriel, et omnes sancti coelestium ordines virtutum ad orationes meas ad Deum sublevandas advocare praesumo. [Col. 0932B] Vos omnes sancti patriarchae et prophetae, qui praecessistis et annuntiastis adventum nostri Salvatoris, vos estote adjutores orationibus meis. Sancte Joannes, tu Baptista Domini, amicus ipsius summi Sponsi, tu esto adjutor orationibus meis. Sancte Petre, cui summus Pastor commisit suos agnos pascendos. Sancte Paule, vas electionis Domini Jesu Christi, doctor gentium. Sancte Andrea, sancte Jacobe, sancte Jacobe, sancte Joannes dilecte Domini Jesu, sancte Thoma, sancte Philippe, sancte Bartholomaee, sancte Matthaee, sancte Simon, sancte Thadaee, sancte Matthia, sancte Marce, sancte Luca, sancte Barnaba. Omnes sancti apostoli et evangelistae, orate pro me peccatore; vestris meritis orationes meas committo. Sancte Stephane protomartyr [Col. 0932C] Domini nostri Jesu Christi, amice Dei, tuis meritis me commendo. Sancti martyres, Line, Clete, Clemens, Xiste, Corneli, Cypriane, Laurenti, Chrysogone, Joannes, Paule, Cosma, Damiane, Ignati, Alexander, Marcelline, Petre, Vincenti, Sebastiane, et omnes martyres qui pro Salvatoris amore sanguinem vestrum fudistis, orate pro nobis. Sancte Vedaste, Remigi, Benedicte, Martine, Ambrosi, Augustine, Hilari, Basili, Nicolae, Amande, Gregori, Germane et omnes sancti confessores qui per sanctitatem vitae vestrae Deo placuistis, orate pro nobis. Sancta Maria Magdalena, quae meruisti pedes Domini Salvatoris osculando tangere, lacrymis rigare, prima resurgentem a mortuis videre, sancta Felicitas, [Col. 0932D] Perpetua, Agatha, Agnes, Caecilia, Lucia, Anastasia, et omnes sanctae virgines, viduae et continentes, orate pro nobis.



ORATIO XL [1485 1Kb] . RHYTHMUS AD DEUM ET OMNES SANCTOS.


   Deus Pater credentium,
Salus in te sperantium,
Exaudi preces servuli,
Quas fundit corde supplici.
   Fili Dei piissime,
Dignatus nasci Virgine,
Exaudi cordis hostiam,
Patris sedens ad dexteram.
   Amborum sancte Spiritus,
Dextrae Dei tu digitus,
Mentis secretum [1486 1Kb] visita,
Tuaque reple gratia.
   Personis sancta Trinitas,
Sed deitate Unitas,
Adesto meis precibus, [Col. 0933]
Votis favens supplicibus.
   Auge fidem, tu Trinitas,
Spem auge, sancta Unitas,
Ut te colendo deitas,
Me firmet tua charitas
   Qui Deus homo diceris,
Et verus homo nosceris,
Memento mei hominis,
Cum judicare veneris.
   In hoc quod manes deitas,
Reatus dele sarcinas,
Ut hoc quod es humanitas,
Adhuc [1487 1Kb] deflectat pietas.
   Regnum jurasti Patribus,
Promisisti sequacibus,
273 Ut servetur promissio,
Regnum concede famulo.
   Concedat tua pietas,
Quae deposcit humanitas [1488 1Kb] ,
Ut quod promisit charitas,
Assequatur haereditas.
   Maria virgo virginum:
Redemptionis ostium,
Porta salutis integra,
Lapsis cervicem releva.
   Potenti [1489 1Kb] manum porrige,
Quietis opem tribue,
Et per tuum auxilium
Placare cura filium.
   Regina coeli filia [1490 1Kb] ,
Mater Dei castissima,
Ut manus praestet Filii,
Quod servus poscit, subveni.
   Tu Michael archangele
Coeli princeps militiae,
Ora draconis concute,
Ne noceat in vulnere.
   Interpres Dei Gabriel,
Et medicina Raphael,
Cum cherubim et seraphim,
Hostis necate haeresim.
   Coelorum omnes spiritus,
Novem divisi gradibus,
Dei praesentes vultibus,
Meis favete vocibus.
   Senes viginti quatuor,
Haec offerte quae deprecor.
Qui citharis et phialis
Orationes funditis.
   Patriarcharum dignitas,
Prophetarum sublimitas,
Vestri regis praesentiae,
Verbo precantis [1491 1Kb] solvite.
   Joannes Christi praevius,
Baptista regis inclytus,
Festina, ne tardaveris
Labem secare vulneris.
   Quem matris clausus utero
Motu prodis corporeo,
Quem demonstrasti digito,
Fac subvenire misero.
   Coelestis regni claviger,
Apostolorum signifer,
Petre primus in ordine,
Fragilitatem aspice.
   Per te mens tua videat,
Quid sors humana valeat;
Et dum tui memineris,
Memento casus hominis.
   Te poscente clementiam,
Extendat mihi dexteram,
Qui te suspendit flumine,
Dum tibi dixit: Modice.
   Salve reatus vincula,
Ad hoc data potentia,
Quem Verbum Dei nominas,
A quo vocaris Barjona.
   Paule tu doctor gentium,
Et Christi testimonium,
Dum totum mundum praedicas,
Opem conferre studeas,
   Joannes Dei gratia,
Subtilis velut aquila,
Ipso me fonte satia,
Cujus potasti flumina.
   Qui tibi matrem sociat,
Et coeli clausa reserat,
Meae parcat miseriae,
Tui precatus munere,
   Apostolorum caeteri,
Evangelistae alii,
Discipulorum agmina,
Haec juvate precamina.
   Vos, innocentes pueri,
Qui pro Christo truncamini,
Vestra date subsidia,
Qui clamatis: Nos vindica.
   Et protomartyr Stephane,
Tu primus in certamine,
Haeres sacrati nominis,
Adesto desideriis.
   Caput nudas lapidibus,
Coeli patet introitus,
Jesum stantem consideras,
Securus hostes toleras.
   Orasti flexis genibus
Pro inimicis cernuus,
Pro supplicanti servulo
Intercede, te postulo
   Tu, martyr invictissime,
. . . . . .
Pius adesto famulo [1492 1Kb]
Te deprecanti sedulo.
   Qui sitiens martyrium,
Prece siccasti fluvium,
Regna petens coelestia,
Capitali sententia.
   Dissolve nexus criminum,
Per Jesum Christum Dominum,
Ut tecum in coelestibus
Sanctorum jungar coetibus.
   Vincenti, martyr inclyte,
Carbones vernans sanguine,
Coelum tenens in munere,
Pro me precari satage.
   Laurenti, miles pertinax,
In fide pie contumax,
Cui in igne militas,
Orare pro me studeas.
   Cunctorum coetus martyrum,
Curam spernentes [1493 1Kb] corporum,
Cui funditis sanguinem,
Hunc reddatis placabilem.
   Sylvester admirabilis,
Confessione nobilis,
Caput factus Ecclesiae,
Orationem respicere.
   In sede Petri positus,
Ejus quidem vicarius,
Ipsius consors gloriae,
Coeli gaudens in culmine.
   Meos intende gemitus,
Tuis juvando precibus,
Qui talentum multiplicas,
Ut tuo regi placeas.
   Gregori, praesul optime,
Totius flos Ecclesiae,
Domus Dei candelabrum,
Ut parcat roga Dominum.
   Martine sidus Galliae,
Virtutum fervens munere,
Quem regis. . . . . .
Fac [1494 1Kb] ut succurrat Dominus.
   Sacerdotum confessio,
Confessorum oratio,
Summi regis conspectui
Offerte preces famuli [1495 1Kb] .
   Vere felix Felicitas,
Quae prima inter alias,
Ob charitatis meritum,
Hoc tenes privilegium.
274 Cum Christum mente conspicis,
Terrena cuncta despicis,
Apud ipsum nos adjuva,
In cujus gaudes [1496 1Kb] gloria.
   O Maria Magdalene,
Festina opem tradere,
Cui primum se obtulit
Christus, cum mortem interit.
   Columba simplex animo,
Oranti adsis, obsecro,
Quae corona Martyrii
Amplexum petis Domini.
   Omnes sacratae virgines,
Ferentes sponso lampades,
Vasis tenentes oleum,
Meum quaeratis commodum.
   Sancta sanctorum concio,
Una quidem communio,
Mihi quidem [1497 1Kb] succurrite,
Et Christum intercedite.
   Esto, Christe, propitius,
Quos fundo vide gemitus,
Et quem creasti dextera,
Ab omni malo libera
   Qui nasci, mori, surgere,
In coelum vis ascendere,
Et sanctum mittis Spiritum,
Me munda sorde criminum.
   Judex orbis cum veneris,
Mercedem dare famulis,
Cum ovibus in dextera,
Non cum haedis me colloca.
   Para panem Ecclesiae,
Regendo eam protege,
Quae dum partim dividitur,
In fine simplex creditur.
   Romanae sedis dominum,
Sibique gregem subditum,
Quos redemisti sanguine,
Digneris semper regere.
   Istius loci praesulem,
In tua fide stabilem,
Tuo conserva populo,
Munitum crucis clypeo.
   Animabus fidelium
Ista luce carentium,
Ad laudem tui perpetem,
Aeternam para requiem.
   Agne Dei mitissime,
Qui mundum purgas crimine,
Exaudi, parce, adjuva,
Miserere et libera.
   Christe, via, lux, veritas,
Dei splendor et charitas
Soter simul et ousion,
Alpha et omega, eleyson. Amen.
[Col. 0935A]


ORATIO XLI [1498 1Kb] . AD CRUCEM DOMINI.

Sancta crux [1499 1Kb] , per quam nobis ad memoriam crux illa reducitur, in qua Dominus noster Jesus Christus nos per mortem suam a morte aeterna in quam omnes [1500 1Kb] misere tendebamus, ad vitam [1501 1Kb] aeternam [1502 1Kb] quam peccando perdideramus, resuscitavit; adoro, veneror et glorifico in te crucem illam quam nobis repraesentas, et in illa eumdem miseratorem Dominum nostrum, et quae per illam misericorditer operatus est. O crux amabilis in qua est salus, vita et resurrectio nostra! O lignum pretiosum, per quod salvati et liberati sumus! o signum venerandum, per quod Deo signati sumus! O crux gloriosa, in qua sola gloriari nos oportet!
[Col. 0935B]

Non enim es [1503 1Kb] suscipienda secundum crudelium, qui te mitissimo [1504 1Kb] paraverunt, insipientissimam impietatem; sed secundum ejus qui te sponte suscepit sapientissimam pietatem. Nam illi non potuerunt aliquid, nisi illo sapienter permittente; nec ipse quidquam sustinuit, nisi se misericorditer volente. Illi te elegerunt, ut per te scelus impietatis suae perpetrarent; ille te elegit, ut per te opus pietatis suae consummaret. Illi, ut per te justum morti traderent; ille, ut per te peccatores a morte erueret. Illi, ut vitam interficerent; ille, ut mortem perimeret. Illi, ut Salvatorem damnarent; ille, ut damnatos salvaret. Illi, ut vivificantem mortificarent; ille, [Col. 0935C] ut mortuos vivificaret. Illi insipienter et crudeliter; [Col. 0936A] ille sapienter et misericorditer. Non ergo es, o crux [1505 1Kb] admirabilis, aestimanda secundum intentionem crudelis insipientiae, sed secundum effectum misericordis sapientiae.

Quomodo igitur te [1506 1Kb] laudabo? Qualiter te exaltabo? Quo affectu te orabo? Qua jucunditate in te gloriabor? Per te infernus spoliatur, et omnibus per te redemptis obturatur. Per te daemones terrentur, comprimuntur, vincuntur et conculcantur. Per te mundus renovatur, atque veritate in eo lucente et justitia regnante decoratur. Per te humana natura peccatrix est justificata, damnata salvata, ancilla peccati et tartari liberata, mortua resuscitata. Per te civitas illa beata in coelis restauratur et perficitur. Per te Deus Dei Filius pro nobis voluit obediens esse Patri usque ad mortem (Philipp. II, 8, 9); propter [Col. 0936B] quod exaltatus accepit nomen, quod est super omne nomen. Per te paravit thronum suum (Psal. IX, 8), et instauravit regnum suum.

O crux, quae ad tam ineffabililia bona es electa et praeparata, laudant et exaltant te non tam humana sive angelica mens et lingua, quam opera quae per te sunt facta! O tu, in qua et per quam est salus et vita mea! O tu, in qua et per quam est totum et omne bonum meum [1507 1Kb] , absit mihi gloriari nisi in te! (Galat. VI, 14.) Nam quid mihi concipi, nasci, vivere et omnibus hujus vitae bonis perfrui prodest [1508 1Kb] , et postea in infernum descendere? Utique si sic mihi esset, melius [1509 1Kb] mihi erat si nec conceptus fuissem. [Col. 0936C] Et certe sic essem, si per te redemptus non essem.
[Col. 0937A]

Quo ergo affectu gloriabor in te, sine qua [1510 1Kb] non solum mihi nulla esset gloria, sed insuper aeterne me [1511 1Kb] possideret infernalis luctus [1512 1Kb] et miseria? Qua delectatione [1513 1Kb] jucundabor in te, per quam pro [1514 1Kb] servitute tartarorum, haereditas mihi data est regni coelorum? Quo gaudio gratulabor in te, sine qua futurum erat ut horrerem me vel ad momentum esse, et per quam exspecto quia gaudebo me in aeternum bene esse? Nam etsi adhuc inter spem et metum Deo serviam; certus tamen sum quia ad haec bona, si gratias agendo, amando, vivendo in te gloriabor [1515 1Kb] , per te perveniam.

Sit itaque per te et in te gloria mea, sit per te et in te vera spes mea. Per te peccata mea deleantur, per te anima mea a vita veteri mortificetur, et in [Col. 0937B] novam vitam justitiae resuscitetur. Fac, obsecro, fac ut sicut me in baptismo mundasti a peccatis, in quibus fui conceptus et natus, ita me remundes ab eis quae contraxi postquam sum renatus: ut per te ad ea bona perveniam ad quae homo est creatus, praestante eodem Domino nostro Jesu Christo, qui sit benedictus in saecula. Amen.



ORATIO XLII [1516 1Kb] . AD SANCTAM CRUCEM. Ex Appendice edit. Gerberon hic revocatur.

Ave crux gloriosissima, et omnium lignorum pretiosissima et splendidissima, quae tactu Conditoris nostri es sanctificata et ejus pretiosissimo sanguine cruentata. Felix permanes, et permanebis in saecula: quae si non in paradisi tellure orta [Col. 0937C] fuisti, non decore frondium propriaram aut pulchritudine foliorum [1517 1Kb] , fere dignitate fructuum, sed castissimis membris regis aeterni, quae sustinuisti, dum omne redimeret saeculum. Modo non solum tua virtus splendet, verum [1518 1Kb] etiam nomen tuum cuncto pretiosissimum est [1519 1Kb] mundo. Terris et aethere fulges, saeculum reples, infernum perlustras [1520 1Kb] . Te angelicae mirantur potestates, mundi adorant principes, [Col. 0938A] daemonum timent satellites. Tu perdita restauras, restaurata conservas, consecrata sanctificas, destructa reparas, infirma et fracta consolidas, dolentia [1521 1Kb] laetificas, daemoniacis artibus laesos salvificas.

In [1522 1Kb] praesentia tua infernus gemit, daemones pavescunt et fugiunt, mors contremiscit, omnis [1523 1Kb] virtus contraria audiens sanctum nomen tuum pertimescit [1524 1Kb] . Sicut enim magnalia Jesu Christi, qui viva est hostia [1525 1Kb] , praeponderant, magnaque et incomprehensibilia sunt [1526 1Kb] ; sic laudem tuam et virtutem tuam nulla unquam mortalium [1527 1Kb] promere potest lingua: illic enim est Christus fructus tuus dulcissimus, ipse flos tuus pulcherrimus, odor tuus suavissimus, ornatus tuus pretiosissimus. Dulce lignum, [Col. 0938B] dulce pomum, dulce onus. Tu felix, sola sustinuisti talentum mundi. Quapropter emptio nulla in te [1528 1Kb] , pretia nulla sunt pro te, appretiatio nulla super te. In comparatione tui aurum est ut stipula, gemmae ut favilla, et ut stercus omnis gloria. Sol et nebulae, luna et sidera, et cuncta quae transeunt tibi non sunt aequalia. Non orbis partes quadriformes tam felicem ferunt arborem in radice, in fructu, in fronde, in flore, in sancto germine.

Idcirco ego servus tuus inutilis [1529 1Kb] cantando, gemendo atque lamentando [1530 1Kb] prosternor ante [1531 1Kb] conspectum tuum, et ad te oro [1532 1Kb] atque confiteor [1533 1Kb] tibi, crux veneranda, per [1534 1Kb] cujus lignum redemptus sum [1535 1Kb] , cujus signo sum confirmatus, cujus vexillo sum munitus, cujus nomine sum defensus, [Col. 0938C] cujus virtute nunc usque salvatus te adoro, te invoco, te deprecor [1536 1Kb] . Tu es salus [1537 1Kb] mea, tu virtus, tu protectio, tu murus [1538 1Kb] , tu defensio [1539 1Kb] , tu gaudium meum [1540 1Kb] et consolatio mea [1541 1Kb] . In vita ista me positum salva; me in angustiis [1542 1Kb] recrea; in adversis conforta; in infirmitatibus corrobora; in morte a daemonibus me libera; a morte [1543 1Kb] aeterna me [1544 1Kb] subtrahe: januam paradisi pande, et [Col. 0939A] Redemptori meo Domino Jesu Christo, qui [1545 1Kb] in te crucifixus [1546 1Kb] pependit, post hanc vitam miseram [1547 1Kb] me conjunge [1548 1Kb] . Amen.



275 ORATIO XLIII [ol. XLII]. AD CRUCEM DOMINI. De sancta cruce, et beata Virgine, et bono latrone.

Salve crux sancta, salus et vita mea. Salve crux, quam adorat et desiderat exercitus angelorum. Salve crux, quam adorat et invocat omnis chorus sanctorum. O vere sancta et venerabilis crux. Ecce peccator et infelix homo, ante te, et in te crucifixo manet, quamvis indignus; sed pro peccatis suis ita est anxius, ut fere nesciat quid agere debeat. Desiderat enim te adorare; sed non audet oculos ad te levare. Desiderium quidem bonum habet in te; sed [Col. 0939B] nullum meritum sentit in se, pro quo confidat de te. Maneo itaque in conspectu tuo trepidus et dubius; ita ut coram te stare erubescam, et a te recedere pertimescam. Hortatur me stare ante conspectum tuum memoria divinae et tuae pietatis; sed dehortatur me conscientia miserabilis et inveteratae meae iniquitatis. Arctor quoque graviter ab iis duobus, et quid eligam fere ignoro. Elegi tamen magis opportuno conspectui tuo importune assistere, etiamsi debeas me occidere. Melius est enim mihi mori juxta te, quam vivere (Jon. IV, 8) longe a te; quia nulla mors homini pejor est, quam cum homo longe a te est

Suppliciter ergo deprecor te, chara majestas et magna charitas, qui pendes in cruce, ut importunitatem [Col. 0939C] meam non importune suscipias, sed ad necessitatem meam opportune et misericorditer respicias. Tu es enim spes mea, tu refugium meum, tu misericordia mea. Miserere igitur, miserere mei, et doce me quomodo adorare te debeam, et quomodo te diligere valeam. Quamvis peccatis meis exigentibus nesciam quomodo te adorare ac diligere debeam; tamen hoc est meum desiderium, ut te adorem et diligam. Obsecro te, vere piis exaudibilis Jesu, per omnem dilectionem quam habes in homine, dum pendes in ligno, ut hoc bonum specialiter facias cum servo tuo, ne stare in conspectu tuo et ante crucem tuam me aliquando taedeat aut pigeat, sed potius delectet et placeat. Delectet animam meam in conspectu tuo fideliter assistere; et placeat oculis [Col. 0939D] Divinitatis tuae misericorditer in me respicere. Delectet me lugere miseriam meam, et placeat omnipotentiae tuae vertere in gaudium tristitiam meam.

Delectet autem me recordari hoc quod pendens in cruce benedictae virgini matri tuae dixisti: Mulier, ecce filius tuus (Joan. XIX, 26). Et nunc, quaeso, benignissime Domine, dic mihi servo tuo: Homo, ecce Deus tuus, ecce redemptor tuus. Te quoque, obsecro, virgo inter omnes mulieres benedicta, ut dicas mihi: Homo, ecce filius meus, ecce Salvator tuus. Video quippe, venerabilis domina, filium tuum in praesepio [Col. 0940A] jacentem, recognosco filium tuum in templo docentem; sed in nullo loco eum certius cognosco, quam in cruce pendentem. Ibi enim ipsemet de se testatur dicens: Mulier, ecce filius tuus (ibid.). Hic ergo, felix mater et omni laude digna, hic intercede pro me misero apud ipsum qui, dum se filium tuum nominat, quodammodo se debitorem obligat, ut preces tuas cum amore suscipiat. Dic illi itaque: Fili, iste peccator clamat ad me, et lacrymabiliter deprecatur ut intercedam pro eo apud te, quatenus remittas ei peccata sua, quae insipienter commisit in te. Verum est, Domine mi, verum est certe. Ego reus confiteor coram te, Deus, et coram Genitrice tua quia ab infantia mea usque nunc veniens ante gloriosam crucem tuam et sanctae majestatis tuae [Col. 0940B] conspectum non, ut debui, veni, supplicavi, nec adoravi. Sed tu, cui proprium est parcere et misereri, ne respicias fragilitatem meam et immunditiam meam pessimam, sed dimitte quidquid negligenter deliqui; quia tu es spes mea sola et vera, et non habeo in alio fiduciam meam, nisi in te solo Deo vivo et vero.

Dat etiam mihi grandem fiduciam, summe Redemptor meus, illa pia et dulcis oratio, quam pro crucifigentibus te apud Patrem fecisti, dicens: Pater ignosce illis, quia nesciunt quid faciunt (Luc. XXIII, 34). Qui enim sic exorasti pro tuis crucifixoribus, nunquid non orabis pro tuis adoratoribus? Et qui in cruce recordatus es indulgentiae, nunquid in coelo oblitus es misericordiae? Miserere, quaeso, Domine, [Col. 0940C] miserere mei servi tui; et vel tu ignosce, vel apud Patrem intercede ut ignoscat. Propter hoc namque maneo coram te, et adoro sanctam crucem tuam per quam redemisti mundum. Credo namque et confiteor quia per elevationem et extensionem corporis tui in ligno traxisti omnes ad te qui recte diligunt te. Trahe igitur me, dulcissime, Domine, trahe me et desiderium meum post te (Cant. I, 3); ut ego sentiam virtutem crucis tuae in me.

Sentiam, Salvator meus, virtutem et odorem qui est de cruce tua, sicut sentiebat latro ille qui dicebat: Domine, memento mei, dum veneris in regnum tuum (Joan. XXIII, 42). Viderat forsitan latro iste te antea caecos illuminantem, vel mortuos suscitantem, [Col. 0940D] et non adoraverat te. Tunc vero quanto videt te pendere in ligno, adorat te dicens: Domine, memento mei, dum veneris in regnum tuum. Hoc fecit in illum crux tua, quod non potuerunt facere miracula tua. Verius et perfectius cognovit iste te in cruce pendentem, quam in templo docentem, aut miracula facientem. O quanta est virtus crucis tuae, quanta est gloria pendentis in ligno! Latro iste ubi vidit tuum lignum, mox cognovit tuum regnum; et ubi te pendere aspexit, ibi quod regnares intellexit. O quantus odor de cruce exibat, qui omnem infidelitatem ab eo repellebat. O quam digne vocabat te [Col. 0941A] Dominum suum, qui veraciter sciebat se servum tuum; quia oculis suis intuebatur pretium, quo redimebas penitus mundum universum.

Sed quid bone Jesu, quid, dulcissime Domine, respondisti latroni te oranti in cruce? Hodie mecum eris in paradiso (ibid. IX, 43). Et quid hoc est, o rex desiderabilis? Tu clavis affligeris, et paradisum promittis. Tu pendes in ligno, et latroni dicis: Hodie mecum eris in paradiso. Et, o desiderium animarum ubi est paradisus, quia dicis latroni: Hodie mecum eris in paradiso. An paradisus tecum est, et ubi tu vis, paradisus est? An tu indubitanter paradisus es, quia tam confidenter promittis: Hodie mecum eris in paradiso? Credo, Domine, credo certe quod ubi tu vis, et ubi tu es, ibi paradisus est; et esse tecum, [Col. 0941B] hoc est esse in paradiso. Quoniam venerabilis ille confessor et gloriosus martyr tecum fuit per totum illud hodie, et postea omni tempore. O quam bonum est esse tecum! O quam beati sunt illi, qui tecum sunt! Illi vere sunt in paradiso, vere sunt in regnis, qui tecum sunt fide et dilectione.

Crux tua, Domine, paradisum promittit et paradisum tribuit. Et ideo suppliciter adoro crucem tuam, adoro te in cruce, et crucem in te. Denique adoro crucem propter pendentem in cruce. Adoro quem latro adorabat, et oro sicut ille orabat: Domine, memento mei, dum veneris in regnum tuum. Recognosce in me, 276 Domine, hanc orationem, sicut recognovisti eam in latrone. Suscipe hanc orationem a servo tuo, sicut suscepisti eam a famulo tuo. [Col. 0941C] Memento mei de regno, sicut fuisti memor illius de ligno. Dic igitur, dic, quaeso, Domine, dic servo tuo, dic animae meae: Hodie mecum eris in paradiso, ut ego confortatus desiderabili tua promissione fideliter permaneam in tua fide et dilectione, Redemptor meus, mediator Dei et hominum; qui cum Patre et Spiritu sancto vivis et regnas Deus in saecula saeculorum. Amen.



ORATIO XLIV [ol. XLIII]. AD CRUCEM DOMINI. Laus sanctae crucis.

Ave, crux sancta, virtus nostra. Ave, crux adoranda, laus et gloria nostra. Ave, crux, auxilium et refugium nostrum. Ave, crux, consolatio omnium moerentium; salve, crux, victoria et spes nostra; [Col. 0941D] salve crux, defensio et vita nostra. Salve, crux, redemptio et liberatio nostra. Salve, crux, signum salutis, atque inexpugnabilis murus contra omnem virtutem inimici. Sit mihi crux semper spes Christianitatis meae. Sit mihi crux resurrectio, mortis meae. Sit mihi crux triumphus adversus daemones. Sit mihi crux mater consolationis meae. Sit mihi crux requies tribulationis meae. Sit mihi crux baculus senectutis meae. Sit mihi crux medicina aegrotationis meae. Sit mihi crux protectio nuditatis meae. Sit mihi crux consolatio vitae meae. Sit mihi crux in omnibus angustiis meis solatium. Sit mihi crux remedium in tribulationibus meis. Sit mihi crux in infirmitatibus meis medicamentum, [Col. 0942A] atque contra omnia adversa tutamentum. Amen.



ORATIO XLV [ol. XLIV.] AD CRUCEM DOMINI. Elevatio ad sanctam crucem.

Salva me, sancta crux, quae in corpore Christi dedicata es, et ex membrorum ejus compage tanquam margaritis ornata; quae praetium nostrum portare digna fuisti et vitam aeternam nobis attulisti. Jesu bone, praesta mihi ut per signum et reparationem sanctae crucis, me ab omnibus inimicorum incursionibus liberes et tua bonitate conserves, peccata dimittas, veniam indulgentiae tribuas; qui vivis et regnas Deus, etc.



ORATIO XLVI [ol. XLV]. AD SANCTAM VIRGINEM MARIAM. Cum recordatione meritorum ejusdem, et malorum [Col. 0942B] nostrorum.

O beatissima et sanctissima semper virgo Maria, ecce asto moerens ante faciem pietatis tuae, et confundor nimis pro abominationibus peccatorum meorum, quibus deformis factus sum et horribilis coram Deo et te, et angelis ejus et sanctis omnibus. Expavesco vehementer judicium extremum damnationis, quando unicuique divinitus reddetur, prout gessit sive bonum, sive malum (II Cor. V, 10). Et quia propter hoc timor et tremor venerunt super me, et contexerunt me tenebrae (Psal. LIV, 6), malorum actuum meorum, et intueor me leprosum et immundum; idcirco me dignum scio separari a societate fidelium, quos a me discernit candor et puritas castitatis: propterea flens et ejulans, deprecor, [Col. 0942C] Domine, quatenus a me quatriduo mortuo, intolerabili fetore jam pleno, faciem tuam non avertas; sed potius aspicias quam gravi ulcere percussus sum, et consideres qualiter me coelesti medicamine cures, atque Filio tuo Domino nostro Jesu Christo, cujus tu mater es et qui de te natus est, me emundatum restituas. Tu enim nosti, misericordissima regina, quod ad hoc nata es, ut per te nasceretur idem Dominus noster Jesus Christus, verus Deus, verus homo, in quem veracissime credo, et de cujus pietate non despero; ut et ipse qui erat Conditor hominum, fieret et Salvator; teque talem haberet matrem, quae pro peccatoribus interveniens, perfectam obtineres ei salutem. Tu autem, domina mater ejus, virgo in partu, virgo [Col. 0942D] ante partum, et virgo post partum. In te manet intacta castitas, pudor integer, et firma constantia. Quae laetaris quod virgo concepisti, et quod coeli Dominum castis visceribus portasti, et quod virgo partum edidisti, et quod es ab angelo salutata, a Spiritu sancto obumbrata (Luc. I, 35). Et quod angelica nuntiavit puritas, ineffabilis perfecit Deitas, atque Deum illum gignere meruisti, qui cuncta nasci suo nutu concessit

Tu, domina, mirabaris et corporis tui integritatem, et conceptus fecunditatem, et gaudebas tuum paritura parentem, Dominum nostrum Jesum Christum: duobus enim gavisa es. muneribus. Miraris quod virgo peperisti, et laetaris quod Redemptorem [Col. 0943A] mundi edidisti, Jesum Christum Filium Dei. Quapropter, ineffabilis misericordiae regina, credo quod non es vacua a visceribus pietatis, quae genuisti ipsum fontem totius. Et quae lactasti magni consilii Angelum, potes et mihi esse magni consilii angelus, si pro me depreceris Dei Filium, qui per te mundo, in carne apparuit, ut quem latentem apud Patrem incognitum habebat mundus, apparentem per carnem agnosceret, et agnitum crederet, et credendo in eum salvaretur per fidem. Qui suo inenarrabili munere praestitit ut natura humana ad similitudinem sui condita Creatoris, dissimilis per peccatum et mortem effecta nequaquam in aeterna damnatione periret; sed illam per te sua immensa pietate repararet, et ut tu nova et intemerata virgo [Col. 0943B] facinus antiquae viraginis expiares.

277 O admirandam divinae dispensationis operationem? Tu benedicta inter omnes mulieres virum non cognovisti; et mater es, et post Filium natum virgo permansisti. Hanc fidem sanctam postquam suscepi, domina, non semper recto tramite tenui, quoniam praeceptis ejus non obedivi. Quibus si parere studuissem, me ad te clamantem facile audires, quem placere filio tuo scires. At quia seduxit me hostis antiquus, et sagittis suis vulneravit me, et vestibus candidis exuit, atque nigris et lacrymosis ac semiustis igne peccatorum meorum induit, idcirco deformibus vestibus indutus apparebo tibi. Propterea, clementissima regina et domina, ne contemnas me; sed memor fragilitatis humanae, [Col. 0943C] annue ne desperans fugiam, sed exspectem consolationem tuam, quam tunc evenire probabo, si ea quae sunt in me incendia criminum et iniquitatum, et praecipue illarum quibus infatigabiliter uror, paulatim in me deficere tua virtute atque imbre intercessionum tuarum exstingui in corde meo et corpore persensero.

O mi domina, quid dicam, vel quid faciam? In tenebris sum, et lumen coeli non video. Quo ibo, aut quo a facie filii tui judicantis fugiam? (Psal. CXXXVIII, 5.) Non ad orientem aut meridiem, vel ad occasum aut ad aquilonem, vel in profundo abyssi habeo effugium; ubique filius tuus, ubique totus, ubique praesens, ubique discernens et omnia judicans, et super coelestia habitans. Qui si me pro [Col. 0943D] meis actibus juste judicaverit, expediisset mihi magis ut conceptus non essem, aut natus statim interiissem. Nec hoc mihi proficere potuisset, quia in peccatis tunc conceptus et natus, et sine baptismo mortuus absque dubio periissem. Ego namque de peccatoribus conceptus et natus peccator, baptizatus et salvatus, iterum peccator factus sum. Et non talis ut antea, sed sordidior et immanior; quoniam talis sum qualem pejorem non habet mundus. Ideo talem adjutorem requiro, qualem post fillum tuum potiorem et meliorem invenire non potest mundus. Habet orbis apostolos, patriarchas, prophetas, martyres; confessores, virgines, bones et optimos adjutores, quos ego supplex orare concupisco. [Col. 0944A] Tu vero, domina, omnibus iis adjutoribus melior et excelsior es; quia istis et aliis sanctis omnibus, etiam angelicis spiritibus, nec non regibus et potestatibus mundi, divitibus, pauperibus, dominis, servis, majoribus et minoribus domina es, et quod possunt omnes isti tecum, tu sola potes sine illis omnibus. Quare hoc potes? Quia mater es Salvatoris nostri, sponsa Dei, regina coeli et terrae, et omnium elementorum. Te ergo requiro, ad te confugio, et tu me per omnia adjuves, suppliciter peto. Te tacente, nullus orabit, nullus juvabit. Te orante, omnes orabunt, omnes juvabunt.

Millies centena millia hominum (regina piissima) ad te clamant, et omnes salvantur; et ego clamabo ad te, et non auxiliabor? forsitan non; quia illis [Col. 0944B] omnibus sum pejor et pessimus. Quid inde? Propterea non tacebo. Clamans igitur vociferor ad te. Egregia virgo, et piissima domina, parce mihi et exaudi me. Exaudi miserum, et solare moerentem; recollige errantem, refove desperantem. Sana in me quae conspicis vulnera, per tua sancta medicamina, tollensque a me sordida indumenta, viridia et splendida porrige vestimenta, quibus me renovatum repraesentes filio tuo Domino nostro Jesu Christo. Esto mihi contra diabolum turris fortitudinis, murus inexpugnabilis, brachium defensionis. Illum contra me saevientem suscipe, et ne me viribus imbecillem astutia sua confodiat, tu invincibiliter repugna. Ille callidus est et fraudulentus, et non metuit pugnare contra fortes, sed majores vires [Col. 0944C] infert tentationis contra validos quam contra infirmos. Tu tamen, coelestis auxiliatrix, quae nosti dolositates ejus, sic commune robur ejus, ut me nulla ipsius callida suggestio decipiat tentando; sed cum nititur decipere, ipse confusus, ex tua virtute superatus discedat, et ego misellus tua defensione protectus, a tua filiique tui laude nunquam quiescam.

Fac, o felix domina et omni laude dignissima, ut ego famulus tuus qui in tota longaevitate dierum meorum miserabiliter per abrupta peccatorum corrui, nunc in extremis positus diebus, agam poenitentiam pro peccatis meis quaecunque gessi in cogitatione, voluntate, operatione et negligentia. Et quamvis diutissime, hoc est, ab exordio vitae meae, [Col. 0944D] usque in hanc horam, perseveraverim in ipsis quae coepi peccatis; tu tamen, coelorum regina, obtine apud clementissimum filium tuum, ut ultra non regnet iniquitas in me, sed virtus divinitatis. Virtutum et orationum copia me justificet, mundet et muniat, et per semitas justitiae deducendo ad bonum perseverantiae perducat et provehat. In extremis quoque vitae positum nulla me oblivio hebetet, linguae officium nullius passionis vitium impediat. Expletoque dierum meorum numero, atque perfecto in me Ecclesiae sancto ministerio, merear suscipi ab angelo lucis, et liberari ab angelo mortis, ac perferri ante tribunal piissimi judicis, ubi per te, domina, percipiam quietem pacis vitae aeternae. Amen.
[Col. 0945A]


ORATIO XLVII [ol. XLVI]. AD SANCTAM VIRGINEM MARIAM.

Beatissima Dei genitrix et virgo perpetua Maria, sacrarium omnium virtutum, gignendo Dominum virtutum et regem gloriae Christum, per eumdem Deum et Dominum nostrum Jesum Christum quem meruisti generare, tibi ad aeternam gloriam, et nobis ad aeternam salutem, precor per tuam clementiam suffragare mihi omni misericordia indigno apud divinam majestatem, exorabilemque te precibus tanti peccatoris praebere, domina, ne differas, ex qua et beatitudinis felicitas et redemptio nobis venit. Siquidem omnino, Deifera sanctissima Maria, indignus sum te adire precatum; sed fiduciam spei meae attribuit recordatio multorum Christum [Col. 0945B] teque negantium, qui tandem conversi pristinam meruerunt per tua suffragia suae mentis integritatem, licet sim amplius peccator, quam possit lingua mea confiteri; proh dolor! plura sunt peccata mea, quam vix numero possint comprehendi. Et quamvis professionem Christianitatis minus recte observaverim post baptismum, tamen nunquam in negationis foveam corde vel ore incidi. Omnipotenti Deo gratias, qui me tenuit tuis sanctis orationibus. Ad hoc te Deus fecit, ut speramus, sui matrem; ut mater fieri deberes omnium in eum credentium, quo se patrem nos jussit vocitare.

Quid unquam potest dignius aestimari, quam ut sis mater quorum Christus dignatur esse pater et frater. Ipse namque, propter suam insolitam bonitatem, [Col. 0945C] omnibus paternos praebebit profectus, si te, domina, senserit maternos non denegare affectus. Quo namque modo mihi non miserearis, mater misericordiae? Ubi est nisi in Deo, et in te, spes mea? Ergo sine te nihil pietatis est, nihilque bonitatis, quia mater virtutis et virtutum es omnium. Quapropter adjuva me, domina, quaeso; quia nihil sum et ad nihilum me venturum 278 scio, nisi digneris me adjuvare. Adjuva me ergo, nec uni deneges beneficium, quod omnibus confers etiam non rogata. Non habeo quo pergam solatium vitae quaerens, nisi ad quam omnes rei confugiunt. Ad te confugio, quia te filius tuus Dominus noster Jesus Christus providit nobis refugium post se. Suscipe me, oraque eum quatenus me talem efficiat qualem [Col. 0945D] me jubet fieri; nec diutius sinat decipi suggestionibus daemonum, sed faciat sua pietate, tuaque intercessione me sic frui temporali vita, quo possim aeternam consequi, ipso auxiliante, qui cum Patre et Spiritu sancto vivit et regnat per omnia saecula saeculorum. Amen.
[Col. 0946A]


ORATIO XLVIII [ol. XLVII]. AD SANCTAM VIRGINEM MARIAM.

Sancta et gloriosa Dei genitrix, semperque virgo Maria, quae mundo meruisti generare Salvatorem, exaudi me et miserere mei nunc et semper propter honorem sanctae et excellentissimae virginitatis tuae. Te deprecor humiliter, esto mihi salvatrix et adjutrix apud Deum omnipotentem, ut ipse me pius pastor et princeps pacis a peccatorum meorum maculis emundet, et ab inferni tenebris eripiat, et ad vitam perducat aeternam. Et qui per te, castissima virgo, venit in hunc mundum, et humanum genus suo sanguine salvavit, et inferni claustra destruxit, et coelestis regni januas aperuit; ille me per misericordiam suam salvare et conservare dignetur; et [Col. 0946B] post finem hujus vitae labentis, aliquam partem aeternae beatitudinis precibus tuis in sanctorum societate concedat.



ORATIO XLIX [ol. XLVIII] [1549 1Kb] . AD EAMDEM DEI MATREM.

Singularis meriti, sola sine exemplo, mater et virgo Maria, quam Deus ita mente et corpore inviolatam custodivit [1550 1Kb] , ut digna existeres, ex qua sibi nostrae redemptionis pretium Dei Filius corpus aptaret: obsecro te, misericordissima, per quam totus salvatus est mundus, intercede pro me miserrimo [1551 1Kb] et cunctis iniquitatibus foedato [1552 1Kb] , ut vel jam donet Dominus infelici animae meae amorem puritatis, affectum munditiae, tenorem castitatis. Ego enim, ego infelix, ego totius innocentiae, totius [Col. 0946C] sanctimoniae gratiam perdidi; ego templum Dei sanctum multipliciter violavi. Sed quid ago, obscenitates meas referens auribus illibatis? Horresco, domina, horresco; et arguente me conscientia, male nudus coram te erubesco. Cui vero moribundus offeram vulnus meum? Ad quem ibo, et apud quem deplorabo dolorem meum, aut quando aliunde sperem beneficia sanitatis, si mihi clauditur illud unicum reclinatorium aeternae pietatis? Audi ergo, domina, audi propitia, audi et exaudi civem perditum de sorte haereditatis tuae [1553 1Kb] post longa exsilia, post longa suspiria, post saeva ludibria, post multa supplicia, revertentem [1554 1Kb] ad ubera consolationis tuae.

Memini et meminisse delectabile est, qualiter ad [Col. 0946D] commendandum miseris [1555 1Kb] unicum patrocinium tuum, cuidam tuo servo agenti in extremis revelasti memorabile nomen tuum. Apparens enim ei, cum esset in angustiis, et requirens utrum te [1556 1Kb] agnosceret, cum ille, minime, domina, tremens responderet, tu ei pro benignitate tua quam blande, quam [Col. 0947A] familiariter tu, domina, dixisti [1557 1Kb] : Ego sum misericordiae mater. Apud quem ergo miseri, apud quem desolati rectius ingemiscimus deplorantes mala totius calamitatis et miseriae nostrae, quam apud te veram et indubitatam matrem misericordiae? Mater sancta, mater unica, mater immaculata [1558 1Kb] , mater incorrupta, mater misericordiae, mater pietatis et indulgentiae, aperi sinum pietatis et suscipe mortuum in peccatis. Ecce, domina, filius prodigus, nudus et attritus [1559 1Kb] pedibus, de loco horroris, de nebula immunditiae et fetoris suspirat, clamat, et appellat matrem non immemor quoties eum foveris, texeris, excusaveris apud Patrem. Et quidem ille piissimus atque benignissimus pater, tu tam dulcis et suavis mater. Agnosce, benedicta, filios tuos quos [Col. 0947B] unice dilectus unigenitus tuus non erubuit [1560 1Kb] nominare fratres suos. Et si pro illo innocente filio tuo crucifixo pertransivit gladius animam tuam (Luc. II, 35), quomodo super mortuis [1561 1Kb] in peccato pupillis tuis te continere; quomodo unquam maternis [1562 1Kb] fletibus et lacrymis, o domina, poteris temperare? Abstrahimur, diripimur, captivamur; non est qui eruat [1563 1Kb] , non est qui redimat [1564 1Kb] , qui consurgat diluculo et spondeat [1565 1Kb] pro nobis. Surge, pia; surge, propitia; intra sacrarium exauditionis, et expande manus immaculatas ante altare illud aureum humanae reconciliationis. Erit per te impetrabile quod per te ingerimus, erit per te excusabile [1566 1Kb] quod timemus. Nec diu poterit te sustinere pro nobis supplicantem, quem tu saepissime consolata [Col. 0947C] es, dulcis mater, infantem vagientem. Quae ergo potentior meritis ad placandam iram judicis, quam tu quae meruisti mater esse ejusdem Redemptoris et judicis? Ne dubites [1567 1Kb] , domina mea; ipse enim est os meum et caro mea, salutare meum et gloria mea [1568 1Kb] , ipse caput nostrum, ipse cognovit figmentum nostrum (Psal. CII, 14).

Decus virginum, domina gentium, regina angelorum, fons hortorum, ablutio peccatorum, sancta et perpetua virgo Maria, succurre misero, subveni perdito; ut qui jam, proh dolor! non audet angelicam illam sperare stolam virginalem; tuis, gloriosa [Col. 0948A] [1569 1Kb] , meritis qualemcunque recipiat vestem nuptialem. Denique, et si non merebor, imo quia non merebor vicinius accedere atque interesse florigeris atque odoriferis gloriae vestrae choris; eminus saltem positus et longe constitutus videre merear et audire processus vestros, tympana vestra, concentus [1570 1Kb] vestros, et quidquid illud gloriae et exsultationis erit, quando tripudiabitis sequentes agnum quocunque ierit.

Singularis virgo, summa et perpetua virgo, sola mater et virgo, sancta Maria, in fine orationis meae, in extremo hujus fatuae supplicationis [1571 1Kb] indignus [1572 1Kb] hoc unum rogo, hoc unum precor et obsecro [1573 1Kb] in nomine dilecti filii tui, dona mihi misero jugem et perennem memoriam suavissimi nominis [Col. 0948B] tui. Sit cibus dulcissimus, cibus suavissimus animae meae. Adsit mihi in periculis, adsit in angustiis, adsit in principio laetitiae meae. Si enim hoc Dei dono et tuo mereor [1574 1Kb] obtinere, nullatenus certe, nunquam funditus vereor 279 interire. Aderit enim semper mihi gratia tua, aderit miseratio et protectio tua. Et si in infernum [1575 1Kb] demersus fuero, eo me requires, et inde me extrahes [1576 1Kb] , et reddes filio tuo, qui me redemit et lavit sanguine suo, Jesu Christo Domino nostro [1577 1Kb] , qui cum Patre et Spiritu sancto vivit et regnat Deus [1578 1Kb] .



ORATIO L [ol. XLIX] [1579 1Kb] AD SANCTAM VIRGINEM MARIAM. Cum recordatione peccatorum, ad excitandum torporem.
[Col. 0948C]

Sancta, et inter sanctos post Deum singulariter sancta, Maria, mater admirabilis virginitatis, virgo amabilis fecunditatis, quae Filium Altissimi genuisti, quae perdito humano generi Salvatorem peperisti, Domina praefulgens tanta sanctitate, supereminens [1580 1Kb] tanta dignitate, quam utique certum est non minori [1581 1Kb] praeditam esse [1582 1Kb] potentia et pietate. Tibi, o genitrix vitae, o mater salutis, o templum pietatis et misericordiae, tibi sese conatur praesentare miserabilis anima mea, morbis vitiorum languida, vulneribus facinorum [1583 1Kb] scissa, ulceribus flagitiorum [1584 1Kb] putrida, tibi nititur quantum moribunda valet supplicare, [Col. 0949A] ut potentibus tuis meritis et piis tuis precibus digneris eam sanare. Sic enim, pia domina, alienata [1585 1Kb] est a se immanitate stuporis, ut vix sensum habeat enormis languoris. Sic sordibus et fetore foedatur, ut timeat ne ab ipsa misericors vultus tuus avertatur; sic tabescit desperando respectus tui conversionem, ut etiam os obmutescat [1586 1Kb] ad orationem.

Peccata mea, nequitiae meae, si habetis animam meam vestro veneno peremptam; vel cur sic [1587 1Kb] facitis eam vestra foeditate horrendam, ut miseratio non possit aspicere illam? Si obruitis ei spem exauditionis vestra mole, vel cur obstruitis illis [1588 1Kb] vocem orationis vestri pudore? Si mentem ejus vestri fecistis amore dementem, vel cur sensum ejus [Col. 0949B] vestro redditis torpore non sentientem [1589 1Kb] ? Heu pudor sordentis iniquitatis, in praesentia nitentis sanctitatis [1590 1Kb] ! Heu confusio immundae conscientiae, in conspectu fulgentis munditiae! O tu benedicta super mulieres, quae angelos [1591 1Kb] vincis puritate, sanctos superas pietate; anhelat moribundus spiritus ad tantae benignitatis respectum; sed erubescit ad tanti nitoris conspectum. Rogare enim te, domina, desidero, ut miserationis tuae respectu cures plagas et ulcera peccatorum meorum; sed confundor coram te ob fetorem et sordes eorum. Horreo, domina, apparere tibi in immunditiis et horroribus meis, ne tu horreas me pro eis, et non possum, vae mihi, videri sine eis.

O perturbata [1592 1Kb] o confusa peccandi conditio [1593 1Kb] [Col. 0949C] En quippe vos, peccata mea, quomodo discerpendo distrahitis, distrahendo corroditis, corrodendo torquetis praecordia mea? Eadem enim peccata mea, o Domina, cognosci a te cupiunt, propter curationem, apparere tibi fugiunt [1594 1Kb] , propter exsecrationem: non enim sanantur [1595 1Kb] sine confessione, nec produntur sine [1596 1Kb] confusione. Si celantur, sunt insanabilia; si videntur, sunt detestabilia. Urunt me dolore, terrent me timore. Mole me obruunt, pondere me premunt, pudore me confundunt.

O tu, illa pie potens, et potenter pia Maria, de qua ortus est fons misericordiae, ne contineas, precor, tam veram misericordiam, ubi tam veram agnoscis miseriam. Si enim ego confundor in obscenitate iniquitatis meae ad fulgorem tuae sanctitatis, tune [Col. 0950A] domina, erubesces erga miserum affectum insitae [1597 1Kb] pietatis? Si ego confiteor nequitiam meam, tune abnegabis benignitatem tuam? Si major est miseria mea quam mihi expediat, eritne minor misericordia tua quam te deceat? Quanto enim, o domina, magis delicta mea in conspectu Dei et tuo sordent; tanto magis ejus curatione [1598 1Kb] et tua subventione egent. Sana ergo, clementissima, infirmitatem; et delebis, quae te offendit, foeditatem. Aufer, benignissima, languorem, et non senties quem horres fetorem: fac, piissima, ut non sit quod doleat [1599 1Kb] ; et non erit quod sinceritati tuae sorde at [1600 1Kb] . Fac, domina; exaudi me, domina. Sana animam peccatoris servi tui, per virtutem benedicti fructus ventris tui, qui sedet in dextera omnipotentis Patris sui, superlaudabilis [Col. 0950B] et supergloriosus in saecula (Dan. III. 53).



ORATIO LI [ol. L] [1601 1Kb] . AD SANCTAM VIRGINEM MARIAM Cum mens timore premitur.

Virgo [1602 1Kb] mundo venerabilis, mater humano generi amabilis, femina angelis mirabilis, Maria sanctissima, cujus beata virginitate omnis sacratur integritas, cujus glorioso partu omnis salvatur fecunditas. Domina magna [1603 1Kb] , cui gratias agit concie laeta justorum, ad quam fugit territa turba [1604 1Kb] reorum. Ad te, praepotens et misericors domina, ego peccator et utique nimis peccator [1605 1Kb] anxius confugio. Videns enim me, domina, ante districti judicis omnipotentem justitiam, et considerans irae ejus intolerabilem vehementiam, perpendo peccatorum meorum [Col. 0950C] enormitatem, et condignam tormentorum immanitatem. Tanto igitur, domina clementissima, horrore turbatus, tanto pavore perterritus, cujus enixius implorabo interventionem, quam cujus uterus mundi fovit reconciliationem. Unde securius velocem in necessitate subventionem sperabo, quam unde mundo processisse propitiationem scio? Aut cujus intercessio facilius reo veniam impetrabit, quam quae illum generalem et singularem justum ultorem et misericordem indultorem lactavit? Sicut namque, beatissima, impossibile est ut haec merita tibi tam singularia nobis tam necessaria obliviscaris; sic, mitissima, incredibile est ut supplicantibus miseris [1606 1Kb] non miserearis. Bene quippe novit mundus, nec nos mundi peccatores ullatenus dissimulare [1607 1Kb] patimur: [Col. 0951A] satis, inquam, o domina, satis novimus, qui Filius hominis, vel cujus hominis filius [1608 1Kb] venit salvum facere quod perierat (Luc. XIX, 10). Nunquid ergo tu, domina mea, mater spei meae, nunquid oblivisceris tu, odio mei, quod mundo tam misericorditer est intimatum, tam feliciter divulgatum, tam amanter amplexatum? Ille bonus filius hominis [1609 1Kb] venit perditum salvare sponte, et mater Dei poterit perditum clamantem non curare? Bonus ille filius hominis venit vocare peccantem ad poenitentiam (Luc. V, 32) 280; et bona mater contemnet [1610 1Kb] precantem in [1611 1Kb] poenitentia [1612 1Kb] ? ille, inquam, bonus Deus, mitis homo, misericors Filius Dei, pius Filius hominis venit quaerere errantem peccatorem; et tu bona mater ejus, potens mater Dei, repelles miserum orantem?
[Col. 0951B]

Ecce enim, o Virgo, homo de qua natus [1613 1Kb] est Deus homo ut salvaretur peccator homo, ecce coram bono filio tuo, et coram bona matre ejus [1614 1Kb] poenitet et confitetur, gemit et orat peccator homo. Obsecro ergo vos [1615 1Kb] , bone Domine et bona domina, obsecro vos, pie fili et pia mater [1616 1Kb] , obsecro vos per hanc ipsam veritatem, per hanc singularem spem peccatorum ut sicut [1617 1Kb] vere tu es filius ejus, et tu mater ejus ut salvetur peccator, sic sic absolvatur [1618 1Kb] et curetur [1619 1Kb] , sanetur et salvetur hic peccator. Probet in se, probet hic vester peccator quia vere estis, sentiat in se quia propter salutem peccatorum estis tu filius, et tu mater. Vester certe [1620 1Kb] amborum peccator. Cum enim peccavi in filium, irritavi [Col. 0951C] matrem; nec offendi matrem, sine injuria filii. Quid ergo facies peccator? Quo igitur fugies peccator? Quis enim te [1621 1Kb] reconciliabit filio, inimica matre; Qui tibi [1622 1Kb] placabit matrem irato filio? sed et si ambo pariter offensi estis, nonne et ambo clementes estis? Fugiat ergo [1623 1Kb] reus justi Dei ad piam matrem misericordis Dei. Refugiat reus offensae matris ad pium filium benignae matris. Ingerat se reus utriusque inter utrumque, injiciat se inter pium filium et matrem piam. Pie Domine, parce servo matris tuae; pia domina, parce servo filii tui; bone fili, placa matrem tuam servo tuo; bona mater, [Col. 0952A] reconcilia servum tuum filio tuo [1624 1Kb] . Qui me injicio inter [1625 1Kb] duas tam immensas pietates [1626 1Kb] , non incidam in duas tam potentes severitates. Bone fili, bona mater, non mihi sit frustra quod confiteor de vobis hanc veritatem, nec erubescam quod spero in vobis hanc pietatem. Amo enim veritatem quam confiteor de vobis, et deprecor pietatem quam spero in vobis.

Dic, mundi judex, cui parces? Dic, mundi [1627 1Kb] reconciliatrix, quem tu reconciliabis: si tu, Domine, damnas; et tu, domina, averteris [1628 1Kb] homunculum bona vestra cum amore, mala sua cum moerore [1629 1Kb] confitentem? Salvator singularis, dic quem salvabis? Salutis mater, dic pro quo orabis? si te, Domine, praecipiente, et te, domina, consentiente [1630 1Kb] , tormenta vexant peccatorem se exsecrantem, vos obsecrantem; [Col. 0952B] si infernus absorbet reum se accusantem, vos deprecantem; si tartara devorant pauperem in se desperantem, in vobis sperantem.

Deus, qui factus es filius feminae propter misericordiam; femina, quae facta es mater Dei propter misericordiam [1631 1Kb] , aut miseremini miseri, tu parcendo, tu interveniendo; aut ostendite ad quos tutius fugiam misericordiores, et monstrate [1632 1Kb] in quibus certius confidam potentiores [1633 1Kb] . Si enim est, imo quia est tam magna mea iniquitas, et tam modica fides [1634 1Kb] mea, tam tepida charitas mea, tam fatua oratio mea, tam imperfecta satisfactio mea, ut non merear delictorum veniam, nec salutis gratiam; hoc est ipsum quod supplico: ut in quo merita [Col. 0952C] mea mihi [1635 1Kb] videtis non sufficere, in eo misericordiae vestrae dignentur non deficere. Precor, itaque, precor, exaudite me, sed propter vos non propter me, per pietatem qua exundatis, per potestatem qua abundatis, ut evadam meritos dolores damnatorum, et intrare [1636 1Kb] merear in gaudia beatorum, te Deum laudaturus, qui es benedictus et superlaudibilis in saecula (Dan. III, 52) saeculorum. Amen.



ORATIO LII [ol. LI] [1637 1Kb] . AD SANCTAM VIRGINEM MARIAM. Cum meditatione et laude meritorum ejus.

Maria, tu illa magna Maria, tu illa maxima beatarum [Col. 0953A] [1638 1Kb] Mariarum [1639 1Kb] , tu illa maxima feminarum. Te, domina magna et valde magna, te vult cor meum amare, te cupit os meum laudare, te desiderat venerari mens mea, te affectat exorare [1640 1Kb] anima mea, quia tuitioni tuae se commendat tota substantia mea. Enitimini viscera animae meae; enitimini quantum potestis, si quid potestis [1641 1Kb] , omnia interiora mea, ut ejus merita laudetis, ut ejus beatitudinem [1642 1Kb] ametis, ut ejus celsitudinem admiremini, ut ejus benignitatem [1643 1Kb] deprecemini, cujus patrocinio quotidie indigetis, indigendo desideratis, desiderando imploratis, implorando impetratis [1644 1Kb] . Et si non secundum desiderium vestrum, tamen supra vel certe contra meritum vestrum [1645 1Kb] . Regina angelorum, domina mundi, mater ejus qui mundat mundum, [Col. 0953B] confiteor quia cor meum nimis est [1646 1Kb] immundum, ut merito erubescat in tam mundam intendere, nec digne possit tam mundam [1647 1Kb] intendendo contingere. Te igitur, mater illuminationis cordis mei, te, nutrix salutis mentis meae, te obsecrant, quantum possunt, cuncta praecordia mea. Exaudi, domina mea, adesto propitia, adjuva potentissima, ut mundentur sordes mentis meae, ut illuminentur [1648 1Kb] tenebrae meae, ut accendatur tepor meus, ut expergiscatur torpor meus, quatenus sicut beata [1649 1Kb] tua sanctitas super omnia post summum [1650 1Kb] omnium filium tuum, per omnipotentem filium tuum, ob gloriosum filium tuum, a benedicto filio tuo est [1651 1Kb] exaltata: sic super omnia post Dominum et Deum meum et omnium filium [1652 1Kb] tuum, te cor meum intelligat [Col. 0953C] et veneretur, amet et deprecetur eo affectu, non quo desidero imperfectus, sed quo debeo [1653 1Kb] a filio tuo factus et salvatus, redemptus et resuscitatus.

O genitrix vitae animae meae [1654 1Kb] , altrix reparatoris carnis meae, lactatrix Salvatoris totius substantiae meae! Sed quid dicam [1655 1Kb] ? Lingua mihi deficit, quia mens non sufficit. Domina, domina mea, omnia intima mea sollicita [1656 1Kb] sunt, ut tantorum beneficiorum tibi gratias [1657 1Kb] exsolvant; sed nec cogitare possunt dignas, et pudet proferre indignas [1658 1Kb] . Quid enim digne dicam matri Creatoris et Salvatoris mei, per cujus sanctitatem peccata mea purgantur, per cujus integritatem mihi incorruptibilitas donatur, [Col. 0954A] per cujus virginitatem anima mea adamatur a Domino suo et desponsatur Deo suo? Quid, inquam [1659 1Kb] , digne referam genitrici Dei et Domini mei, per cujus fecunditatem captivus sum redemptus [1660 1Kb] , per cujus partum de morte aeterna sum exemptus; per cujus prolem perditus, sum restitutus, et de exsilio miseriae in patriam beatitudinis reductus? Benedicta in mulieribus (Luc. I, 28): haec omnia mihi dedit benedictus fructus ventris tui (ibid., 42) in regeneratione baptismatis sui, alia in spe, alia in re; quanquam haec omnia ego ipse mihi peccando sic abstulerim [1661 1Kb] , ut nec rem habeam, et spem vix teneam. Quid enim? Si mea culpa evanuerunt [1662 1Kb] ; nunquid ingratus ero illi per quam mihi tanta bona [1663 1Kb] gratis evenerunt? Absit, ne addam [1664 1Kb] hanc iniquitatem super iniquitatem. [Col. 0954B] Imo gratias ago, quia habui; doleo, quia non habeo, oro ut habeam: certus enim sum quia sicut per filii gratiam ea potui accipere; sic eadem per matris merita possum recipere. Ergo, o domina, porta vitae, janua 281 salutis, via reconciliationis, aditus recuperationis, obsecro te per salvatricem tuam fecunditatem, fac ut et peccatorum meorum mihi venia et bene vivendi gratia concedatur, et usque [1665 1Kb] in finem hic servus tuus sub tua protectione custodiatur. Insidiis [1666 1Kb] et oppressionibus daemonum mundus tenebris [1667 1Kb] obvolutus subjacebat; sed sole de te orto illuminatus eorum et laqueos devitat, et vires conculcat.

Tu aula [1668 1Kb] universalis propitiationis [1669 1Kb] , causa generalis reconciliationis, vas et templum vitae et [Col. 0954C] salutis universorum, nimium contraho merita tua, cum in me homunculo vili singulariter recenseo beneficia tua, quae mundus amans gaudet, gaudens clamat esse sua. Tu namque domina admirabilis singulari virginitate, amabilis salutari fecunditate, venerabilis inaestimabili sanctitate, tu ostendisti mundo Dominum suum et Deum suum, quem nesciebat: tu visibilem exhibuisti mundo Creatorem suum, quem prius non videbat: tu genuisti mundo restauratorem, quo perditus indigebat: tu peperisti mundo reconciliatorem quem reus non habebat. Per fecunditatem tuam, domina, mundus peccator est justificatus; damnatus, salvatus; exsul reductus: [Col. 0955A] partus tuus, domina, mundum captivum [1670 1Kb] redemit, aegrum sanavit, mortuum resuscitavit [1671 1Kb] .

Coelum, sidera, terra, flumina, dies, nox et quaecunque humanae potestati vel utilitati sunt obnoxia, in amissum decus sese gratulantur, domina, per te quodammodo resuscitata, et nova quadam ineffabili gratia donata. Quasi enim omnia mortua erant, cum amissa [1672 1Kb] congenita dignitate favendi dominatui [1673 1Kb] vel usibus Deum laudantium, ad quod facta erant; obruebantur oppressione [1674 1Kb] , et decolorabantur abusu idolis [1675 1Kb] servientium, propter quos facta non erant. Quasi vero eamdem resuscitata laetantur, cum jam Deum confitentium et dominatu reguntur, et usu decorantur. Nova autem et inaestimabili [Col. 0955B] gratia quasi exsultaverunt, cum ipsum Deum, ipsum Creatorem suum, non solum invisibiliter supra se illa regentem senserunt, sed etiam visibiliter intra se eisdem [1676 1Kb] utendo sanctificantem viderunt. Haec tanta bona per benedictum fructum benedicti ventris benedictae Mariae provenerunt.

Sed cur solum loquor, domina, beneficiis tuis plenum esse mundum? Inferna penetrant, coelos superant. Per plenitudinem enim gratiae tuae, et quae in inferno erant, se laetantur liberata; et quae supra mundum sunt, se gaudent restaurata. Per eumdem quippe gloriosum filium gloriosae virginitatis tuae, omnes justi qui obierunt ante vitalem ejus mortem, exsultant diruptione captivitatis suae, et angeli gratulantur [Col. 0955C] restitutione semirutae civitatis suae. O femina mirabiliter singularis, et singula mirabilis, per quam elementa renovantur, inferna remediantur, daemones [1677 1Kb] conculcantur, homines salvantur, angeli redintegrantur! O femina plena et superplena gratia, de cujus plenitudinis exundantia respersa sic revirescit omnis creatura! O Virgo benedicta et superbenedicta, per cujus benedictionem benedicitur omnis natura, non solum creata a Creatore, sed et Creator a creatura! O nimis exaltata, quam sequi conatur affectus animae meae, quo aufugis aciem mentis meae? O pulchra ad intuendum, amabilis ad contemplandum, delectabilis ad amandum, quo evadis capacitatem cordis mei? Praestolare, Domina, infirmam animam te sequentem: nec [Col. 0955D] abscondas [1678 1Kb] te, domina, parum videnti, animae te [Col. 0956A] quaerenti. Miserere, domina, animam post te anhelando languentem [1679 1Kb] .

Mira res, in quam sublimi contemplor Mariam locatam [1680 1Kb] . Nihil est aequale Mariae: nihil, nisi Deus, majus Maria. Deus Filium suum, quem solum de corde suo aequalem sibi genitum, tanquam seipsum diligebat, ipsum dedit Mariae: et ex Maria fecit sibi filium, non alium, sed eumdem; ut naturaliter esset unus idemque communis Filius Dei et Mariae. Omnis natura a Deo est creata, et Deus ex Maria est natus [1680* 1Kb] . Deus omnia creavit, et Maria Deum genuit. Deus qui omnia fecit [1681 1Kb] , ipse se ex Maria fecit; et sic omnia quae fecerat, refecit. Qui potuit omnia de nihilo facere, noluit ea violata sine Maria reficere. Deus igitur est pater rerum creatarum [1682 1Kb] , [Col. 0956B] et Maria mater rerum recreatarum. Deus est Pater constitutionis omnium, et Maria est mater restitutionis omnium. Deus enim genuit illum, per quem omnia sunt facta; et Maria peperit illum, per quem omnia sunt salvata. Deus genuit illum, sine quo penitus nihil est; et Maria peperit illum, sine quo omnino nihil bene est. O vere Dominus tecum, cui dedit Dominus, ut omnis natura tantum tibi deberet secum.

Maria, obsecro te per gratiam, qua sic Dominus esse [1683 1Kb] tecum, et te voluit esse secum; fac propter ipsam secundum eamdem ipsam gratiam, misericordiam tuam mecum; fac ut amor tui semper sit mecum, et cura mei semper sit tecum. Fac ut clamor necessitatis meae, quandiu ipsa persistit, sit tecum; [Col. 0956C] et respectus pietatis tuae, quandiu ego subsisto, sit mecum; fac ut congratulatio beatitudinis tuae semper sit mecum, et compassio [1684 1Kb] miseriae meae, quantum mihi expedit, sit tecum. Sicut enim, o beatissima, omnis a te aversus et a te despectus necesse est ut intereat, ita omnis a te conversus et a te respectus impossibile est ut pereat; sicut enim, Domina, Deus genuit illum in quo omnia vivunt, sic o tu, flos [1685 1Kb] virginitatis, genuisti eum per quem et mortui reviviscunt [1686 1Kb] . Et sicut Deus per Filium suum beatos angelos a peccato servavit, ita o tu, decus [1687 1Kb] puritatis, per Filium tuum miseros homines ex peccato salvabis [1688 1Kb] . Quemadmodum enim Dei Filius est beatitudo justorum, sic, o tu salus fecunditatis, Filius tuus est reconciliatio peccatorum. [Col. 0956D] Non enim est reconciliatio, nisi quam tu casta concepisti; [Col. 0957A] non est justificatio, nisi quam tu integra in utero fovisti; non est salus, nisi quam, tu virgo, peperisti. Ergo, o domina, mater es justificationis et justificatorum, genitrix es reconciliationis et reconciliatorum, parens es salutis et salvatorum. O beata fiducia! o tutum refugium! Mater Dei est mater nostra; mater ejus in [1689 1Kb] quo solo speramus, et quem solum timemus, est mater nostra; mater, inquam, ejus qui solus salvat, solus damnat, est mater nostra.

Sed, o benedicta et exaltata non tibi soli, sed et nobis quidem [1690 1Kb] quam magnum, quam amabile [1691 1Kb] est quod video per te evenire nobis, quod videns gaudeo, quod gaudens dicere non audeo. Si enim tu domina es mater ejus, nonne et alii filii tui sunt fratres [Col. 0957B] ejus? Sed qui fratres, et cujus ejus, loquar unde [1692 1Kb] jucundatur cor meum; an silebo, ne de elatione [1693 1Kb] arguatur os meum [1694 1Kb] ? Sed quod credo amando, cur non confitebor laudando? Dicam igitur non superbiendo, sed gratias agendo. Qui enim fecit ut ipse per maternam generationem particeps esset naturae [1695 1Kb] nostrae, et nos per vitae restitutionem essemus filii matris ejus [1696 1Kb] , ipse nos invitat, ut confiteamur nos fratres [1697 1Kb] ejus. Ergo judex noster est frater noster; Salvator mundi [1698 1Kb] est frater noster; denique Deus noster est factus per Mariam frater noster. Qua igitur certitudine debemus sperare, qua consolatione [1699 1Kb] possumus timere, quorum sive salus, sive damnatio, de boni fratris [1700 1Kb] , et de piae matris pendent arbitrio! Quo etiam affectu [Col. 0957C] hunc fratrem et hanc matrem amare debemus? Qua familiaritate nos illis committemus? Qua securitate ad illos confugiemus? Qua dulcedine confugientes [1701 1Kb] suscipiemur. Bonus igitur frater nobis dimittat quod deliquimus [1702 1Kb] ; ipse avertat quod delinquentes meruimus, ipse donet quod poenitentes petimus. Bona mater oret et exoret pro nobis, ipsa postulet et impetret quod expedit nobis [1703 1Kb] . Ipsa roget filium pro filiis, unigenitum pro adoptatis, dominum pro servis. Bonus Filius audiat matrem pro fratribus, Unigenitus pro his quos adoptavit, Dominus pro his quos liberavit. O Maria [1704 1Kb] ! quantum tibi debemus, domina mater per quam [1705 1Kb] 282 talem fratrem habemus! Quid gratiarum, quid laudis tibi [Col. 0957D] retribuemus [1706 1Kb] !
[Col. 0958A]

Magne Domine, tu noster major frater, magna domina, tu nostra melior mater, docete cor meum qua reverentia vos debeat cogitare. Bone tu, et bona tu; dulcis tu, et dulcis tu dicite et date animae meae, quo affectu vos memorando de vobis delectetur, delectando jucundetur, jucundando impinguetur. Impinguate et succendite [1707 1Kb] eam vestra dilectione; vestro [1708 1Kb] continuo amore langueat cor meum, liquefiant omnia ossa mea [1709 1Kb] , deficiat caro mea. Utinam sic viscera animae meae dulci fervore vestrae dilectionis exardescant, ut viscera carnis meae exarescant! Utinam sic intima spiritus mei dulcedine vestri affectus [1710 1Kb] impinguetur, ut medullae corporis mei exsiccentur!

Domine Fili dominae meae, domina mater Domini [Col. 0958B] mei, si ego non sum dignus qui sic debeam vestro amore beatificari, certe vos [1711 1Kb] non estis indigni, qui sic, imo [1712 1Kb] plus debeatis amari. Ergo, benignissimi, ne sic denegetis mihi petenti id quo me confiteor indignum, ut auferatur vobis id quo certe vos negare non potestis dignos. Date itaque, piissimi, date, obsecro, supplicanti animae meae, non propter meritum meum, sed propter meritum vestrum; date illi quanto digni estis, amorem vestrum. Date, inquam, mihi quo sum [1713 1Kb] indignus, ut reddatur vobis quo estis [1714 1Kb] digni. Si enim non vultis dare, ut habeam quod desidero, saltem nolite negare ut reddam vobis quod debeo.

Forsitan praesumendo loquar, sed utique bonitas vestra facit me audacem. Loquar ergo adhuc ad Dominum [Col. 0958C] meum et dominam meam cum sim pulvis et cinis (Gen. XVIII, 27). Domina et domina, nonne multo melius est cum vos gratis donatis [1715 1Kb] petenti quod ipse non meretur, quam cum vobis subtrahitur quod vobis juste debetur? Illud quippe praedicandae misericordiae est, istud est nefandae injustitiae. Impendite igitur, piissimi, gratiam, ut recipiatis debitum; facite vos mihi misericordiam vestram quae mihi expedit et vos decet, ne faciam ego vobis injustitiam meam quae nulli expedit et nullum decet. Estote vos mihi misericordes, quod obsecro vos [1716 1Kb] , ne sim ego vobis injustus, quod exsecror. Date [1717 1Kb] benigne et benigna, ne sitis [1718 1Kb] exoratu difficiles, date animae [1719 1Kb] meae amorem vestri, quem ipsa [Col. 0958D] non injuste petit, et vos juste exigitis; ne ipsa bonis [Col. 0959A] [1720 1Kb] vestris sit ingrata; quod ipsa juste horret [1721 1Kb] , et vos non injuste punitis.

Certe, Jesu fili Dei, et tu, Maria mater, et vos vultis, et aequum est ut quidquid vos diligitis diligatur a nobis. Ergo, bone Fili, rogo te per dilectionem, qua diligis [1722 1Kb] matrem tuam, ut sicut tu vere diligis, et diligi vis eam, ita mihi des ut vere diligam eam. Bona mater, rogo te per dilectionem, qua diligis filium tuum, ut sicut tu vere diligis et diligi [1723 1Kb] vis eum, ita mihi impetres, ut vere diligam eum. Ecce enim peto quod ut fiat vere est in vestra voluntate [1724 1Kb] . Cur ergo propter peccata mea non fiet, cum sit et in [1725 1Kb] vestra potestate? Amator et miserator hominum, tu posuisti reos tuos et usque [1726 1Kb] ad mortem amare, et poteris te roganti amorem tui et matris [Col. 0959B] tuae negare? Mater hujus amatoris nostri, quae illum in ventre portare, et in sinu meruisti lactare, an tu non poteris, aut non voles poscenti ejus amorem et tuum impetrare? Veneretur [1727 1Kb] igitur vos, sicut [1728 1Kb] digni estis, mens mea; amet vos, sicut aequum est, cor meum; diligat vos, sicut sibi expedit, anima mea; serviat vobis, sicut debet, caro mea, et in hoc consummetur vita mea, ut in aeternum [1729 1Kb] psallat tota substantia mea. Benedictus Dominus in aeternum; fiat, fiat [1730 1Kb] .



ORATIO LIII [ol. LII]. AD SANCTAM VIRGINEM MARIAM, ET AD SANCTUM JOANNEM EVANGELISTAM.

O intemerata et in aeternum benedicta, specialis et incomparabilis virgo, Dei genitrix Maria, gratissimum [Col. 0959C] Dei templum, Spiritus sancti sacrarium, janua regni coelorum, per quam post Deum totus vivit orbis terrarum, inclina aures tuae pietatis, et illos tuos misericordes oculos indignis supplicationibus meis, et esto mihi peccatori pia in omnibus auxiliatrix.

Et, o beatissime Joannes, Christi familiaris amice, qui ab eodem Domino nostro Jesu Christo electus es, et inter caeteros magis dilectus atque mysteriis coelestibus supra omnes imbutus, apostolus ejus et evangelista factus praeclarissimus, custosque matris ejus individuus, te invoco etiam cum matre ejusdem Salvatoris, ut mihi opem tuam cum ipsa ferre digneris.

O duae gemmae coelestes, Maria et Joannes! o duo [Col. 0959D] luminaria divinitus ante Deum lucentia! vestris radiis effugate scelerum meorum nubila. Vos estis illi duo, in quibus Deus Pater per Filium suum specialiter aedificavit sibi domum, et in quibus ipse Filius [Col. 0960A] Dei unigenitus, ob sincerissimae virginitatis meritum, dilectionis suae confirmavit privilegium, in cruce pendens uni vestrum ita dicens: Mulier, ecce filius tuus (Joan. XIX, 26). Deinde ad alterum: Ecce mater tua (ibid., 27). In hujus ergo sacratissimi amoris dulcedine, qua ita tunc ore Dominico velut mater et filius invicem conjuncti estis, vobis duobus, ego N. peccator corpus et animam meam commendo, ut omnibus horis atque momentis intus et exterius firmi custodes et pii apud Deum intercessores mihi existere dignemini. Credo enim firmiter, fateor indubitanter quod velle vestrum, velle Dei est; et nolle vestrum, nolle Dei est. Unde et quidquid petitis. sine mora obtinetis. Per hanc ergo tam potentissimam vestrae dignitatis virtutem, poscite mihi corporis [Col. 0960B] et animae salutem. Agite, quaeso, agite vestris gloriosissimis precibus ut cor meum invisere et inhabitare dignetur Spiritus almus, qui me a cunctis vitiorum sordibus expurget, virtutibus sacris exornet, in dilectione Dei et proximi perfecte stare et perseverare faciat, et post hujus vitae cursum ad gaudia ducat electorum suorum benignissimus Paracletus, gratiarum largitor optimus, qui Patri et Filio coaeternus et consubstantialis cum eis, et in eis vivit et regnat omnipotens Deus per infinita saeculorum saecula. Amen.



283 ORATIO LIV [ol. LIII]. AD SANCTAM VIRGINEM MARIAM.

O sancta, o benedicta, in necessitatibus nostris adesse digneris nostrum consilium et auxilium, quae [Col. 0960C] omnibus es promptior, potentior, efficacior, amabilior, gratiosior et dulcior. Dulcis es in ore te laudantium, in corde te diligentium, in memoria te deprecantium. Magnifica es in omni sexu, in omni aetate, in omni conditione, in tribubus, populis et linguis. Tu es luna in medio firmamenti, candelabrum in medio mundi, lignum vitae in medio paradisi; tu es myrrha electa, piscina in Esebon, virgula fumi ex aromatibus, fasciculus myrrhae et thuris inter ubera sponsi, terebinthus extendens ramos gratiae et salutis, inter benedictas superbenedicta es, superelecta es, superspeciosa, supergratiosa, supergloriosa, mater illius qui gratiam, et gloriam et honorem, et aeternitatem praestat.

Surge, beatissima Virgo, misericorditer ora pro [Col. 0960D] nobis; surge, et amplectere misericordiam Redemptoris; et da preces jugiter pro nobis, quos cernis tam graviter offensos ante oculos conditoris. Per te, domina gloriosa, ad Jesum filium tuum mereamur [Col. 0961A] ascendere, qui per te ad nos dignatus est descendere. Per te, beata Virgo, venire valeamus in ipsius gloriam, qui per te in nostram venit miseriam. Per te accessum habeamus ad Filium tuum, qui per te redemit mundum. O benedicta inventrix gratiae, genitrix vitae, mater salutis, per te suscipiat nos, qui per te datus est nobis. Excuset, piissima domina virgo Maria, apud piissimum filium tuum integritas tua culpam nostrae corruptionis, et humilitas tua Deo grata nostrae veniam impetret vanitatis. Copiosa charitas tua gloriosam fecunditatem nobis conferat meritorum. Generaliter omnes te, gloriosa virgo Maria, invocantes exaudi, omnibus adesto, omnibus subveni, omnes in angustiis et necessitatibus te sentiant adjutricem quicunque te credunt esse Dei genitricem.
[Col. 0961B]

Specialiter vero illos tua quotidiana et assidua defendat oratio, quorum frequens tibi famulatur devotio, et quicunque sunt memores tui in terris, memor sis illorum ante piissimum filium tuum Dominum nostrum in coelis. Domina nostra, mediatrix nostra, tuo filio nos commenda, reconcilia nos filio tuo, tuo filio nos repraesenta. Fac, o benedicta, per gratiam quam invenisti, per praerogativam quam meruisti, per misericordiam quam peperisti, ut qui te mediante fieri dignatus est particeps miseriae et infirmitatis nostrae, te quoque intercedente particeps nos faciat suae gloriae atque beatitudinis aeternae.



ORATIO LV [al. LIV]. [Col. 0961C] AD EAMDEM SANCTAM VIRGINEM MARIAM.

O alma virgo Maria, tanto omnibus angelorum spiritibus omnibusque electorum animabus, in cuncta filii tui Christi Domini nostri haereditate es gloriosior, quanto ab ipso fieri meruisti beatior. Obsecramus ergo te lacrymosis suspiriis, ut nunc ad gemitum nostri moeroris aures inclines magnificae pietatis. Nos siquidem peccatores proni innumerabilibus delictis infernale supplicium meruimus, ubi nullatenus poenitentiae datur locus quoniam fidem aliquando Deo promisimus, sed male vivendo hactenus mentiti sumus. O sancta Dei Genitrix, omnium creaturarum dignissima atque purissima, caecorum cordium oculos terge, atque semitas justitiae nobis ostende. Orando a nobis vitia subtrahe, atque sacrarum virtutum [Col. 0961D] plantaria insere. Impetra aeterni tripudii cursum, quem assidue sequitur supernum bravium.

Sic, quaeso, piissima domina, pro nobis ora in coelis, ut deleas quidquid deliquimus in terris. Non est enim aliquid tam parvum in nobis quod oratio, si tibi placet, delere non possit. O sanctissima virgo Maria, nos qui credimus quod virgo et mater Dei sis, credendo sentiamus quod pro nobis depreceris. Et qui confitemur te peperisse Deum et hominem, gaudeamus per te nobis advenire salutem. Et qui fatemur te omnibus hominibus meliorem gaudeamus per te percipere felicitatem. Et quotiescunque processerit ad nos divina miseratio tua, ne inflemur adsit tuitio. Et si venerit tribulatio, vel tentatio ne [Col. 0962A] labamur, praesens sit tua sancta oratio. Sic quaeso, domina clemens, pro salute nostra preces funde in coelis, ut paradisi post obitum frui mereamur gaudiis.

O beata Dei genitrix, virgo Maria, templum Dei vivi, aula Regis aeterni, sacrarium Spiritus sancti. Tu virga de radice Jesse, tu cedrus de Libano, tu rosa purpurea in Jericho, tu cypressus in monte Sion; quae singulari privilegio sicut nescis in omnibus comparationem, ita nihilominus et angelicam superas dignitatem, cui novo et inaudito miraculo datum est ut Verbum quod ante saecula Deus genuit, fieret filius tuus, Deus et homo. Tu eum in fine saeculi genuisti, ut verus atque perfectus esset Dei Filius gemina quidem natura, sed una persona, [Col. 0962B] Deus et homo, unus Emmanuel. O gloriosa puerpera, in qua sola reperitur fecunda virginitas, quae sic intemeratis visceribus Filium Dei protulisti ut illibatae pudicitiae cresceret integritas, non libido virginalis integritatis sigillum violaret.

Tibi, dum conciperes, Spiritus sanctus obumbravit; non (quod absit!) ut ipse in tuo sanctissimo utero fieret pro semine sobolis, sed potius virtute ac potentia Creatoris. De te summus Pontifex noster sui corporis hostiam sumpsit, quam in ara crucis pro totius mundi salute sacrificium obtulit. Tu lux oriens Nazareth. Tu laetitia Israel. Tu decus mundi. Tu nobilitas populi Christiani. O regina et domina mundi, scala coeli, thronus Dei, janua paradisi, audi preces pauperum, ne despicias gemitus miserorum. [Col. 0962C] Inferantur per te vota nostra atque suspiria in conspectum Redemptoris; ut qui nostris excludimur meritis, per te locum obtineamus ad aures tuae pietatis. Dele peccata, relaxa facinora, erige lapsos, solve compeditos. Per te succidantur vepres et germina vitiorum, prodeant flores et ornamenta virtutum. Placa precibus Judicem, quem singulari puerperio genuisti Salvatorem, ut qui per te particeps factus est humanitatis nostrae, per te quoque nos consortes efficiat divinitatis suae. Qui cum Patre et Spiritu sancto vivit et regnat Deus per omnia saecula saeculorum. Amen.



284 ORATIO LVI [al., LV]. AD SANCTAM VIRGINEM MARIAM. In Nativitate ejus.
[Col. 0962D]

Dignare me laudare te, virgo sacrata; da mihi virtutem contra hostes tuos, et contra hostem totius humani generis. Da mihi virtutem te humiliter deprecandi. Da mihi virtutem te cum precibus obnixe laudandi, per merita tuae sacratissimae nativitatis, quae nata es in mundum universae Christianitati gaudium, spes vitae et solatium. Quando nata es, Virgo sanctissima, tunc illuminatus est mundus. Stirps beata, radix sancta, et benedictus fructus tuus, quae sola meruisti Spiritu sancto plena virgo Deum concipere, virgo Deum portare, virgo parere, virgo post partum permanere. Miserere igitur mihi peccatori, et adjuva me, domina, ut sicut nativitas tua gloriosa ex semine Abrahae, orta de tribu Juda, [Col. 0963A] clara ex stirpe David gaudium annuntiavit universo mundo; ita me gaudio vero repleat, et emundet ab omni peccato. Ora pro me, Virgo providentissima, vel laetissima gaudia tuae saluberrimae nativitatis velamen indulgentiae conferant cunctis meis peccatis. Sancta Dei Genitrix, florens ut lilium, ora tuum dulcem natum pro me misero peccatore. Amen.



ORATIO LVII [ol. LVI]. AD SANCTAM VIRGINEM MARIAM. In Annuntiatione ejus.

Precor te, Virgo dulcissima, per merita tuae saluberrimae annuntiationis, et per illud angelicum ave, quod accepisti a sancto Gabriele nuntio salutis tuae, nuntio Incarnationis Verbi divini, nuntio vitae aeternae, nuntio salutis nostrae per te, ut accipias [Col. 0963B] preces nostras. Misericordissima domina, magna sunt peccata mea, sed major est gratia tua; quia tu es gratia plena, et Dominus tecum est; benedicta tu in mulieribus, et benedictus fructus ventris tui. Mater totius gratiae, ora pro me, ut sicut annuntiatio tua finis appropinquans exstitit veteri culpae, spes autem promissae gratiae, et omnibus exspectantibus eam in veritate origo et via fuit gratiae futurae; ita a me in honorem tui gaudii corde recogita, ore pronunciata ejusdem annuntiationis tuae recordatio fiat in me finis et abolitio totius culpae meae veteris ac novae, et gratia salutaris jugis castimoniae. Adjuva me, domina mea, spes viventium, et consolatio moestorum, subventrix inopum, miseratrix omnium, ut qui culpam meam per ipsa flagella moeroris et [Col. 0963C] tristitiae et infirmitatis agnosco; per gaudia tuae sanctissimae annuntiationis de infirmitate remedium, et de moerore gaudium tua misericordia consequi merear; ut in utili moerore, in castimonia cordis et corporis, in humilitate mentis, in fidei integritate, et omni bonitate studeam de caetero placere Deo, et exsultet spiritus meus in Deo salutari meo omni tempore vitae meae. Sancta Dei Genetrix, succurre et intercede apud dulcem natum tuum pro me peccatore. Amen.



ORATIO LVIII [ol. LVII]. AD SANCTAM VIRGINEM MARIAM. In Partu ejus.

Virgo sanctissima, da mihi virtutem per merita tui sanctissimi virginei partus, contra hostes tuos. [Col. 0963D] Benedicta es enim Maria, quae Dominum omnium portasti Creatorem saeculorum. Genuisti qui te fecit, et in aeternum permanes Virgo. Beata viscera, quae portaverunt aeterni Patris Filium. Beata ubera tua, quae lactaverunt Christum Dominum. Beata et venerabilis es, Virgo Maria, omnium bonorum beatitudine plena. Beata mater, quae sola sine dolore genuisti, quia tu sola peperisti Virgo. Beata et benedicta inter mulieres; quia natus ex te Virgine Christus Deus noster, sua sanctissima nativitate primi parentis, et primae mulieris in dolore poenaliter parturientis solvendo maledictionem, dedit per te sine dolore parturientem, dimissa veteri culpa, novae gratiae et salutis aeternae mellifluam benedictionem. Per gaudia [Col. 0964A] tui sanctissimi virginei partus miserere mei, domina mea, et exaudi orationem meam. Ecce enim in iniquitatibus conceptus sum, et in peccatis concepit me mater mea (Psal. L, 6).

In peccatis sum natus, et in peccatis conversatus sum per omne tempus vitae meae. Tu autem, domina mea, sine tactu pudoris inventa es mater Salvatoris. Miserere mihi immundo, qui in peccatis conceptus et nutritus sum; et adjuva me tuis sanctis precibus, Virgo serenissima: ut sicut nativitas filii tui Domini nostri Jesu Christi ruina fuit horribilis tristitiae, nativitas universis fidelibus novae exsultationis; ita et mihi haec eadem gaudia Dominicae Nativitatis sint initium vitae religiosae et salutaris continentiae, et ruina totius injusti moeroris et [Col. 0964B] iniquae tristitiae, et nativitas spiritualis gaudii et exsultationis, et amor et desiderium coelestis patriae et supernae laetitiae. Sancta Dei genitrix, succurre et intercede apud dulcem tuum natum pro me peccatore. Amen.



285 ORATIO LIX [ol. LVIII]. AD SANCTAM VIRGINEM MARIAM. In Purificatione ejus.

O virgo serenissima, per merita tuae piissimae purificationis da mihi virtutem contra hostes tuos; Virgo sanctissima, corpore castissima, moribus omnium pulcherrima. Virgo virginum, nec corde unquam polluta, nec ore, sed tota pulchra, tota sine macula. Intemerata virgo corpore, intemerata virgo mente, nihil debens legibus, nullis tacta excessibus, [Col. 0964C] ut humilitatis in te ostenderes exemplum, imples purificationis officium pollutis matribus statutum. Ad templum detulisti tecum mundandum, qui tibi integritatis decus homo genitus adauxit. Intacta genitrix ad templum detulisti tecum mundandum, qui delicta nostra intelligens, quia illi omnia nuda sunt et aperta, ab occultis nostris quotidie per confessionem et poenitentiam mundat, et ab alienis per spiritum continentiae parcit servis suis (Psal. XVIII, 14). Ad templum detulisti tecum mundandum, cujus sanguis in cruce passionis suae ab originali nos lavans contagio quotidie etiam in ara crucis per sacrosancta mysteria et nos poenitentes et confessos emundat a nostris criminibus. Ad templum detulisti tecum mundandum, qui pro nobis Pontifex factus [Col. 0964D] secundum ordinem Melchisedech quotidie compatitur infirmitatibus nostris, et est misericors nobis, et Pontifex fidelis ad Deum propitiando peccata populi, quotidie nos Deo Patri reconciliat, et per id quod Deo Patri offert Deus de Deo quotidie, si conversi fuerimus et peccata nostra confessi. Fidelis et justus et patiens Deus ignoscet nobis et absolvet nos.

In nomine ejus, Virgo integerrima, confugio ad te. In ejus ergo nomine dulcissimo et amore, suscipe me, domina mea clementissima, confugientem ad te, et adjuva me per merita tuae castissimae purificationis, ut sentiam et gaudeam me a sordibus conscientiae ita perenniter purificari, ut nunquam doleam de caetero me aliqua contagione aut perpetratione sceleris [Col. 0965A] coinquinari. Sancta Dei Genitrix, suscipe et intercede pro me peccatore apud tuum dulcem natum Jesum Christum benedictum fructum ventris tui, et miserere mei.



ORATIO LX [ol. LIX]. AD SANCTAM VIRGINEM MARIAM. In Assumptione ejus.

Virgo serenissima, Dei genitrix sancta Maria, per merita tuae gloriosae assumptionis, et per amorem tui dulcissimi filii, a quo assumpta es in coelum, da mihi virtutem contra hostes tuos, et in regnum aeternum ingredi. Felix namque es sacra virgo Maria, et omni laude dignissima, quia ex te ortus est sol justitiae Christus Deus noster. Sicut cedrus exaltata in Libano, et sicut cypressus in monte Sion, quasi myrrha electa dans suavitatem odoris (Eccli. XXIV, [Col. 0965B] 17, 20). Exaltata super choros angelorum gaudens et gloriosa in perpetuum regina coelorum, ubi adjuvas omnes qui te dominam glorificant, et sanctum nomen tuum humili prece frequentant.

Beata ergo et venerabilis virgo Maria, quae benigna es omnibus ad te pio corde clamantibus, pia et exorabilis esto mihi peccatori te humiliter invocanti; sub tua protectione confugio, ubi infirmus accepi virtutem. Illam animi et corporis virtutem cum tuo praesidio fac me accipere, ut per te liber a peccatis et desideriis peccatorum, sine timore de manu inimicorum visibilium et invisibilium liberatus filium tuum Dominum nostrum Jesum Christum possim omni tempore benedicere, et semper laudem ejus in [Col. 0966A] ore meo habere. O Virgo gloriosa, quae mortem subiisti, sed mortis nexibus deprimi non potuisti, quia tu sola Virgo genuisti eum, qui erat mors mortis, et morsus inferni. Adjuva me per mortem tuam, et per gaudia tuae assumptionis in coelum, ut residuum vitae meae possim cum sincera fide tuo adjutorio ducere, et finem vitae meae feliciter terminare in cinere et cilicio in terra prostratus cum lacrymis; in confessione et poenitentia peccatorum meorum; insuper, quod majus est, in confessione nominis Christi, et in perceptione corporis et sanguinis ejus; et in commendatione spiritus mei in manibus misericordiae suae. Ora pro me, sancta Dei Genitrix, ut qui conscius peccatorum multorum tribunal filii tui tremebundus perhorresco, per tuam venerabilem intercessionem [Col. 0966B] gaudeam emundari ab omnibus criminibus meis, cordis compunctione irrigante, et rore piissimae confessionis a te exhibito. Nulla de caetero macula peccati anima mea inquinetur; sed mundo corde et casto corpore per merito tuae saluberrimae nativitatis, annuntiationis, et sanctissimi virginei partus tui, et castissimae purificationis, et gloriosissimae assumptionis in excelso coelorum palatio possim praesentari, in quo gloriosa exsultas et regnas regina angelorum et hominum, Mater Domini nostri Jesu Christi. Succurre meis criminibus, mater misericordiae, tuis virgineis precibus veniam mihi obtinendo apud tuum dulcem natum Jesum Christum Dominum nostrum. Qui cum Patre, et Spiritu sancto vivit et regnat benedictus, etc.



286 ORATIO LXI [ol. LX] [1731 1Kb] . RHYTHMUS AD SANCTAM VIRGINEM MARIAM ET AD OMNES SANCTOS.


   Maria templum Domini,
Sacrarium Paracleti,
Sacrarum decus virginum,
Moerentium solatium.
   Ad te suspiro, domina,
Meas accepta lacrymas,
Sinum misericordiae
Dignare mihi pandere.
   Regina coeli inclyta,
Orbis lampas siderea,
Meas absterge lacrymas,
Et peccatorum nebulas.
   Quod voles unigenitus
Donabit tibi Filius,
Pro quibus voles veniam
Impetrabis et gloriam.
   Sed vae peccatis hominum
In tenebris degentium,
Me terret conscientia,
   . . . . . .
   Ut Adam [1732 1Kb] delitescere,
Vel sicut Cain [1733 1Kb] fugere,
Mea me cogunt scelera,
Quia multa et gravia.
   Sed inter tanta nubila,
Et peccatorum pondera,
Patrem recordans luminum
Non despero auxilium.
   Nihil desperare pejus,
Nil putavi perversius,
Praesertim si tu, domina,
Mea perfers precamina.
   Cum mente tracto angelos,
Prophetas et apostolos,
Victoriosos martyres,
Et perpudicas virgines:
   Nullus mihi potentior,
Nullus misericordior,
Illorum pace dixerim,
Videtur matre Domini.
   Quapropter hanc praecipue
Patronam meam facere
Nihil religiosius,
Nihil puto salubrius.
   Ergo mater melliflua,
Et virgo pudicissima,
Nunc in praesenti sentiam.
Quam de te do sententiam.
   Mei querelam gemitus
Tibi impono primitus,
Quam perferas ad Dominum,
Et tuum verum filium.
   Maria lux aetherea,
Ut meas preces deferas,
Tui stratus vestigiis
Mente deposco supplici.
   Computruerunt pristina
Peccatorum contagia,
Sed sapiens est medicus;
Omnipotens est Dominus.
   De mala consuetudine,
Est efficax me tollere,
Qui suscitavit Lazarum
Quatriduanum mortuum.
   Post lapsum Petrum respicit,
Et magno fletu concutit,
Nec Chananaeae precibus
Abnuit hic propitius.
   David post tam immania
Poenituit flagitia,
Et post laudari meruit
Ore ipsius Domini.
   Unde securus credidi,
A peccatorum vinculis
Me cito posse erui,
Si tu tantum petieris.
   Mater misericordiae,
Sic affectum contemnere
Vales, quae vocas impios,
Et non spernis incredulos.
   Quid in Maria gesseris,
Illam dico Aegyptiam,
Prorsus novit Ecclesia,
Et exsultat in gratia.
   Theophilus diabolo
Suo datus chirographo,
Quasi a fundo barathri,
Per te reduci potuit.
   Sed quis verbis comprendere [1734 1Kb]
Vel scriptura dirigere,
Quotidie quos liberas,
Et Deo reconcilias?
   His jam diu praemonitus,
Ad te confugi credulus,
Ne me pia abjicias,
Supplex oro ut differas [1735 1Kb] .
   Devotionis lacrymas
Quam primum mihi impetra,
Ut sint satis idoneae
Meas sordes eluere.
   Turpis concupiscentia
Corpus nec mentem polluat,
Quae tua sub custodia
Jam deputavi, domina.
   Nam Scripturae auctoritas,
Et sacra clamat veritas
Corpus peccatis subditum,
Sanctum odire spiritum,
   Furor et indignatio
Procul fiant ab animo
Quem tutelae sanctissimae
Praeelegit [1736 1Kb] committere.
   Non odium exasperet
Jactantia non elevet,
Livor edax non acuat,
Sed pax vera possideat.
   Mundum, si ridet fugiam;
Aut si saevit, irrideam;
Quia qui illum diligit,
Christo constare desinit.
   Sed studiosa lectio,
Et compuncta oratio,
Incumbentem exsatiet.
Et haerentem inebriet.
   In te mentis intuitum,
Mortis versem aculeum,
Et si tanto [1737 1Kb] suspectior,
Quanto manet decultior [1738 1Kb] .
   287 O Jesu, Rex altissime,
O fons misericordiae,
Horam mortis terribilem,
Pro spe bona fac facilem.
   Secura conscientia
Non ibi multum trepidat
Nam spe facta robustior
Multum transit constantior.
   Non aliud sit gaudium,
Vel meum desiderium
Quam ut exutus corpore
Tibi possim assistere.
   O vos coelorum incolae,
Cives supernae patriae,
Qui Deo [1739 1Kb] fruimini,
Nobis et compatimini [1740 1Kb] .
   Michael in coelestibus
Qui praefulges agminibus,
Pro speciali gloria.
Nobis confer solatia.
   Angeli quos gravissim
Carnis non premit sarcina,
Orate pro hominibus.
Sub ea laborantibus.
   Joannes vatum maxime,
Precantum verba excipe,
Et prophetarum numerum
Ad hoc ascito socium.
   Petre, piscator hominum,
Et Paule doctor gentium
Cum caeteris apostolis
Ope juvate celeri.
   Stephane cum Laurentio,
Magno praelati merito,
Cum multa turba martyrum,
Magnum ferte praesidium.
   Vos confessores inclytos.
Vita aeterna praeditos [1741 1Kb] ,
Nequaquam obliviscimur,
Sed obnixe deposcimus.
   Ut qui per temporalia
Transistis et fragilia,
Adhuc pro decertantibus
Tanto instetis promptius.
   Agnes, Tecla, Caecilia [1742 1Kb]
Nec non et Scholastica,
Et omnes sanctae virgines,
Pro nobis state supplices [1743 1Kb] .
[Col. 0967A]


ORATIO LXII [ol. LXI]. AD ANGELUM CUSTODEM.

Obsecro te, angelice spiritus, cui ego ad providendum commissus sum a Deo, ut custodias me indesinenter et protegas, visites et defendas ab omni incursu diaboli vigilantem et dormientem, nocte ac die, horis continuis ac momentis confove me; ubicunque ideo comitare mecum. Repelle a me omnem tentationem Satanae, et quod mea non exigunt merita, tuis precibus obtine apud misericordissimum judicem et Dominum nostrum, qui te mihi tutorem assignavit, et me tibi commendavit, ut nihil in me loci habeat contrariae virtutis admistio. Cumque me [Col. 0968A] per abrupta vitiorum deviare perspexeris, per semitas justitiae ad Redemptorem meum reducere satagas me, et in quacunque angustia me perspexeris, auxilium Dei omnipotentis tuo obtentu super me esse sentiam. Precor ergo, si fieri potest, ut notum mihi facias finem meum, et cum de hoc corpore eductus fuero, non dimittas malignos spiritus terrere me, aut illudere, neque in foveam desperationis inducere. Et non me derelinquas, donec perducas ad visionem Conditoris mei, ubi perenniter cum omnibus sanctis tuo interventu merear laetari, praestante Domino nostro Jesu Christo.
[Col. 0969A]


ORATIO LXII [ol. LXIII] [1744 1Kb] . AD SANCTUM JOANNEM BAPTISTAM. Cum recordatione peccatorum.

Sancte Joannes, tu ille Joannes [1745 1Kb] , qui Deum baptizasti, tu prius ab archangelo laudatus quam genitus [1746 1Kb] a patre; prius plenus Deo quam ex matre; prius noscens Deum, quam notus [1747 1Kb] in mundo, tu ante [1748 1Kb] monstrans matri gravidam [1749 1Kb] Matrem Dei, quam gravida mater tua te dici: tu es de quo [1750 1Kb] dixit Deus: Inter natos mulierum non surrexit major (Matth. XI, 11). Ad te, domine, tam magnum, tam sanctum, tam beatum, ad te venit scelerosus vermis, aerumnosus homuncio, jam emortuo sensu vix se dolens, sed mortua anima sibi nimis dolendus peccator. Ad te, tam magne amice Dei [1751 1Kb] , valde [Col. 0969B] timens venit dubius de salute sua, quia certus de magna culpa sua, sed sperans de majori gratia tua. Major enim est gratia tua, domine, quam culpa mea, quia plus potes apud Deum quam delere scelera mea. Ad te ergo, domine, quem gratia fecit tam amicum Dei, ad te fugit anxius, quem iniquitas fecit tam reum Dei; ad te, quem tam beatum fecit gratia, ego quem tam miserum fecit nequitia. Vere, domine, fateor, iniquitas mea me fecit talem; sed te talem, non tu, sed gratia Dei tecum. Memento ergo, domine, ut sicut gratia Dei te sic sublimavit [1752 1Kb] , sic misericordia tua erigat quem culpa sua sic humiliavit [1753 1Kb] .

Heu me, qualem me feci? qualis eram? Deus [1754 1Kb] , qualem me fecisti, et qualem me iterum feci? In [Col. 0969C] peccatis eram conceptus et natus; sed abluisti me, sed sanctificasti [1755 1Kb] me, et ego pejoribus sordidavi me. In necessariis [1756 1Kb] eram tunc natus [1757 1Kb] , nunc sum in spontaneis volutatus; in illis nesciens conceptus, istis volens plenus et opertus; ex illis misericorditer a te eductus, in haec misere a me inductus; ab illis pie redemptus, in istis impie peremptus. Sanaveras, pie Deus, animam a parentibus vulneratam, ego impius interfeci sanatam. Exueras, misericors Domine, vetustis pannis originalis peccati, et indueras me veste innocentiae, promittens alteram incorruptibilitatis, et ego, illa rejecta quam dedisti, operui me sordibus nequitiae; illa despecta [1758 1Kb] quam promisisti plus elegi dolores aeternae miseriae. Filium [Col. 0970A] irae tuae fecisti [1759 1Kb] filium gratiae tuae; et ego, illa contempta, feci me filium odi tui. Reformasti in me amabilem imaginem tuam 288, et ego superimpressi odibilem imaginem. Heu, heu! cujus? Cujus, miser et demens homuncio, cujus imaginem superimpressi super [1760 1Kb] imaginem Dei? O cur vel non puduit facere quod sic expavesco dicere? O cur non odi ejus imitationem, cujus sic horreo nomen? Ille sponte cecidit, ego volens sordui. Sed ille, nulla praecedente delicti vindicta, superbiens peccavit; ego, visa ejus poena, contemnens ad peccatum properavi. Ille semel in innocentia constitutus, ego restitutus; ille contra eum, qui se fecit et referit [1761 1Kb] , ille dereliquit Deum promittentem, ego fugi Deum prosequentem; ille perstat in malitia [1762 1Kb] Deo reprobante, [Col. 0970B] ego in illam cucurri Deo revocante; ille obduratus ad punientem, ego obduratus ad blandientem. Etsi ambo contra Deum, ille contra nec requirentem se, ego contra pro me morientem.

O infelix et nimis infelix homuncio, si tamen non omnis [1763 1Kb] recessit humanitas ubi tanta malitiae incessit immanitas! Ecce cujus imaginis horrebam horrorem, in multis aspicio me horribiliorem. Fuge, fuge, tu, horribilis nescio quae substantia [1764 1Kb] , fuge teipsam exterrita a teipsa. Sed, vae, fugere te non potes. Ne ergo aspicias te, quia non toleras te. Nam si tolerare potes sine doloris horrore, hoc ipsum ne toleres, quia tolerare potes. Quanto enim hoc potes, tanto primo peccatori similior, et Deo es intolerabilior. Non enim est fortitudo, sed mentis hebetudo [Col. 0970C] [1765 1Kb] , non est sanitas, sed obdurata iniquitas; non est ex consolatione, sed ex damnatione. Ne ergo sine inani rugitu cordis tui toleres horrorem interioris vultus tui. Quia ergo fugere te non potes, vel te non aspicias, quia te non toleras. Sed ecce pejus, si non aspicio me; nam egomet fallo me.

O nimis gravis angustia! si me inspicio, non tolero meipsum; si non inspicio, nescio meipsum. Si me considero, terret me facies mea; si non considero, fallit me damnatio mea. Si me video, horror est intolerabilis; si non video, mors est inevitabilis. Malum hinc, pejus inde; malum undique. Sed nimis malum hinc, nimis pejus inde [1766 1Kb] , et nimis malum undique. Nimis enim miser, quem torquet conscientia [Col. 0971A] sua quam fugere non potest. Nimis miserior quem exspectat damnatio sua, quam vitare non potest. Nimis infelix qui ipse sibi est horribilis. Nimis infelicior, cui mors erit aeterna sensibilis. Nimis aerumnosus, quem terrent continui de sua foeditate horrores. Nimis aerumnosior, quem torquebunt aeterni pro sua iniquitate dolores. Malum hoc, et malum hoc; sed nimis hoc, et nimis hoc.

Peccare, quam mala et quam amara res es! peccata, quam faciles aditus, quam difficiles exitus habetis! Peccatores, quo vos inducitis? Intra quos [1767 1Kb] vectes vos includitis? Intelligite, intelligite quam malum et quam amarum est reliquisse Dominum. Qui peccastis, reddite; volentes peccare, nolite. Nolite, inquam, nolite. Vere malum et amarum est, [Col. 0971B] expertus [1768 1Kb] sum; in hoc ipso sum. Aut enim continui dolores torquebunt poenitentem vitam meam, aut aeterni cruciatus vexabunt puniendam animam meam. Utique est malum et amarum utrumque. Et certe juste angitur reus Dei inter malum et pejus; nimis malus, inter nimis malum, et nimis pejus [1769 1Kb] . Juste fit, recte fit, juste judex meus; sed utique tu es ipse Deus et Dominus et Creator meus. Tolle ergo, Creator, tolle tantum malum de creatura tua, si gratias agit quia est factura tua. Erue, Domine, erue de tantis malis servum tuum, si gaudet [1770 1Kb] fateri te Dominum suum. Parce, Deus, parce peccatori tuo, si non desperat de bonitate tua; nam etsi judicem sic me [1771 1Kb] nequius illo primo peccatore deliquisse, non odi te ut ille, nec detestor bonitatem tuam. Renova [Col. 0971C] ergo per merita magni baptistae tui, renova in me gratiam baptismi tui. Praevenit me [1772 1Kb] gratia tua, subsequatur me misericordia tua. Da per poenitentiae lamentum quod dedisti per baptismi sacramentum. Dona petenti [1773 1Kb] quod donasti nescienti. Reforma faciem quam foedavi, restaura innocentiam quam violavi. Qui abstulisti peccata quae attuli nascendo, tolle peccata quae contraxi vivendo. Tolle, qui tollis peccata mundi, quia ista sunt peccata mundi, quae porto de conversatione mundi. Tolle, qui tollis peccata mundi, per merita illius qui hoc testimonio te ostendit mundo, tolle peccata quae contraxi in mundo. Tolle de me quod non est ex te, quia odi quod est a me, et adhuc spero de te.

Et tu, sancte Joannes, qui ostendisti mundo tollentem [Col. 0971D] peccata sua, per gratiam tibi datam, fac [Col. 0972A] mihi hanc misericordiam ut tollat peccata mea. Tu, Deus, tollis peccata mundi; tu, amice ejus [1774 1Kb] , dicis: Hic tollit peccata mundi (Joan. I, 29). Ecce ante vos onustus peccatis mundi. Tu tollis, et tu dicis: Ecce me cui tu tollas, quod tu dicis. Ecce medicus, et testis ejus; et ecce aeger, servus medici, et opus ejus, rogans medicum et testem ejus. Vere medice, oro te, sana me. Verax testis ejus, precor te ora pro me. Proba te mihi in me, tu actum tuum, tu dictum tuum. Experiar quod audio, sentiam quod credo [1775 1Kb] . Jesu, bone Domine, si tu operaris quod ille testatur, fiat in me opus tuum. Joannes monstrator Dei, si tu testaris quod ille operatur, fiat in me verbum tuum. Sana me, Domine, tu cujus est sanare. Impetra mihi hoc, domine, tu qui potes impetrare. Tu enim es [Col. 0972B] magnus Dominus, et tu coram Domino magnus. Tu summe potens per teipsum, et tu valde potens apud ipsum. Tu summe bonus Deus, et tu valde bonus amicus ejus, qui est in aeternum misericors et benedictus Deus. Amen.



ORATIO LXIV [ol. LXIII] [1776 1Kb] . AD SANCTUM PETRUM APOSTOLUM. Cum lamentabili deploratione peccatorum.

Sancte et benignissime [1777 1Kb] Petre, fidelis pastor ovium Dei, princeps apostolorum, princeps tantorum principum, qui ligas et solvis quod vis, qui sanas et resuscitas quem vis [1778 1Kb] , qui das regnum coelorum cui vis: magne Petre, magne, tot [1779 1Kb] et tantis donis ditate [1780 1Kb] , tot et tantis dignitatibus sublimate [1781 1Kb] ; ecce ego pauperrimus et infimus homuncio, [Col. 0972C] multis et gravibus aerumnarum circumdatus angustiis, miserabiliter indigeo [1782 1Kb] auxilio tuae magnae potentiae [1783 1Kb] : sed nec os meum habet verba, quibus necessitatem meam, sicut ipsa est, exprimat, nec cor meum habet devotionem quae de tam infimo ad tuam tantam [1784 1Kb] sublimitatem attingat. Iterum atque iterum conor mentem meam torpentem concitare, et dissolutam per inania restringere: sed omnibus viribus collectis, nec torporis sui tenebras, quas contraxit de sordibus peccatorum suorum, potest dirumpere [1785 1Kb] , nec in eadem intentione diutius valet consistere. Heu me miserrime miserum! Ita quippe est, non est simulatio; ita est.

Quis ergo subveniet misero, qui nec valet exhibere tribulati vocem [1786 1Kb] , nec dolentis mentem? O [Col. 0972D] magne Petre, si clamor tribulationis meae non ascendit [Col. 0973A] usque 289 ad te; respectus tuae pietatis descendat usque ad me, dirumpat duritiam meam, scindat tenebras meas, circumspiciat aerumnas meas. Respice, benigne pastor, commissi tibi gregis ovem, et miserere miserabiliter laborantem, et, non quantum sua mala exigunt, sed quantum permittunt, orantem. Ecce enim ante fidelem pastorem jacet et gemit [1787 1Kb] morbida ovis coram Domino pastoris et ovis. Fugitiva redit, erroris et inobedientiae veniam petit. Pio medico [1788 1Kb] et pastori morsus luporum et scissuras vulnerum, quae errando incurrit, et ulcera quae longa incuria nutrivit, revelat, et misereri sibi dum adhuc spiritum trahit, plus miseriam suam coram misericorde pastore expandendo quam obsecrando, exorat [1789 1Kb] .

Pastor bone Petre, ne sis exoratu difficilis, ne [Col. 0973B] avertas [1790 1Kb] misericordes oculos; respice, precor ne abjicias [1791 1Kb] poenitentem, ne differas [1792 1Kb] exaudire supplicantem. Quia enim fastidivit salutifera pascua, languet defectu virium; quia indulsit pestiferis [1793 1Kb] , torquetur attactu [1794 1Kb] morborum. Adulta ulcera, et illisa vulnera putrescendo pejorata cito eam trahunt ad mortem. Lupi jam gustato ejus sanguine, exspectantes abjiciendam in [1795 1Kb] insidiis latent. Inimicus ejus, tanquam leo rugiens, circuit quaerens eam ut devoret (I Petr. V, 8). Pastor fidelis, converte oculos tuos ad eam, et recognosce tibi commissam. Si enim erravit, tamen Dominum et pastorem non negavit. Inspice in faciem ejus, et adverte signum Domini tui et ejus. Si sub tanto squalore non agnoscis faciem lotam et candidatam in fonte Christi, [Col. 0973C] agnosce vocem confessionis sub nomine [1796 1Kb] Christi, qui ter interrogans utrum eum amares. tibi ter confitenti dixit: Pasce oves meas (Joan. XXI, 17). Certe amator est ovis, qui ante commendationem sic discutit amorem pastoris. En confiteris te amatorem ejus, et haec confitetur [1797 1Kb] se ovem ejus. Cur ergo spernis ovem Christi, pastor ejus [1798 1Kb] ? Petre, pastor Christi [1799 1Kb] , recollige ovem Christi. Dominus tuus imposuit in humeros suos gaudens quaesitam et inventam (Luc. XV, 5), ne repellas eam redeuntem [1800 1Kb] et supplicantem; Dominus emit eam [1801 1Kb] sanguine suo nondum natam, pastor ejus ne vilipendas jam renatam [1802 1Kb] , et tam diligenter tibi commendatam. Heu! quandiu non sentiet se receptam, curatam et refocillatam.
[Col. 0974A]

O sancte Petre, si te non movet nomen pastoris et ovis, moveat te nomen apostoli, principis apostolorum [1803 1Kb] , et nomen Christianae animae. Nempe haec est ovis a me tibi oblata, anima mea, baptismo Christi regenerata. Haec vulnera [1804 1Kb] , quae dixi, haec ulcera, hae scissurae non sunt ovinae carnis, sed sunt spiritus rationalis. Haec fames, hi defectus virium, hae torsiones non sunt pecorini ventris, sed sunt humanae mentis. Hi lupi et hi leones non sunt quadrupedes, sed daemones. Haec tanta mala, paupertas est virtutum, et coacervata peccata. Quia igitur nondum sentio me exauditum, urgentibus angustiis, a principio repetam narrationem meam [1805 1Kb] , et multiplicabo orationem meam. Exponam coram janitore regni coelorum et principe apostolorum [Col. 0974B] fidelem animam miseram sub regno peccatorum, ad regnum coelorum inhiantem [1806 1Kb] , et ob hoc Petrum janitorem regni coelorum et principem apostolorum invocantem.

Ecce ergo [1807 1Kb] , misericors Petre, coram te exhibeo animam meam nervis virtutum dissolutam, catenis vitiorum ligatam, pondere peccatorum aggravatam, delictorum sordibus foedatam, discissam vulneribus daemonum, putridam et fetidam ulceribus criminum. His et aliis gravibus malis, quae melius [1808 1Kb] me vides, obrutam, oppressam, circumdatam, obvolutam, bonorum omnium relevamine [1809 1Kb] , ut cernis, destitutam. Ecce miseram animam, et misericordem apostolum Petrum, coram misericorde Deo, qui apostolo Petro misericordiam fecit et facere praecepit, [Col. 0974C] et faciendi [1810 1Kb] potestatem dedit. Ecce miseria, et ecce misericordia. Misericordia Dei, et Petri apostoli ejus; miseria animae Deum confitentis, et Deum et Petrum invocantis. Ergo miseria premet diutius animam ad Deum et Petrum respicientem, et videbit hoc misericordia [1811 1Kb] Dei et Petri [1812 1Kb] ?

O Deus, et tu major, apostolorum ejus, quae est haec miseriae meae immanitas, si non potest adversus eam misericordiae vestrae immensitas? Aut si potest, sed non vult, quae est haec enormitas culparum mearum, quae excedit multitudinem miserationum vestrarum? An quia cuncta, quae peccavi, non confiteor! en cuncta quae scitis me peccasse, vera esse confiteor. An quia nec sufficienter poenitendo, nec malis bona rependendo, satisfacio? Utique sic est, [Col. 0975A] fateor; sed haec est ipsa miseria qua torqueor. Ergo quo plus coarctat miseria, plus lenta erit misericordia? O inauditum verbum a misericorde in supplicantem! Sed intelligo, juste Deus, intelligo quid respondeas animae meae: Merito patitur quod sponte subiit, et digne non exauditur quae non obedivit. Heu! desperationis amaritudo? Agnosco certe, agnosco hanc sententiam esse justitiae, non misericordiae. Quis vocavit justitiam in causam meam? Cum misericordia sermo mihi erat, non cum ea. Panem misericordiae mendicat a te, Deus, in tribulatione aerumnosa anima mea [1813 1Kb] . Cur lapide justitiae perfringis [1814 1Kb] ossa ejus [1815 1Kb] ? Misericordia tua, misericors Deus, per merita [1816 1Kb] et intercessionem beati Petri apostoli tui, acceleret et eruat eam dimittendo [Col. 0975B] peccata ejus [1817 1Kb] . Sancte Petre, princeps apostolorum, per misericordiam tibi factam et potestatem tibi datam, solve vincula ejus, sana vulnera ejus. Libera [1818 1Kb] eam de miseria regni peccatorum [1819 1Kb] ; et introduc eam in beatitudinem regni coelorum, ut tecum gaudens, gratias agens, laudet Deum in saecula saeculorum. Amen.



ORATIO LXV [ol. LXXII] [1820 1Kb] . AD SANCTUM PAULUM APOSTOLUM. Cum terrore judicii extremi et peccatorum.

Sancte Paule, tu magne Paule [1821 1Kb] , tu ille qui unus ex magnis apostolis Dei, omnes alios tempore sequens, labore et efficacia praecessisti in agricultura [Col. 0975C] Dei. Tu qui adhuc mortalitate gravis raptus es usque ad tertium coelum, et raptus in paradisum, audisti quae non licet homini loqui. Tu inter Christianos non solum tanquam nutrix fovens filios suos [1822 1Kb] , sed et sollicitudine [1823 1Kb] mirabilis affectus [1824 1Kb] iterum parturiens filios tuos. Tu, inquam, omnibus omnia factus, ut omnes lucrifaceres. Ad te, domine, ad te his et aliis multis dictis et factis mundo cognitum apud Deum esse magnae potestatis, et erga homines immensae pietatis, ad te venit unus certe nimis peccator, unus nimis accustus apud potentem [1825 1Kb] et districtum judicem Deum, non uno, non paucis, sed innumeris criminibus; non solum parvis, sed et immensis; non dubiis, sed certis [1826 1Kb] ; non brevi accusatione, sed tam [Col. 0975D] longa quam longa est vita ejus; non uno accusatore, [Col. 0976A] sed tot quot sciunt delicta [1827 1Kb] ejus. Nam ipse judex est districtus accusator meus, et ego sum manifestus peccator eius. Omnes etiam spiritus boni et mali coram Deo accusant me cum eo: boni, quia Deo debent aequitatem; mali, quia meam servant iniquitatem: boni, quia testantur veritatem quam considerant; mali, quia quaerunt poenam meam quam desiderant [1828 1Kb] . Ipsi quoque judicant in hoc meam nequitiam, quia sciunt me debere damnari secundum justitiam.

Heu! quot judices, quot accusatores super unum miserum! quam graves super imbecillem! quam districti super manifestum! Heu! quem habebit excusantem, qui Deum habet accusantem? Quis vel unus erit intercessor ejus, si omnes sunt accusatores et [Col. 0976B] judices ejus? Sed et ego ipse, conscientia cogente, sum accusator et judex meus. Fateor enim me nimium deliquisse, et ideo gravem [1829 1Kb] damnationem meruisse.

O ipsa etiam irrationalia [1830 1Kb] et insensibilia, si non sum insensibilis, me confundunt. Intelligo enim coram omni creatura me debere erubescere, quia in illum peccavi qui tam potens est ut posset, et tam bonus ut vellet eam facere. Confundor et a meipso, quia et ego factus sum ab ipso. Vae, unde tot et tanta mala irruunt [1831 1Kb] , quae sic miserum istum obruunt? Peccata mea mala, de vobis in me fluunt haec omnia mala. Vos attrahitis accusatores, vos removetis excusatores, vos damnatorem [1832 1Kb] adducitis; vos intercessorem excluditis, vos provocatis ultorem, [Col. 0976C] vos avertitis indultorem, vos intellectum vestram inducitis in timorem et confusionem, vos ab illo abscinditis [1833 1Kb] spem et consolationem, vos in aeternum interitum impellitis, vos auxilium omne repellitis. Et ut miserius sit quidquid mihi misere facitis, hoc insuper ad cumulandam miseriam additis, ut cum vere res ita sit, sic mihi sit quasi non ita sit. Sic enim esse veritas ostendit, et tamen affectus non sentit. Sic ratio docet, et cor non dolet. Sic video quia est, et, heu! nequeo liquefieri totus in lacrymas, quia sic est. Si hoc possem, forsitan sperarem, sperando orarem, orando impetrarem. Cum vero sensus et dolor in me secundum aerumnas meas non sit [1834 1Kb] , qualiter sperabo? quomodo sine spe orabo? quid sine oratione impetrabo?
[Col. 0976D]

Infelix homuncio, ad quid devenit oratio tua? quo [Col. 0977A] evanuit spes et fiducia tua? Incoeperam [1835 1Kb] orare cum fiducia temeritatis, et occurrit desperatio ex intellectu veritatis, et deficit oratio [1836 1Kb] ex desperatione alicujus erga me pietatis. Si enim quidquid est, juste contra me est, cujus pietas mecum est? Si omnia quae sunt, recte mihi sunt adversa, cujus miseratio ad me erit conversa? Si Creator et creatura merito me despicit, cujus aspectus me respicit? Miser peccator, si sic est, nihil tibi remanet, nisi a spe torpere, et ab oratione tacere, et sic semper in [1837 1Kb] miseria tua jacere. Utique qui te sponte fecisti miserum, juste necesse est semper te esse miserum. Utique misera delicta, sic redditis vestra promissa. Dum attrahitis, dulcia promittitis; cum pertrahitis, possessum vestrum amaritudine perfunditis. Dum [Col. 0977B] suadetis, ungitis; postquam persuadetis [1838 1Kb] , usque ad mortem animae pungitis. Dum vocatis in foveam vestram, quasi facilem reditum per poenitentiae dolorem monstratis; cum vero praecipitatis, praecipitatum obruitis, obrutum obcaecatis, obcaecatum obduratis, obdurato omnem exitum obturatis [1839 1Kb] . Et sic miserum vestrum deceptum, captivatum, ligatum facitis desperare, tacere, et insensibilem, velut perditum Dei et oblitum Dei [1840 1Kb] jacere, donec illum vendatis mercatoribus inferni, qui merces suas comportant in lacum mortis. Hoc totum de me fecistis, haec omnia expertus sum, nisi quia nondum mercatoribus illis traditus sum. Quod [1841 1Kb] tamen et ego exspecto misere timendo, et illi praestolantur maligne gaudendo.
[Col. 0977C]

Heu! quam malum est sic desperare, sic tacere, sic jacere! Et heu! quam vanum [1842 1Kb] est sine spe clamare, sine spe conari! Deus, cujus bonitas non exhauritur, cujus misericordia non exinanitur, cujus scientia non deficit, cujus potestas quod vult efficit, unde potero respirare qui sic ob peccata mea cogor desperare? Nam etsi irascaris peccantibus, soles tamen, benigne Domine, dare consilium petentibus [1843 1Kb] ; doce me, Domine, unde debeam sperare ut possim orare. Orare namque te volo; sed nec scio, propter ignorantiam meam, nec possum, propter duritiam meam, et prohibeor desperatione, propter iniquitatem meam. Quaero aliquid quod me excuset, et nihil est quod me non accuset. Quaero qui oret pro me, et invenio quidquid est esse contra me. Quaero qui miseri [Col. 0977D] misereatur, et omne quod est misero adversatur.
[Col. 0978A]

Jesu, bone Domine, cur de coelo venisti? Quid in mundo fecisti? Ad quid te morti dedisti, nisi ut peccatores salvares? Sancte Paule, quid aliud mundum perambulando docuisti? Ad hanc fidem ipse et apostoli ejus, et tu maxime nos peccatores invitatis, hoc solum tutum refugium nobis monstratis. Quomodo ergo non sperabo, si hoc credo, et in hac fide peto? Aut quomodo me frustrabitur spes ista, si de qua nascitur, non me fallit fides ista? Jesu Deus, et tu apostole ejus, huic fidei peccator me vestro monitu credo [1844 1Kb] , in hanc me jacto, imo jam olim jactavi. Hac inductui accessi vos [1845 1Kb] oraturus. In hac peto, in hac quaero, in hac pulso, ut peccatori [1846 1Kb] miseramini; tu parcendo, tu intercedendo; tu salvando, tu orando. Hac fide coram vobis me obvolvo, ut possim [Col. 0978B] latere inquisitores et exactores peccatorum meorum, et tui, Deus, districti judicii percussionem. Hanc petit vestro consilio peccator absconsionem; obsecro, ne [1847 1Kb] prodatur judicio vestro ad damnationem.

Sed heu! ecce occurrit et aliud [1848 1Kb] grave malum. Sperabam me [1849 1Kb] per fidem spem obtinere, et ecce video nec fidem me tenere. Putabam me in hac fide esse obvolutum, et cognosco ab illa me exutum [1850 1Kb] . Confidebam me in illa latitare, et sentio me ab illa exsulare; fides enim sine operibus mortua est (Jac. II, 20); fides vero mortua, fides non est. Qui ergo mortuam fidem habet, fidem non habet. Vae! fecunditas malorum operum prohibebat me spem habere, et sterilitas bonorum operum probat me fide carere. Vae male agenti! vae bona negligenti! sicut enim necesse [Col. 0978C] est in malis operibus Deo displicere, ita impossibile est sine fide, quae bonis operibus [1851 1Kb] nulla est, Deo placere.

Imo si justus ex fide vivit, qui fidem non habet, mortuus est. Sed si sterilis bonorum mortuus [1852 1Kb] est, fertilis malorum quanto magis [1853 1Kb] mortuus est? Nam si arbor, quae non facit fructum bonum, excidit ut arida, quae facit fructum malum, utique eradicatur [1854 1Kb] ut noxia. Mors haec non carnis est, sed animae. Quam magis [1855 1Kb] , et quam pejus moritur qui hac morte moritur, quam qui carnis morte moritur. Omnis enim humana caro mortua aliquando resurgit, sed non omnis anima mortua resurgit. Et magis perimit mors illa, quae aufert vitam forsitan nunquam reversuram, quam quae tollit vitam [Col. 0978D] ex necessitate quandoque redituram. Et pejus moritur [Col. 0979A] qui perdit vitam justitiae, per quod perdit vitam beatam, quam qui amittit istam miseram vitam. Denique valde magis et miserius interit qui dimittit vitam, quae servata et amissam [1856 1Kb] corporis vitam meliorem restituit, et sine qua expedit nec natum esse, quam qui deserit illam, sine qua nihil prohibet animam beatam esse. Haee misera vita vivo, et ab hac beata vita mortuus sum. In eo vivo quod de me vilius est; in eo mortuus [1857 1Kb] sum quod melius est. Plus ergo mortuus sum quam vivus; et deterius mortuus sum quam carne moriturus sum. Non enim [1858 1Kb] mors illa mala mihi erit, nisi quia ista jam praecedit.

Sancte Paule, veni ad te ut peccator reconciliandus, et ecce inventus sum coram te mortuus [1859 1Kb] resuscitandus. [Col. 0979B] Veni ut reus opus habens intercessore, et inventus sum male mortuus, indigens resuscitatore. Ut miser veni, et miserrimum me inveni. Accessi velut vivus accusatus, et ecce coram te sum mortuus damnatus. Nam etsi nondum sum traditus morti torquenti, jam tamen dimissus sum morti illam attrahenti. Nam licet nondum sim [1860 1Kb] detrusus in carcerem tormentorum, tamen jam sum conclusus in fovea peccatorum. Quamvis enim [1861 1Kb] non sum adhuc in inferno sepultus, jam sum tamen ut sepeliendus, delictis obvolutus. Hoc erat certe, quod orare nec poteram nec sciebam. Hoc erat vere [1862 1Kb] , quia me omni rei exsecrabilem intelligebam, et velut insensibilis non dolebam. Intelligebam per naturae rationalitatem, non sentiebam per mortis insensibilitatem. [Col. 0979C] Vere mortuus eram, et mortuus veni, et ideo me mortuum inveni.

O Deus, quis orabit pro mortuo isto? Sancte Paule, tibi attuli eum; ne avertaris eum [1863 1Kb] ; ora pro eo. Domine, Elias [1864 1Kb] et Eliseus, ut mortuos suscitarent, mortuis se junxerunt, et membra membris, viva mortuis coaptaverunt. Domine, vivi [1865 1Kb] mortuos attactos vivificaverunt, et mortui vivis nihil nisi [1866 1Kb] gloriam intulerunt. Domine, tu quoque dicis teipsum omnia omnibus factum, ut omnes lucrifacias. Amice Dei, exempla aliorum me faciunt praesumere, dicta tua me hortantur confidere. Dicam ergo, domine, dicam; domine, domine, descende ad mortuum istum, expande te super mortuum istum, fac te non mortuum, sed tanquam mortuum istum. Calefiat confotus [Col. 0979D] tuae compassionis [1867 1Kb] attactu mortuus iste, revivat [Col. 0980A] tuae [1868 1Kb] potestatis effectu [1869 1Kb] mortuus iste, ut vivus glorificet Deum et te mortuus iste. Domine, non es impotens hunc mortuum suscitare, quia teste Deo sufficit tibi gratia Dei. Nam si in terra degenti tibi suffecit, utique in coelo manenti non defecit [1870 1Kb] . Cur, domine, diutius jacebit oblatus tibi mortuus sine vita, cum Deus testetur tuam potentiam, et tu testeris ipse tuam pietatem? Domine Deus, tu dicis Paulo: Sufficit tibi gratia mea (II Cor. XII, 9). Sancte Paule, tu dicis nobis: Omnibus omnia sum factus (I Cor. IX, 22). Et ecce verborum vestrorum [1871 1Kb] effectum exspectat mortuus, hac spe vobis allatus. Vos dicitis, et mortuus audiens sperat. Vos promittitis, et mortuus orans exspectat. Vos dicitis, et a vobis est prolatum, obsecro, sentiam affectu [Col. 0980B] quod [1872 1Kb] mundus gaudet per vos esse propalatum. Si a vobis dictum non negatis, cur poscenti effectum denegatis? aut cui securius mortuus resuscitandus portatur, si a vobis oblatus, a vobis mortuus [1873 1Kb] reportatur? Quo illum mittitis, si sic eum dimittitis? Quo ibit, si a vobis abibit? O Deus, quis resuscitat, si Deus non resuscitat? A quo speratur, si a Deo desperatur? A quo amissa vita recipitur [1874 1Kb] , nisi a quo prius accipitur?

Sancte Paule, quis indigenti et dolenti pius erit, si ille, qui cum infirmantibus infirmari se promittit, durus erit? Quis orare pro misero dignatur [1875 1Kb] , si ille, qui se omnibus omnia factum publicat, dedignatur? Aut quis vel auditur [1876 1Kb] , si ille, cui gratia Dei sufficit, non exauditur [1877 1Kb] ? An illi pietas vel [Col. 0980C] potestas deficit, cui gratia Dei sufficit? O vos ambo, quid vos movet, si haec non movent? Unde assumam, nisi de vobis, quod ad excitandam misericordiam vestram obtendam vobis? Mortua anima quid obtendet de se, nisi quia peccatrix et misera est? Poenitens tamen et dolens orat. O si ille qui de coelo venit vocare peccatores in poenitentiam [1878 1Kb] , et ille qui post eum ad hoc ipsum plus omnibus laboravit, si ideo contemnent poenitentem animam quia peccatrix est! Si ille, qui de sinu Patris exivit portare dolores nostros, et ille, qui se cum infirmantibus [1879 1Kb] dicit infirmari, si idcirco despiciunt [1880 1Kb] dolentem, quin misera est [1881 1Kb] ! Si ille, qui ut mortuas animas suscitaret, mortuum se fecit, et ille qui se omnibus omnia factum perhibet, si ob hoc rejiciunt [1882 1Kb] orantem, [Col. 0980D] quia mortua est [1883 1Kb] ! Non ita Deus, non ita sit: [Col. 0981A] Absit! non ita sit. Si ita est, periit compassio. Si sic est, mortua est miseratio.

Anima projecta et rejecta, cum peccasti projecta, cum supplicas rejecta, quo te convertes? Converte te ad importunitatem. Importunum dolentem quaerunt, pertinacem miserum volunt, incessantem [1884 1Kb] lugentem amant. Quaere ergo adhuc [1885 1Kb] in eis quod infatigabilis [1886 1Kb] objicias ei. O sancte Paule, ubi est illa nominata nutrix fidelium, fovens filios suos? Quae est illa affectuosa mater, quae se ubique praedicat filios suos iterum parturire? Dulcis nutrix, dulcis mater, quos filios parturis aut nutris, nisi quos in fide Christi docens gignis et erudis [1887 1Kb] ? Aut quis Christianus post te doctrina tua non est in fide natus et confirmatus? Nam etsi benedicta fides ista [Col. 0981B] ab aliis quoque apostolis nobis sit nata et nutrita, utique magis a te, quia plus [1888 1Kb] omnibus in hoc [1889 1Kb] laborasti et effecisti. Cum ergo illi sint nobis matres, tu magis nostra mater. Ergo, sancte Paule, filius tuus est mortuus iste. Mater, mortuus iste certe filius tuus est. Dulcis mater, recognosce filium tuum ex voce confessionis, recognoscat ille matrem suam ex affectu compassionis. Recognosce filium ex confessione Christianitatis; recognoscat ille matrem ex dulcedine pietatis. Offer, mater, tu quae iterum parturis filios tuos, offer mortuum filium tuum iterum resuscitandum illi qui morte sua resuscitavit servos tuos. Offer, mater, illi qui morte sua indebita revocavit reos suos a morte debita, offer illi filium tuum, ut revocet ei vitam perditam. Per baptismum enim [Col. 0981C] eductus a morte, per sterilitatem et pravitatem reductus est in mortem. Mater famosi affectus, sentiat filius tuus viscera maternae pietatis. Exhibe eum illi qui te resuscitavit, et viventem servavit. Ora eum pro filio tuo, quia servus ejus est; ora eum pro servo suo, quia filius tuus est [1890 1Kb] .

Sed et tu, Jesu, bone Domine, nonne et tu mater? Annon es mater; qui tanquam gallina quae congregat sub alas pullos suos? Vere, Domine, et tu mater. Nam quod alii parturierunt et pepererunt, a te acceperunt. Tu prius propter illos, et quos pepererunt [1891 1Kb] , parturiendo mortuus es, et moriendo peperisti. Nam nisi parturiisses, mortuus non esses [1892 1Kb] ; et nisi mortuus esses, non peperisses. Desiderio enim gignendi filios ad vitam, mortem gustasti, et moriens [Col. 0982A] genuisti. Tu per te, illi jussi et adjuti a te. Tu ut auctor [1893 1Kb] , illi ut ministri. Ergo tu, Domine Deus, magis mater. Ambo ergo matres. Nam etsi patres, tamen et matres [1894 1Kb] . Vos enim effecistis [1895 1Kb] , tu per te, tu per illum, ut nati ad mortem renasceremur ad vitam. Patres igitur [1896 1Kb] estis per effectum, matres per affectum; patres per auctoritatem, matres per benignitatem; patres per tuitionem, matres per miserationem. Ergo et tu mater [1897 1Kb] , et tu mater; etsi quantitate affectus impares, in qualitate tamen non dissimiles. Quamvis magnitudine [1898 1Kb] benignitatis non coaequantes, voluntate tamen concordantes; licet plenitudine miserationis non convenientes, intentione tamen non disconvenientes. Cur taceam quae dicitis [1899 1Kb] ? Ad quid celem [1900 1Kb] quod proditis? [Col. 0982B] Cur abscondo quod facitis. Matres vos divulgatis, filium me fateor. Gratias ago; filium me genuistis cum Christianum me fecistis [1901 1Kb] ; tu per teipsum, et tu per eumdem ipsum; tu per doctrinam a te factam, et tu per doctrinam tibi inspiratam; tu per gratiam a te mihi concessam, et tu per gratiam ab illo acceptam. Paule mater, et te ipse genuit [1902 1Kb] . Pone ergo filium tuum mortuum ante pedes [1903 1Kb] Christi matris tuae, quia filius ejus est. Imo jacta illum in sinum pietatis ejus, quia plus ipse mater est. Ora ut resuscitet mortuum filium, non tam tuum, quam suum. Ora pro filio tuo quia mater [1904 1Kb] es, ut vivificet filium suum, quia mater est. Fac, mater animae meae, quod faceret mater carnis meae. Utique si speraret, oraret quantum posset, nec cessaret donec [Col. 0982C] impetraret si posset. Certe si vis, non potes desperare; et si oras, potes impetrare. Insta ergo ut anima mortua, quam tu vivam peperisti, vitae restituatur; nec cesses donec tibi viva reddatur.

Tu quoque, anima mortua [1905 1Kb] per teipsam, curre sub alas Jesu matris tuae, et conquerere sub pennis ejus dolores tuos. Postula ut plagas tuas confoveat, et ut confotis vita redeat [1906 1Kb] . Christe mater, qui congregas sub alas pullos [1907 1Kb] tuos, mortuus hic pullus tuus [1908 1Kb] subjicit se sub alas tuas [1909 1Kb] . Nam lenitate tua exterriti confoventur [1910 1Kb] , odore tuo desperantes reformantur. Calor tuus mortuos vivificat, attactus tuus peccatores justificat. Agnosce, mater, filium tuum mortuum, vel per signum crucis tuae, vel per vocem confessionis tuae. Refove pullum [Col. 0983A] tuum, resuscita mortuum tuum, justifica peccatorem tuum. Exterritus tuus a te consoletur, a se desperans a te confortetur, et in integram et inseparabilem gratiam tuam per te reformetur. A te namque fluit consolatio miserorum, qui sis benedictus in saecula saeculorum. Amen.



ORATIO LXVI [ol. LXIV] [1911 1Kb] . AD SANCTUM ANDRAEAM APOSTOLUM

Sancte et pie Andraea, frater principis [1912 1Kb] apostolorum, piissime apostolorum, mitissime sanctorum; tu Joannis discipulus et sedulus auditor; tu Agni peccata mundi tollentis promptus insecutor, et mansionis ipsius diligens investigator; in Simonis germani tui et concivis vestri Philippi avidus ad Jesum deductor: tu, inquam, crucis praedicator et amator, et magistri [Col. 0983B] boni per eam pius imitator, ad pietatis tuae januam [1913 1Kb] sedet et clamat mendicans anima mea. Adhibe aurem miserationis, aperi januam pietatis [1914 1Kb] , et admitte [1915 1Kb] clamorem pauperis ad te confugientis: tu, cujus pietas tanta exstitit, ut ab universis pius Andraeas cognomineris [1916 1Kb] . Non est interventor qui pro me tibi suggerat; non est qui indigentiae meae necessitatem coram te proferat. Ipsa itaque pietas tua pro me suggerat apud te, et te exorabilem [1917 1Kb] reddat circa me. Si a te misera et miserabilis anima mea aversa fuerit, si a te misericordiae panem non acceperit, ad quem [1918-9 1Kb] ibit? Quem exorabit? Ab aliis exclusa confugit ad te, quem audierat praedicabilem [1920 1Kb] immensa pietate. Fame consumpta prorsus deficiet, quia de longe veniens non habet quod manducet, [Col. 0983C] nec aliquis est, qui illius misereatur, 290 et aliquid boni sibi eroget. Quin etiam [1921 1Kb] incidit in latrones, qui amore Dei et cunctis virtutibus eam spoliarunt, mortiferis etiam telis vitiorum convulneraverunt, relinquentes eam non dico semivivam sed pene omnino exstinctam [1922 1Kb] . Veniat tandem tibi in mentem miseratio illa quam super tales exhibuit fons ille totius pietatis, a quo hausisti tantam pietatem. Misereor, inquit, [1923 1Kb] , super turbam esurientem, quia jam triduo sustinent me, nec habent quod manducent (Matth. VIII, 2). [Col. 0984A] Audisti, affuisti, interfuisti, quando miserans eos, de quinque panibus satiavit ad plenum plusquam quinque millia hominum. Continebis itaque [1924 1Kb] viscera pietatis tuae super animam fame jam deficientem, panem misericordiae a te exquirentem, et tandin jam te sustinentem? An mihi [1925 1Kb] soli impius eris? An quia nimium deliqui, ut mihi misericordia omnino denegetur, promerui [1926 1Kb] ? Certe misericordia et pietas non est necessaria, ubi non est miseria aut indigentia. Et quanto major perurget indigentia, tanto praedicabilior est misericordia. Quis ergo imitabitur magistrum pietatis in exsequendo praecepto pietatis, si tu non imitaris, qui prae caeteris pius praedicaris? Inquietaris [1927 1Kb] importunitate [1928 1Kb] mea? Sed quid agam? Si enim non clamavero, mors [Col. 0984B] mihi est, quia deficiam et peribo. Si autem clamare non omisero, molestus [1929 1Kb] tibi esse timeo. Doctor bone, edoce [1930 1Kb] cor meum quid orare, et quomodo cum aliqua efficacia debeat te exorare.

Doctor [1931 1Kb] bone, ab eo qui non vult mortem peccatoris, sed ut convertatur et vivat, edoctus [1932 1Kb] , respice miserationis respectu in animam peccatricem, quae converti ac reverti concupiscit ad suum Creatorem. In limo vitiorum demersa nititur et conatur exsurgere, sed non habens vires, quibus se valeat erigere, deficit [1933 1Kb] jam miserabili lassitudine. Jam diu laborando clamat, et sustinet te. Defecerunt oculi illius dum sperat in Deum suum (Psal. LXVIII, 4). Ubi itaque est pietas, ubi bonitas [1934 1Kb] , ubi miseratio tua? Ne desperatione prorsus intereat, porrige manum [Col. 0984C] petenti, erige, tene, sustine, donec ad eum quem sitit, ad quem desiderat, videlicet ad sui Creatoris misericordiam perveniat. Pastor Ecclesiae, admitte aberrantem ovem, quae reverti cupit, explorat et implorat [1935 1Kb] , ut mereatur admitti. Excludes introire volentem, quam redire nolentem revocares, et humeris impositam deportares? Si excluseris, sentiet summus pastor detrimentum gregis sui. Leo enim circuiens [1936 1Kb] quaerit quem devoret, a quo tu ipse forte devorari metuebas, quando pia et exorabili prece de cruce clamabas [1937 1Kb] : Non me permittas, [Col. 0985A] Domine, famulum tuum diutius [1938 1Kb] a te separari errantem, sicut ovem [1939 1Kb] non habentem pastorem. Audivit et exaudivit tunc clamorem tuum summus pastor, et protinus assumptum secum collocavit in coelo. Audi itaque nunc clamorem perditae ovis, quae revertitur de longe, et deprecatur admitti. Exhibe ei eamdem miserationis opem quam tibi exhibuit pastor pius, cum eamdem subires necessitatem. Suscipe eam ad ovile redire volentem gregi suo, a quo aberraverat, sociari toto corde anhelantem. De illo [1940 1Kb] quippe sauciato quem Samaritanus curavit, cum Dominus commemorasset, quid tandem subintulit [1941 1Kb] ? Vade, et tu fac similiter (Luc. X, 37)? [1942 1Kb] Ecce coram te jacet sauciata et male laniata anima mea. Infunde oleum miserationis, adhibe suffragia tuae [Col. 0985B] interventionis [1943 1Kb] , si aliquo modo queat evadere periculum aeternae mortis. Audiet te libenter supplicantem pro nobis, qui proprio Filio non [1944 1Kb] pepercit, sed pro nobis omnibus tradidit illum (Rom. VIII, 32). Tu quoque, anima mea, pecus morbidum, ovis perdita per temetipsam, recurre ad pastorem. Et quia per te non mereris admitti, roga Andraeam pium, ut te admittat ad sinum suae protectionis, ut ejus intercessione pius Salvator, qui venit quaerere quod erraverat, et salvum facere quod perierat (Luc. XIX, 10), sanet morbidam, salvet perditam, et ad ovile reducat erroneam, et gregi societ, qui est benedictus in aeternum. Amen [1945 1Kb] .



ORATIO LXVII [ol. LXV] [1946 1Kb] . AD SANCTUM JOANNEM EVANGELISTAM. [Col. 0985C] Pro timore damnationis.

Sancte et benedicte [1947 1Kb] Joannes, altissime evangelistarum Dei [1948 1Kb] , dilectissime apostolorum Dei; tu sic [1949 1Kb] praecipue dilecte Deo inter tam praecipue dilectos ejus, ut supereminens dilectio tibi sit proprium signum inter eos; tu ille Joannes, cui familiare fuit recumbere supra illud [1950 1Kb] gloriosum pectus Altissimi; tu, quem Deus substituit matri suae filium pro se, cum corporaliter eam moriendo desereret: Ad te, o beate tam amice et tam amate Dei, ad te exorandum [1951 1Kb] accedit homuncio iste, reus Dei, ut per tam dilectum intercessorem vitet imminentem [Col. 0985D] sibi iram Dei. Cogit namque, Domine, criminosum [Col. 0986A] sua [1952 1Kb] necessitas quaerere interventorem, et occurrit ei illa tua famosa familiaritas apud illum quem timet ultorem. Certus igitur, domine, per eamdem familiaritatem de potestate tua, quoniam apud [1953 1Kb] eum quod voles efficies, et sperans de pietate tua, quia miserum in angustiis ad te clamantem non despicies, ad te me converto, quamvis tepido, toto tamen affectu mentis meae, et potentem illam tuam interventionem praesumo precari peccatrici animae meae, ut per te retrahatur a tormentis, ad quae illam pertrahunt multimodae iniquitates meae. Sed heu me miserum! quam contrarie [1954 1Kb] promittunt mihi mea delicta! Ecce enim dum conor confortari per tuam apud Deum familiaritatem, plus cogor per eamdem deterreri, propter meam contra Deum pravitatem. [Col. 0986B] Etenim, o Dilecte Dei, cum peccavi in dilectorem tuum, certus sum meruisse me odium quoque tuum.

O reatus immoderatus! reatus contra Deum, qui non solum ipsum offendit, sed et illos qui intercedere possunt apud eum. Verum enim est quia criminosus Dei, digne odiosus est amicis Dei, nec solum amicis ejus, sed certe et sibimet, et omni creaturae ejus. Peccata, peccata, quomodo plus horretis plus considerata! Vos namque [1955 1Kb] , vos unde abducitis, quo perducitis miserum homunculum, quem seducitis? Unde cadit, quo praecipitatur infelix anima quae vos sequitur [1956 1Kb] ? Quid perdit, inquam, quid acquirit aerumnosa illa, quae ab amore Dei, quem potuit tenere per innocentiam, detruditur in horrorem Dei et omnium creaturarum ejus per vestram [Col. 0986C] malitiam? Si ergo peccata sic universalem exsecrationem contrahunt illi, quem a Deo abstrahunt, ubi se abscondet, cui se ostendet homuncio, circumferens sarcinam peccatorum suorum, quam ipse deponere non potest, horrens et fetens vulneribus et ulceribus delictorum suorum, quae ipse sanare non potest? Talis accedit, dilecte Dei Joannes, talis accedit coram te anima mea, imo haec est, haec misera anima mea [1957 1Kb] , quae se amicam hujus saeculi faciens, et peccatorum numerositate se obruens, inimicam Dei se constituit. 291 Heu! nomen exsecrandum omni rei, nomen inimici Dei! Heu! quam [Col. 0986D] inique a me attractum, quam juste mihi imputatum! [Col. 0987A] Angustiae! Convincit me inimicum Dei rei veritas, et prohibet confiteri horroris immanitas. Angustiae! Deum et omnia provocavi ad ulciscendum et nihil mihi reservavi inoffensum ad intercedendum. Moerores, dolores, gemitus, rugitus, ubi adestis, si hic deestis? Ubi fervetis, si hic tepetis? Dirumpite torquendo compagem meam, consumite urendo interiora mea, tumultuamini [1958 1Kb] in praecordiis meis, si qua forte misericordia respiciat miseriam meam [1959 1Kb] . O vos misericordes amici Dei, miseremini tam indigenti, per illam misericordiam quam fecit vobis Deus. Succurrite, ne me obvolvat ira Dei cum inimicis ejus. Nolo, detestor, exsecror esse vel dici inimicus ejus; licet confitear me peccatorem ejus. Succurrite, vel aliquis [1960 1Kb] .
[Col. 0987B]

Tu ille, discipule, quem diligebat Jesus, si agnoscis signum tuum, rogo te per hanc dilectionem ipsam, agnoscam in tanta necessitate auxilium tuum. Joannes, Joannes, si tu es discipulus ille quem diligebat Jesus, precor te per hoc ipsum [1961 1Kb] , sim ego per te peccator [1962 1Kb] ille, cui indulgeat Jesus. Si tibi gloriosum pectus illud fuit familiare reclinatorium, rogo sit idem mihi per te salutare propitiatorium. Fateor, Domine mi, dilecte Dei, quia tu juste quoque iratus es in Deum dilectorem tuum peccanti: sed certe solet Dominus per amicum pacari servo supplicanti. Ergo, o beate Joannes, qui tanta dilectione praeditus es apud Deum, te obsecrat reus servus ejus, ut reconcilies eum. Non est, dilecte Dei, non est contra Dei dilectionem, si subvenis reo ejus, non [Col. 0987C] defendendo, sed per intercessionem. Non obtendo iniquitatis meae defensionem, nec opto defendentem si prodo [1963 1Kb] confessionem, et quaero intervenientem. Amice Dei, ne deputes [1964 1Kb] illum Dei vel tuum esse inimicum, qui, quantum potest, amando credit et confitetur Deum tuum esse amicum. Si credo, si confiteor, si volo amare tibi concessum tantum amorem Dei, rogo te per hanc tibi datam gratiam, averte a me mihi debitum [1965 1Kb] odium Dei. Fac, Domine, propter ipsum amatorem tuum, fac quia sum opus ejus et servus et redemptus ejus, fac ergo propter eum apud eum, ne perdat quod fecit, ne perimat quod redemit. Fac, sicut vere diligis opus ejus et confessionem benedicti nominis ejus.
[Col. 0988A]

Jesu, cui inique peccavi; Domine, quem nequiter contempsi; omnipotens, cujus iram superbe irritavi, dilector Joannis beati apostoli tui, ad ipsum te fugit [1966 1Kb] territus reus tuus, peccator tuus, offensor tuus [1967 1Kb] , quantumcunque scelerosus, quantumcunque flagitiosus, obtendit nomen dilecti tui, inter se et imminentem sententiam justi judicii tui. Per illam beatam dilectionem, parce quaerenti ejus tuitionem. Domine, per cujus nomen misereris peccatoris tui, si damnas orantem per nomen dilecti tui? Domine, sub quo tegmine [1968 1Kb] protegitur, si sub nomine dilecti tui percutitur? Ubi est refugium, si sub dilecto tuo est periculum? Non sentiat, Domine, non sentiat odium tuum, qui fugit ad dilectum tuum. Domine, Domine, non plus valeat [Col. 0988B] mea nequitia ad damnationem, quam ejus gratia ad miserationem. Bone, bone [1969 1Kb] , non plus possit odium mei ad perdendum opus, quod fecisti; quam ejus dilectio ad parcendum servo, quem redemisti.

Benignissime, qui nihil odisti eorum quae fecisti, ecce quem fecisti [1970 1Kb] et refecisti. Cur ergo damnabis, Domine, se accusantem, te invocantem, si non odisti aliquid eorum quae fecisti? Fac [1971 1Kb] ergo, bone Domine, propter illum, quem inter discipulos tuos familiarius dilexisti, ne sis mihi damnator, quia tu solus es salvator. Benedictus tu in saecula. Amen.



ORATIO LXVIII [ol. LXVI] [1972 1Kb] . AD EUMDEM APOSTOLUM. [Col. 0988C] Pro gemina Dei dilectione et proximi impetranda.

Sancte Joannes, tu ille Joannes unus de magnis apostolis Dei, de magnis principibus regni Dei; unus, inquam, ditissimorum dilectione qua diligit et diligitur Deus [1973 1Kb] , et ditissimus eorum dilectione quos diligit Deus. Ecce, o opulente tam beatis divitiis, et dives tam beata opulentia, ecce aerumnosa sed Christiana anima, pauper et inops harum divitiarum quibus sic opulenter abundas, esuriens accedit ad ostium clementiae tuae, suppliciter mendicans eleemosynam opulentiae tuae, quatenus ex eo quod tibi et multis sine diminutione sufficere potest, saltem illi tantum impertiaris unde ipsa [1974 1Kb] vel vivere possit. Porrige igitur, dives amice Dei, porrige animae [Col. 0989A] pauperis servi dilectoris tui Dei, de illa opulenta cella mentis tuae hanc tibi parvam, mihi magnam; tibi facilem, mihi vitalem eleemosynam, ut Dominus meus, cui placuit ad multos ditandos te ditare, dignetur eam propter te vel ad vitam tuendam refocillare. Pauper certe est, Domine mi, dilecte Domini nostri, pauper est anima mea, quod cogor et erubescor confiteri, utriusque dilectionis Dei; quia valde infra quam debet, diligit Deum, et multo minus quam eget, diligitur a Deo. Equidem in uno fateor me valde injustum, in altero justum Deum; in utroque sentio me nimis miserum, justo judicio Dei. Non sum oblitus hoc dicens, o tu juste et misericors Deus: nec sum ingratus multimodis beneficiis tuae erga me dilectionis ab initio creationis meae; sed [Col. 0989B] donec satietur utraque tua dilectione, semper se pauperem et egenam clamat esuriens anima mea.

Quippe hoc ipsum est de maximis, de gratissimis [1975 1Kb] mihi tuis beneficiis, quia per suavem gustum tui hanc in me excitasti aviditatem, ut renuat consolari anima mea (Psal. LXXVI, 3), nisi per ejus satietatem. Ad quam impetrandam quoniam non sufficit supplicatio minus dilecti peccatoris tui; ad eam impetrandam [1976 1Kb] , invoco merita multum dilecti dilectoris tui. Ergo, tu bone dulcis, et dulcis bone, a quo est omne bonum, fac illum mihi et te illi, imo et te illum mihi exorabilem, ut per illum assequar hujus satietatis desideratum bonum. Scio, Domine, scio et fateor quia ego non sum dignus quem tu diligas; [Col. 0989C] sed certe tu non es indignus quem ego diligam. Da ergo mihi, Domine, per ejus merita, unde tu es dignus, et ero dignus, unde sum indignus. Sed oret [1977 1Kb] pro me potius, quia ipse potest efficacius ille dilectus tuus, Domine Jesu. Oret ille pium pectus tuum, dulce reclinatorium suum pro me; et exaudi tu desiderium meum per illum propter te.

Sancte Joannes, dilecte Jesu Christi Domini mei, rogat te servus amici tui, ut propter nomen Domini sui dilectoris tui impetres illi mutuam dilectionem Dei, impetra ergo [1978 1Kb] mihi quatenus sic diligar ab illo, ut et ego digne diligam illum. Certe namque, dilecte Dei, si ipse diligit nos propter te, misericordiam nobis impendis; et si nos diligamus illum per [Col. 0989D] te, gratiam illi 292 rependis. Certe, Domine, si illum convertis ad nos amandum, facis nos tibi tanti boni [1979 1Kb] debitores; et si nos accendis ad illum amandum, facis te illi debiti redditorem. Certe beate, quantumcunque facias ut plures amet, nihil tibi minuis; [Col. 0990A] et quanto facis [1980 1Kb] ut plures illum ament, tanto plus illi retribuis. Fac ergo, Domine, hanc supplici tuo misericordiam, unde et me tibi tanti boni debitorem, et te Deo unius animae facias redditorem. Fac, precor, Domine, fac ne renuas, unde nulli damnum eveniet, sed servo tuo salus, tibi gratia, et Deo gloria proveniet. Dilectissime discipule pietatis, cur negabis abundans egenti, potens poscenti quod nulli est noxium et tot bonis obnoxium? Si enim obsistunt optanti peccata sua; cur non potius assistunt oranti merita tua? An peccata mea potentia sunt ad nocendum [1981 1Kb] , et merita tua impotentia sunt ad subveniendum? Absit, Domine, ne cogar sentire quod horreo dicere. Cur denique petenti negetur propter peccata sua, qui ea confitendo, nihil [Col. 0990B] per sua merita quaerit sed per tua? Cur, inquam, cum potiora sint merita quae ab eo obtenduntur, quam delicta quae illi objiciuntur? Certus enim sum, Domine, quia si vis plus valet gratia tua apud Deum dilectorem tuum, quam ut, dimissis peccatis meis, me amando faciat amatorem suum.

Ergo, o beate Joannes, fac ut qui te diligit, me quoque diligat per illam charitatis latitudinem quam docuisti et habes; et qua nulli invides, sed commune vis esse bonum quo gaudes. Fac per vicem dilectionis quam illi debes, ut meam quoque dilectionem cum tua illi solvas [1982 1Kb] , cui pro sola sua [1983 1Kb] non solam tuam, sed multas debes. Quippe, beate Joannes, ipsa tua beatudine es expertus quia sicut nullus Deo prius quam debeat potest tribuere; [Col. 0990C] sic nec plusquam debet, valet retribuere. Si ergo quotquot Deum amatorem tuum per te diligunt, non possunt compensari [1984 1Kb] ; precor, Domine, ne abjicias illum qui in illis poscit connumerari. Accende amore ejus [1985 1Kb] tepentem, et redde ferventem. Adjuva nitentem, exaudi orantem.

Jesu Domine, quem opto exauditorem; Joannes, quem postulo intercessorem, sic me cogit desiderium meum, ut [1986 1Kb] cogere vos desideret cor meum; verum non invitos [1987 1Kb] , sed spontaneos; non nolentes, sed volentes. Patimini igitur et parcite; et si quid excogitat cor meum, torquete ad amorem [1988 1Kb] . Sustinete, inquam, me, quia amor amoris Dei cogit me. Domine et Domine, credo, scio quia invicem vos diligitis. Sed unde hoc ipse experiar; [Col. 0990D] si quod peto propter invicem, non conceditis? Jesu? unde tu mihi, aut ego cuiquam probo [1989 1Kb] quia amas illum, si nec amari a te, nec vel amare te, das optanti mihi propter illum? Joannes, unde ego sentiam quia diligit te, si non mihi impetres ut [Col. 0991A] diligat et me [1990 1Kb] ; aut quia tu illum, si non me adjuvas, ut et ego. Excusa [1991 1Kb] excessum meum; amor Dei tuus compellit me sic loqui. Ergo, o tu Deus, et tu dilecte ejus, nolite vos diligere solis vobis beatis, sed et nobis miseris. Congaudemus vobis, compatimini nobis. Nolite vos soli confruendo claudere tantum bonum intra vos [1992 1Kb] ; sed et fluat aliquid super nos, quod diffusum intra nos [1993 1Kb] impinguet et laetificet animas nostras.

Dilecte dilector Dei, Joannes, qui de te securus in illa mutuae vestrae dilectionis beata plenitudine gloriaris, esto pauperi a te mutuam Dei dilectionem mendicanti tanto largior, quanto te sentis in majori ejus abundantia, et me vides in majori indigentia. Nosti quippe tu, Domine, nosti tu illum qui in epistola [Col. 0991B] sua decrevit ne quis habens substantiam mundi, et videns fratrem [1994 1Kb] necessitatem habere, claudat viscera sua ab eo (I Joan. III, 17). Quid ergo, Domine, si quis habens substantiam aeternae vitae, viderit animam [1995 1Kb] proximi necessitatem habere, claudet viscera sua ab eo? Misericors praeceptor, si voluisti viscera substantiam mundi habentis non claudi necessitatem patienti, nonne multo magis [1996 1Kb] meliorem substantiam habentis majorem necessitatem patienti! Ecce audio te de laxandis visceribus praecipere [1997 1Kb] , et video te substantiam diligendi [1998 1Kb] , Deum et diligendi a Deo [1999 1Kb] habere: et tu vides animam meam necessitatem habere. Ecce jubens et habens, et coram illo indigens, invicem sese aspiciunt. Si igitur, Domine, visio tua [2000 1Kb] plus [Col. 0991C] est pia, quam oratio mea devota; visio tua sit oratio mea. Non enim scripsisti: si quis videns fratrem orare clauserit viscera sua; sed, si videns fratrem necessitatem habere.

Age ergo, Domine, vide necessitatem meam, imo ecce vides eam. Anima, anima mea, collige totum affectum tuum, et ingere te in aspectum ejus; inclama, ingemina intimo affectu in conspectu ejus: Vides me. Alterna ibidem, et importune repete: Vides me; et: Vide me; Joannes certe vides, vides me. Ergo vide me, Domine; vides me noscendo, vide me miserando. Vides et scis, vide ut sciam. Vides et scis necessitatem [2001 1Kb] meam, vide ut sciam pietatem tuam. Vide, vide me [2002 1Kb] , quia vides me. Olim scio; jam nunc sentiam quia vides me. Scio, [Col. 0991D] sentiam. O quid audit intellectus meus objici mihi! Concedo, Domine [2003 1Kb] , quia fratri jussisti laxanda [Col. 0992A] viscera. Sed utrum ego sim frater aut proximus, nec audeo asserere quod opto, nec volo concedere quod mihi non expedit. Jesu magister ejus, aspice nos, Domine, ante rivum anxiatur siti anima mea; sed non est quod bibat, nisi fluat de fonte. Fons misericordiae, fluat a te in illum ut bibam de te in illo. Bone, responde [2004 1Kb] pro me. Ad fontem recurro; ultra nequeo. Ne pereat ad fontem vivum anima siccitate; ne obturetur haustus arenti. Audiat satiatus tuus sententiam tuam, et hauriat de illo sitiens tuus clementiam tuam. Dic illi: Joannes, quis tibi videtur proximus illi fuisse, qui incidit in latrones (Luc. X, 36): Responde, beate Joannes, quod genus humanum respondet [2005 1Kb] de Samaritano suo, gratias illi agens: Responde, qui fecit misericordiam [Col. 0992B] in illum (ibid., 37). Age, bone Jesu; incepisti adjuvare orationem meam [2006 1Kb] , jam in manus tuas commendo (Psal. XXX, 6) eam; tu, sicut perfecte bonus es, perfice eam. Dic, precor, Joanni dilecto tuo, et propone me illi servum tuum. Vade et tu fac similiter (Luc. X).

Spera et gaude, gaude et dilige, anima mea. Ipse quem tu dubitando desiderabas exauditorem, ipse tibi parat intercessorem. Mendicando obsecrabas per alium, quia per te [2007 1Kb] ad ipsum non confidebas; et ecce accurrit ille, et peroravit ubi [2008 1Kb] tu deficiebas [2009 1Kb] . O bonitas, o pietas, o amator! Ecce quantum tibi ostendit quia te diligit; et quantum te accendit, ut illum diligas. Insta ergo, et spera, non de te, sed de illo; quia exaudiet desiderium tuum, [Col. 0992C] qui sic consummat orationem tuam. Cor meum, et caro mea, exsultate in illum (Psal. LXXXIII, 3), et diligite illum, et omnia quae intra me sunt (Psal. CII, 1), benedicite illum. Amen.



293 ORATIO LXIX [ol. LXVII] [2010 1Kb]



AD SANCTUM STEPHANUM. Cum retractatione charitatis, et obdormitionis ejusdem.

Sancte Stephane, beate Stephane, benigne Stephane, fortis miles Dei, primus in beato agmine martyrum Dei, potens princeps, unus de magnis principibus coeli; didici, Domine, et credidi, et gaudens amplector quod adhuc in terris positus tanta sanctitatis luce splenduisti, ut venerabilis [Col. 0992D] vultus tuus angelica dignitate fulgeret; quod tanta cordis munditia nituisti, ut beati oculi tui Deum in [Col. 0993A] gloria sua viderent; quod tanta charitatis [2011 1Kb] pietate arsisti, ut pium os tuum pie pro impiis te perimentibus oraret. Sic fuit, bone Stephane, sic fuit. Sic gaudeo fuisse [2012 1Kb] ; et sic gaudeo, laetor, et exsulto me cognovisse. Quippe metuens justi judicis districtam sententiam, metuens, inquam, ego peccator et reus, meritam poenam, opus habeo adjutore, et dulce et tutum habeo te mittere intercessorem, ut places [2013 1Kb] mihi omnipotentem amicum tuum, Dominum et Creatorem meum et tuum. Scio enim, domine, et certus sum ex magnis meritis tuis quia potes; confido ex copiosa charitate quia voles; spero ex immensa misericordia judicis quia non negabit. Anxius itaque et tremens refugit ad te male conscius sibi peccator.
[Col. 0993B]

Vide ergo, pie Stephane, angustiam meam, et dilata super eam [2014 1Kb] charitatem tuam. Ecce enim astat reus ante tremendum judicem. Accusatur multis et magnis offensis. Convincitur teste propria conscientia, et testibus oculis ipsius judicis. Bona non egit, quae male actis compenset. Nullum familiarem judicis aliquo praeterito obsequio meruit intercessorem, omnes offendendo meruit accusatores. Judex terribiliter districtus, intolerabiliter severus, immoderate offensus, vehementer iratus. Sententia ejus semel prolata immutabilis, carcer irremeabilis apertus. In carcere tormenta immania disposita, tortores parati, ut, data sententia, damnatum ad tormenta rapiant. Tormenta sine fine, sine intervallo, sine temperamento, tortores horribiles, qui nusquam [Col. 0993C] lassescunt, qui nunquam miserentur. Timor reum turbat, conscientia confundit, cogitationes increpant, fugere non licet. Sic stat suspensus ad gravissimam sententiam. Ecce miserum in angusto periculo, in periculosa angustia. Ecce hominem indigentem festino auxilio. Ubi nunc est? Nunc subveniat, qui sub pressura lapidum misertus est se lapidantium. Nunc oret [2015 1Kb] pro eo, qui apud eumdem judicem exstitit pro suis homicidis orator. Stephane, Stephane, et vere Stephane, quia vere coronate. Stephane, inquam, Stephane, en locus pietatis, en tempus misericordiae [2016 1Kb] , en utique occasio exhibendae charitatis. In hoc namque periculo consisto incessanter, nisi quia non semper [2017 1Kb] hoc cogito; et tunc miserior et miserabilior, cum oblivisci possum. [Col. 0993D] Semper enim videt me Deus, et peccata mea; semper minatur districta justitia ejus peccatrici animae meae. [Col. 0994A] Semper infernus apertus, et tormenta ejus parata, semper invisibiles insidiatores parati, ut illuc [2018 1Kb] rapiant miseram animam.

Sic sum positus, cum vigilo; sic sum cum dormio, sic sum cum rideo; sic sum cum jocor; sic sum cum superbio, cum detraho; sic cum irascor, cum me vindico; sic sic sum cum delicias corporis miserabiliter amplector. Denique sic sum semper et ubique. Accelera ergo, pie, precor, accelera antequam damner, antequam me rapiant tortores, hostes humani generis, priusquam me absorbeat carcer infernalis, priusquam me consumant tormenta gehennae.

Sed o vos, o vos, peccata [2019 1Kb] mea, magna estis nimis, multa estis nimis, ut merito negetur animae meae venia vestra. Scio: etiam certe, ita est [2020 1Kb] , [Col. 0994B] confiteor, ita est. Sed quanto gravior mea infelicitas, quanto angustior mea necessitas; tanto mirabilior erit pietas indultoris, tanto major apparebit apud indultorem gratia intercessoris. Scio satis, Domine, dilecte Dei Sephane, quia eum Deum offendi, te quoque et omnes sanctos ejus offendi. Verum tanta est necessitas mea [2021 1Kb] , ut cogat me poscere subsidium etiam ab iis a quibus merui supplicium. Et tantum repleti estis tu et alii sancti illo copioso, illo inaestimabili fonte pietatis, ut delectet vos etiam eos pie liberare, quos juste potestis damnare [2022 1Kb] . Magna sunt, magne [2023 1Kb] Stephane, magna sunt merita tua, ut sufficere possint tibi et mihi; et si prosunt mihi, nihil tibi minuetur. Ecce coram Deo, et coram te, beate Stephane, sunt cuncta [Col. 0994C] peccata mea, quae territant, quae sollicitant, quae gravant animam meam. Dic ergo, o pie, piissimo et dilectissimo dilectori [2024 1Kb] tuo, dic, Domine, ne statuas illi haec peccata [2025 1Kb] (Act. VII, 59). Dic, inquam, pro egeno tibi supplicante, quod dixisti pro populo te trucidante. Dicat tantum pia charitas tua; et certus sum quia remittet benignissimus Deus cuncta mala mea. Ipse enim est misericors et Creator meus, ego miser et opus ejus, tu dilectus amicus ejus qui est benedictus in saecula. Amen [2026 1Kb]



Retractatio charitatis S. Stephani.

Cum enim insani inimici tui te opprimerent amicum suum, sicut Scriptura [2027 1Kb] verax testatur, tu positis genibus clamasti [2028 1Kb] voce magna: Domine, [Col. 0994D] ne statuas illis hoc peccatum (Act. VII, 59). O cor opulentum pinguedine charitatis; de quo, cum affligeretur, [Col. 0995A] tam copiosa misericordia supereffluebat! O mens vehementer ardens amore, copiose uncta charitate; de qua, cum tribularetur, tam suaviter ardentes et tam ardenter suaves scintillae micabant! O favus pinguis melle dilectionis; de quo, cum premeretur, tam opulentae, tam jucundae guttae distillabant. Domine, ne statuas illis hoc peccatum. Vir beate, quantam spem donas peccatoribus amicis tuis, cum audiunt te sic fuisse sollicitum pro impiis inimicis tuis? Vas charitatis superabundans plenitudine, qua ubertate potabis desiderantes amplecti te intra cor suum, cum sic perfundis [2029 1Kb] ejicientes te extra civitatem suam?

Cum sic propinas furore anhelis irruentibus in te: quomodo refocillabis timore anhelos fugientes ad [Col. 0995B] te? Domine, ne statuas illis hoc peccatum. Quomodo respondebit invocatus, qui sic objurgabat [2030 1Kb] provocatus? Quam benigne fovebit humiles exaltatus [2031 1Kb] , qui sic superbis succurrebat humiliatus? Qua celeritate liberabit afflictos potenter liberatus, qui sic affligentibus subveniebat afflictus? Illi festinabant auferre animam tuam; tu satagebas animabus eorum reddere vitam suam. Illi rigido collo, magno furore fremebant, ut te perimerent; tu positis genibus voce magna orabas, ne illi perirent. Utique voce magna, quia charitate magna; et positis genibus, quia vera simplicitate. Superbia humilitatem sub cote tribulabat [2032 1Kb] , et odor charitatis inde fragrabat. Charitas ab odio cum petra percutiebatur, et tinnitus pietatis reddebatur. Impietas [Col. 0995C] pietatem lapide premebat, et oleum misericordiae ebulliebat.

294 O si unquam merebor de charitate Stephani oleum precibus elicere, quod illi potuerunt lapidibus exprimere! Languet namque [2033 1Kb] anima mea languore gravissimo, qui non sanatur nisi misericordiae oleo. Utinam vel semel suggerat Deo pro me, et pro cuncto peccato meo: Domine ne statuas illi hoc peccatum Doce me, beata anima beati Stephani, quo sapore jucundabaris, qua satietate [2034 1Kb] aestuabas, cum eructavit cor tuum verbum tam bonum (Psal. XLIV, 2). Quam dulce [2035 1Kb] faucibus animae meae eloquium tuum (Psal. CXVIII, 103), super mel et favum (Psal. XVIII, 11) ori meo [2036 1Kb] . Mandendo, magis ac magis dulcescit; sugendo plus et plus suavissimus sapor ejus [Col. 0995D] affluit. Plus videndo, plus fulgescit; omni modo tractatum, semper ad delectationem crescit. Formam gerit fidei, soliditatem habet patientiae. Simplicitatis puritate nitet, benignitatis colore lucet. Charitatem sapit, pietatem olet, tactu reddit mansuetudinem, [Col. 0996A] sono repraesentat misericordiam. Dic ergo, beate Stephane, quid intus fovebas, unde misturam tot suavitatum foras erumpebas? Nimirum iis omnibus plenus eras, omnibus iis ornatus eras, omnibus iis accensus eras. Per has omnes virtutes quibus abundabas, te precor, o charitative [2037 1Kb] Stephane, ora ut charitatis adipe et pinguedine repleatur arida anima mea (Psal. LXII, 6). Adjuva, ut pane charitatis satietur esuriens anima mea. Fac ut igne charitatis flagret frigido anima mea, praestante eo qui creavit eam [2038 1Kb] .



Retractatio dormitionis S. Stephani.

Et cum hoc dixisset, obdormivit in Domino (Act. VII, 59). O obdormivit! o somnus cum requie, requies [Col. 0996B] cum securitate, securitas cum aeternitate! Requiescis, o felix, in gaudio, gaudes in requie. Gloriaris, o secure, in satietate, satiaris in gloria. Laetitia tua non mutabitur, lumen tuum non deficiet. Quidquid non vis, procul abest; quidquid vis, ad votum adest. Sitivit anima tua [2039 1Kb] ad Deum fontem vivum (Psal. XLI 3). Venisti ad eum, et bibis de torrente voluptatis ejus quantum vis, quomodo vis, quandiu vis. Semper satiatus semper bibis, quia semper delectat te bibere, nec unquam fastidis. Nec bibis, ut fiat tibi satietas quasi nondum habenti; sed semper bibis, ut semper duret [2040 1Kb] satietas jam possidenti. Semper enim desideras quod semper habes, et quod semper securus es te semper habere. Incessanter quippe et delectabiliter desideras ipsum delectabile [Col. 0996C] [2041 1Kb] desiderium; et semper bibis cum delectabili ardore ipsum desiderium, cum copiosa satietate. O sufficiens beatitudo, et beata sufficientia! Quam felix obdormire, obdormire in Domino! Quanta pace obdormiunt, qui obdormiunt in Domino! Non enim gravabunt eos amplius pondera carnis, non eos affligent dolores corruptionis. Non impugnabunt stimuli tentationum, non terrebit conscientia peccatorum. Nulla eos sollicitabit indigentia. Abstersit Deus omnem lacrymam ab oculis eorum (Apoc. VII, 17). [2042 1Kb] .

O dives et beata pax, quam longe sum a te! Ecce enim qui conor vel tenuiter gustare salivam alienae felicitatis, cogor affluenter glutire acerbos haustus meae infelicitatis, qui me commovent tacere ea bona quae nec possum cogitare, et flere gravia mala quae [Col. 0996D] sufferendo possum palpare. Heu me miserum! ubi non sum, et ubi sum, qui nescio ubi futurus sum [2043 1Kb] . Discordat quippe miserabiliter anima mea cum copulata sibi carne mea, quam sequi non vult, nec potest sine timore: relinquere non audet, nec valet [Col. 0997A] sine dolore; trahere eam [2044 1Kb] post se vult, et nequit vel cum labore. Infelix ego homo, quis me liberabit de corpore mortis hujus? (Rom. VII, 24). Precor, o beate Stephane, precor, compatere tu mihi misero indigenti, qui congaudeo tibi beato, licet non indigenti. Liberet me de corpore mortis hujus tuis meritis gratia Dei per Jesum Christum Dominum nostrum, ut quandoque in pace in idipsum dormiam et requiescam (Psal. IV, 9) in Domino, qui vivit et regnat Deus per omnia saecula saeculorum. Amen.



ORATIO LXX [ol. LXVIII] [2045 1Kb] . AD SANCTUM LAURENTIUM.

Beatissime martyr ac ferventissime Salvatoris dilector, verae felicitatis laurea redimite Laurenti, tu illud pretiosum vas domus Dei, tu ille fidelis dispensator [Col. 0997B] thesauri coelestis, et benignissime pauperum Christi provisor, te invoco in auxilium mihi desideranti deprecari faciem Dei, sed pro peccatorum magnitudine ad eum faciem levare non audenti. Age ergo, testis fortissime potentiae Christi, ostende in me benevolentiam tuam, et attende necessitatem meam, et defer illi orationem meam. Evacua pia intercessione peccata mea, exstirpa misericordi subventione vitia mea, ut ab ipsis eruta, charitatem illam, qua in Christi desiderium totus feliciter exarsisti, quoquomodo in se accendere valeat anima mea. Ob hoc, pretiosissime Domine, ad te potissimum accedo, quia charitatis hujus in te mirabilem flammam considero. Quis enim cogitare, quae mens aestimare, quis intellectus capere sufficiat quo ardore, [Col. 0997C] quo aestus sancti affectu, ejus amorem [2046 1Kb] in corde tuo fixum tenebas; imo cor tuum amori ejus infixeras, quando sic interius illius dulcedine [2047 1Kb] replebaris, ut flammas exterius te prementes parvipenderes? Ingredere, anima mea, interiora spiritualis intuitus, et penetra si potes secretum beati pectoris, tam igniti dilectoris domini tui, et considera quam nectareo divinae vinculo charitatis felix mens ejus fuit colligata; cum carnem exterius crudele torreret incendium, et affectus interior exsultando laudes dirigeret in coelum. Attende, inquam, et admirare, mirare et gaude, gaude et ama, ama et lauda; quantumcunque enim te ad considerandum intenderis, longe tuum superat [2048 1Kb] intellectum dulcedo illa qua ipse jucundabatur per affectum, et [Col. 0997D] beatificabatur per effectum. Ad hoc tamen inde cogitando proficis, ut ea satiari esurias [2049 1Kb] , et quandiu satietas abest, ejus esuriem patiaris. Quia nimirum quo plus esurie afficieris, eo abundantius percepta satietate gaudebis. Non ergo cesses clamare, non erubescas mendicare ad januam hujus divitis thesaurarii, cujus imploras auxilium; suppliciter orans ut sicut thesauros Ecclesiae tanquam fidelis [Col. 0998A] et prudens dispensator pauperibus distribuit; sic de thesauro charitatis tantum tibi saltem distillet, quo in dies desiderio ejus magis famelicus fias, et illius sutietatem semper desideres.

Ad te igitur, potentissime et pretiosissime Salvatoris mundi testis Laurenti, ad tuae pietatis januam clamat hic famelicus, hic esuriens pauper; non ut ejus famem evacues, sed ut qualicunque charitatis gustu refocillatam magis accendas, quantulamcunque stillam dulcedinis ejus sitienti animae meae infundendo, sitim illius in me augeas; ut onerosa mihi sit omnis dulcedo, quae illius ex fonte non manat; si tamen dulcedo recte dicenda est, quae de illa saporem non habet. Non itaque, benignissime domine, licet nimis tepidam famem cordis mei, quam [Col. 0998B] hac esurie patitur, satietas aliqua mundanae voluptatis evacuet: non ejus sitim delectatio quaelibet carnalis exstinguat; sed in mente tui humilis dilectoris 295 in dies excrescat. Sit anima mea hujus avida famis, ad omnia terrena fastidiosa, ut ab iis deficiens, in illam proficiens, per spiritualem esuriem ad beatam perveniat satietatem, qua ipse insignibus dives meritis satiari et beatificari meruisti. Adeant alii pauperes januas divitum, ut terrenis epulis satiati corporeae famis expellant incommoda; ego ad tuae pietatis januas pulso, ut satietatem terrenae delectationis evadere, et famem supernae dulcedinis indeficientem merear obtinere. Hanc esurire, hanc sitire, ad hanc gemere, huic suspirare inardesco.

Consule mihi, martyr gloriosissime. Ecce indiscreta [Col. 0998C] fortasse verbositas dicit: Satis oratum est, et affectus desiderii clamat: Adhuc ardentius orationi insiste. Itane, dulcissime domine et ferventissime Christi amator, sese habet non ficta orandi devotio, ut orationi quo plus intendit, plus accendatur? Siccine in spiritu et veritate orantes incomparabilis attrahit odor charitatis, ut dum oratio ad terminum dicitur, diutius orare delectet? Ita plane. Beata mens illa, quam tale veraciter inflammat incendium. Sed ut jam mea qualiscunque claudatur oratio, deprecor te, beatissime martyr et praecipua columna Ecclesiae Dei Laurenti, qui feliciter a benignissimo Jesu audire meruisti, veni, desiderator bone; suscipient te angeli mei, quoniam assatus non negasti me, probatus confessus es me: te, inquam, deprecor, subleva tuis [Col. 0998D] sublimibus et potentissimis meritis orationem meam, quatenus quod summe desidero (videlicet ut a me exstirpetur omnis iniquitas, et vera usque in finem in me proficiat charitas), te interveniente, et bono Domino Jesu favente, merear obtinere, praestante eodem Domino et Redemptore nostro, qui est cum Patre et Spiritu sancto vita et regnum in aeterna saecula. Amen.
[Col. 0999A]


ORATIO LXXI [2050 1Kb] . AD SANCTUM MARTINUM. Pro homine in abysso peccatorum existente.

Peccator homuncule, tu multum indigens, tu qui nimis Deum contristasti, excita mentem tuam, intende in necessitatem tuam, et invoca misericordiam super miseriam tuam. Anima mea, evigila; misera mea, expergiscere, scelerata mea, clama ad Deum iratum tuum, si forte migitet super te vultum suum. Sed altissimus est, et infimus sum. Quomodo attinget vox mea ad illum? Levabo super me animam meam, ut intendat in eum qui [2051 1Kb] est super eam si forte vocatus audiat eam. Sed utique justissimus est, et nimis iniquus sum. Quomodo audiet [2052 1Kb] clamorem meum? Intrabo intra meipsum, excludam omnia, [Col. 0999B] praeter illum [2053 1Kb] et meipsum; et effundam animam meam et quae intra me sunt ante ipsum. Excitabo ut dolens et dolendus affectum meum; expandam aerumnas meas ante eum, si forte illa sua magna pietas moveat eum. Sed nimis immensa, nimis infinita sunt delicta mea; non sufficit sine intercessore [2054 1Kb] , nec susceptibilis est oratio mea [2055 1Kb] .

Rogabo aliquem de illis magnis familiaribus Dei, si forte illum audiat pro me Deus. Vocabo Martinum illum magnum confessorem, cujus nomen glorificatum est per orbem. Martine. O si et [2056 1Kb] ipse me audies; tu ille, magne [2057 1Kb] Martine. Sed si Deus me [2058 1Kb] despicit, quis me respicit. Si Deus faciem suam a me avertit, quis suam ad me convertit? Aut si Deus odit me, quem audit pro me? Misericors et miserator Deus, an sic detestaris ad te revertentem, ut pati [Col. 0999C] non possis [2059 1Kb] misereri ejus ullum tibi adhaerentem? aut tantum exsecraris unum dolentem tuum, ut propter eum non audias ullum amicum tuum? Tu, inquam, qui benignus et misericors praestabilis super malitiam (Psal. II, 13) vocaris, an ita exardescis in peccatorem poenitentem, ut quod es obliviscaris? Propter temetipsum aut audi me, aut concede aliquem audire me, quem audias pro me. Domine, si contines a peccatore auditum tuum, quia justus es; vel ne prohibeas alienum auditum a misero supplicante, quia pius es. Benigne, plus es clemens quam possum cogitare, non minus hoc sentiam quam praesumo sperare. Tantum confidit, Domine, de tua pietate creatus et recreatus a te servus tuus, ut te [Col. 1000A] petere praesumat intercessorem reus tuus. Nullus enim me respiciet [2060 1Kb] , nisi te jubente: nullus mihi proderit, nisi te annuente. Et tamen spero ut quod mihi propter peccata mea negas, propter alicujus familiaris tui merita concedas. Bone, ne te ultorem exhibeas, a quo peto interventorem; si non [2061 1Kb] das pro pane lapidem, pro pisce serpentem (Math. VII, 9), pro ovo scorpionem (Luc. XI, 12). Da ergo, Domine, mihi intercessorem Martinum illum magnum confessorem, cujus per totum mundum beatum glorificasti nomen.

Sancte Martine, per illum te [2062 1Kb] precor, qui totum [2063 1Kb] mundum venerari facit nomen tuum, ne deneges indigenti et supplicanti auxilium tuum. Cur es, domine, per orbem ab omnibus vocatus, nisi ut [Col. 1000B] omnium rogantium sis advocatus? Ad quid sonat in ore omnium: Dominus meus sanctus Martinus; dominus meus sanctus Martinus, nisi ut dicere possint [2064 1Kb] : Adjutor meus sanctus Martinus; adjutor meus sanctus Martinus? Ut quid est ubique nomen tuum diffusum, nisi ut mundo per hoc sit aliquod magnum bonum infusum? Fama tua vocat me ad te, miracula tua mittunt me ad intercessionem tuam, opera tua trahunt me ad intercessionem tuam, opera tua trahunt me ad auxilium tuum. Sed quare narrem miracula tua, cum major sit potentia tua? Ut quid retractem opera tua, cum superemineat apud Deum gratia tua? Cur recitem subventiones, quas multis impendisti, cum meliora sint spiritualia quae potes, quam corporalia quae in coelo habitans facis, et in terra peregrinans fecisti? Non enim ista [Col. 1000C] solum potes, et illa non potes. Non, inquam, in his solis es potens quae ad nihilum deveniunt [2065 1Kb] , et in illis impotens, quae ad aeternitatem proveniunt [2066 1Kb] . Nempe non ad haec tantummodo facienda sic profecisti [2067 1Kb] . Non ad ista solummodo tribuenda tantum ascendisti. Spiritualia impartire, quibus gloriaris; aeternis laetifica, quibus laetaris; celestia infunde, in quibus conversaris [2068 1Kb] . Illorum per te sentiamus indigentes exundantiam, quorum perpetuam plenus [2069 1Kb] suscipis inundantiam.

O bonorum tuorum inundantia, et malorum meorum abundantia. Quanta est eo um distantia? quam vehementer illa te facit felicem; quam nimis ista me infelicem? Illa ex plenitudine Dei descendit; [Col. 1001A] ista ex indigentia mea ascendit. Illa fluit ex Dei copia, ista surgit ex mea inopia. O si illius inundantiae exundantia inundabit, ut diluat malorum meorum abundantiam [2070 1Kb] ! O si plenitudo illius satietatis replebit vacuitatem meae egestatis! Non dubito, domine, te hoc mihi impetrare, si tantum velis pro me judicem meum dilectum dilectorem tuum [2071 1Kb] exorare. Ne exspectes [2072 1Kb] , Domine, ad exaudiendum meam importunitatem; quia tu scis ad orandum diu meam imbecillitatem. Velox enim sum ad deficiendum; sed esto tu velocior ad 296 subveniendum. Certe si cor meum contritum fuerit, si viscera mea commota fuerint, si liquefacta fuerit anima mea, si rivi diu fluxerint ab oculis meis; tunc sperabo quia Martinus adest precibus meis. Concute ergo, [Col. 1001B] domine sancte Martine, concute spiritum meum, excita cor meum, commove mentem meam ad affectum secundum necessitatem suam, ut sentiam miserationis tuae effectum [2073 1Kb] secundum potentiam tuam.

Sed heu! quanto tempore languet mens mea, quanto stupore induratum est cor meum, quanto torpore obruitur anima mea? Sancte Martine, quid est quod sic me impedit? Quid est quod cervicem meam sic premit? Unde sic tenebratur intuitus meus? Unde sic clauditur circuitus meus? Vult, domine, vult ad Deum et ad te anima mea erigere faciem suam, et plumbeo pondere curvata gravatur. Cupit in vos dirigere intuitum suum, et caliginosis tenebris obscuratur. Conatur se expedire, [Col. 1001C] et ferreis catenis astringitur. Tentat exire, et aeneo carcere clauditur. Quid sunt ista, Deus, quid sunt ista, quae sic animam meam obtenebrant et gravant, claudunt et ligant? Forsan quae sunt peccata mea; imo vere haec sunt peccata mea. Certe haec sunt. Affectus carnalis infatuavit in me saporem spiritualium; intentio infimorum incurvavit animam meam ab intuitu supernorum; amor terrestrium exstinxit in me delectationem coelestium; usu vitiorum evanuit [2074 1Kb] in me sensus verorum bonorum. Ab illis bonis sum elongatus, in his malis occupatus, seclusus ab illis, inclusus in istis; ab illis devolutus, in istis obvolutus. Hinc est ille carcer et vincula. Hinc sunt illae tenebrae et pondera.

Peccata mea, cui servatis in his vinculis et hoc [Col. 1001D] carcere, sub his tenebris et hoc pondere? Cui nisi districto judici, et tortoribus vestris, et tormentis aeternis? Cui, nisi carceri inferni, et vinculis sempiternis? [Col. 1002A] Cui, nisi caligini perpetuae noctis, et ponderi indesinentis mortis? Certe his malis me servatis, ad haec mala me trahitis. Certe in his ero obvolutus, si prius a vobis non fuero solutus. Vere horum illiberabilis [2075 1Kb] servus ero, si liber a vobis prius non fuero. Utique prope est dies illa, prope, inquam, est et incognita [2076 1Kb] . Subito venit, et forsitan hodie erit [2077 1Kb] .

Delicta mea, an eratis tam noxia futura, cum animam meam vestra dulcedine potabatis, cum cor meum vestra voluptate ungebatis? Cur haec me celabatis? Cur me tradebatis? Imo non vos me tradidistis [2078 1Kb] , sed ego me tradidi, qui vobis credidi [2079 1Kb] . Non vos me decepistis; sed ego me decepi, qui vos intra me suscepi. O inaudita insania! sciebam in [Col. 1002B] vobis non esse fidem, et tamen habui vobis [2080 1Kb] fidem. Imo non habui fidem, nec credidi vobis; sed quodam horribili modo videns, caecus commisi me vobis. Videns eram, quia vos cognoscebam, et quae mala vos sequuntur, sciebam; caecus eram, quia non a notis cavebam. Heu peccatum, nomen horrendum [2081 1Kb] , res detestabilis, nulli malo comparabilis! Caecus non videt foveam, in quam cadit; insanus putat se debere facere quod facit: qui autem sponte peccat, videns et sciens praecipitio se tradit. Mors et tormenta quaelibet, tormenta tantum sunt; nec in se foeda sunt, quia ordinata sunt. Peccatum in se habet suam foeditatem, et secum trahit aeternam infelicitatem. Melius ergo erat eligere tormentum [2082 1Kb] aeternum quod per se foeditatem aeternam [Col. 1002C] non attrahit, quam peccatum quod cum foeditate sua dolores aeternos jungit. Et certe, o miser homo, ipsa sola [2083 1Kb] plus tibi vitanda [2084 1Kb] erat peccati foeditas, quam quaelibet tormentorum immanitas. Quippe in peccando foedissima perversitate praeposuisti te Deo Creatori tuo, quo nihil injustius: in tolerantia tormentorum ordine pulcherrimo subjiceret se [2085 1Kb] factura suo factori [2086 1Kb] , quo nihil est justius.

O homo, quo evanuit humanitas tua? Didiceras quoniam qui facit peccatum, servus est peccati (Joan. VIII, 34); et ut tanti mali servus esses, peccatum fecisti. Sciebas quia spiritus es vadens et non rediens (Psal. LXXVII, 39); et in peccati abyssum irremeabilem et sine fundo te jecisti. Vere abyssus sunt peccata mea, quia incomprehensibilia sunt pondere et [Col. 1002D] profunditate; et inaestimabilia sunt numero et immensitate. Quae abyssus irremeabilis est, quia nullus inde redit [2087 1Kb] , nisi per gratiam retrahatur; et sine fundo, [Col. 1003A] quia qui sponte [2088 1Kb] peccat, merito in infinitum cadit, si non per misericordiam retineatur. O abyssus abyssum invocat (Psal. XLI, 8) peccata mea! tormenta [2089 1Kb] quoque, quibus me servatis, abyssus sunt; quia infinita et omnino incomprehensibilia sunt. Vae, carcer et vincula, tenebrae et pondera peccatorum terrebant me [2090 1Kb] ; sed mali nulli [2091 1Kb] malo comparabilis servus factus sum: et sic in abyssum mersus sum, et cum hac dolenda servitute, et abysso, in alteram abyssum sepeliendus sum. Vae super vae timor super timorem; dolor super dolorem. Ecce tertia abyssus, et ipsa nimis terribilis: judicia Dei abyssus multa (Psal. XXXV, 7); forsan in voce harum cataractarum abyssus mea abyssum invocat (Psal. XLI, 8). Cataractae occultae sunt, judicia Dei occulta [Col. 1003B] sunt: abyssus agitur abyssum in voce cataractarum Dei invocat, quia peccatorum abyssus tormentorum abyssum meretur, quod judicia Dei pronuntiant. Si peccata mea non essent abyssus, timenda tamen multum erat judiciorum Dei abyssus multa; quoniam supra humanum sensum sunt occulta.

Nunc ergo [2092 1Kb] judicia Dei abyssus, peccata mea abyssus, debita mihi tormenta abyssus, abyssus judiciorum os super [2093 1Kb] me, abyssus inferni subtus me, abyssus peccatorum in qua sum, et ipsa intra me. Illam quae supra imminet [2094 1Kb] timeo, ne in me irruat, et me cum abysso mea in illam, quae subtus patet, obruat, ubi tormenta nunquam peccata delebunt; sed peccata semper tormenta tenebunt.

Miser, cui peccavi [2095 1Kb] ? quo deveni? quo abii a [Col. 1003C] Deo? ubi perditus sum ab eo? Quis me in abysso inter abyssos quaeret? Aut perditum Dei quis inveniet? aut quis extra abyssum peccatorum audit clamantem de profundo eorum? Sed, o tu Domine, qui intueris abyssos, quo ivi a spiritu tuo, et quo fugi a facie tua? Certe non ubi adhuc sum, abes; quia et si descendero, in infernum ades (Psal. CXXXVIII, 8). Et si ego nequiter fugi te, et in abysso mea damnabiliter abscondi me; ubi quoque vides me. Quis enim, nisi tu, ad poenitendum movet animam meam? Aut tu quomodo moves eam, si in abysso sua non vides eam? Bone Domine, tu pulsasti et excitasti eam in abysso delictorum suorum, velut in lecto dormientem. Tu concussisti torpentem, tu sollicitasti negligentem, tu fecisti poenitentem unde jucundabatur, [Col. 1003D] et dolentem unde delectabatur. Tu, ut peteret [2096 1Kb] intercessorem, consuluisti; tu illi eum exhibuisti. [Col. 1004A] Bone Deus, omnia haec fecisti in abysso; et non audis clamantem de abysso? Haec praeveniendo [2097 1Kb] fugitivo tuo [2098 1Kb] fecisti; et non subsequeris ad te reverti volentem, ut perficias quod incoepisti?

Bone Domine, gratias tibi. Vere quaesivisti in abysso perditum tuum: et invenisti, quem ita de peccatis suis exterruisti. Per merita sancti Martini dilecti tui, reduc de abysso peccatorum, quem quaesitum invenisti perditum tuum; ne perdas amplius inventum tuum, ne in abysso inferni, ubi nullum invenis, perdas quaesitum et inventum servum tuum. Audio, Domine, quia jubes me redire, sed miserabiliter ligatus, et nimio pondere gravatus non possum exire.

Sed, o sancte Martine, cur ergo per merita tua oro [Col. 1004B] Deum: cum te melius hoc possis, qui es ante eum? Precor te, domine [2099 1Kb] , per nomen ejus, ne avertaris quem ipse jam [2100 1Kb] respexit, quamvis reum servum ejus; adesto mihi, rogo, apud Deum, non ut defendas me, sed ut ores pro me. Peccata enim mea coram eo non defendo, sed ostendo; non excuso, sed accuso. Ego sum reus, ego ipse sum sub illo et pro illo accusator meus.

297 Non accuset me, qui fecit me; solus suffeci ad peccandum, solus sufficiam ad accusandum: denique si judex est ad judicandum reum suum, est et Dominus ad tuendum servum suum; est et Creator ad servandum opus suum; est Deus ad salvandum credentem et baptizatum suum. Aut quomodo judicabit peccatorem, ut contemnentem, qui se de peccatis [Col. 1004C] miserum cognoscit et fatetur poenitentem? aut quomodo damnabit ut adversarium peccatorem, qui se peccasse dolet, et fugit ad tam amicum ejus intercessorem? Deus, in te pono spem meam. Sancte Martine, tibi committo orationem meam. Super ambos jacto curam meam; imo vobis [2101 1Kb] jacto animam meam, hoc est, quod a me magis exigitis, tu jubendo, tu consulendo. Suscipite eam vobis [2102 1Kb] jactatam, habete eam vobis prostratam. Reducite eam [2103 1Kb] de abysso peccatorum: quam quaesitam invenistis perditam, ne perdatis inventam. Custodite eam, cum dormio; servate eam, cum aliud facio; videte eam, cum aliud cogito: tu per concessionem [2104 1Kb] , tu per intercessionem, tu propter merita tui tam dilecti [2105 1Kb] confessoris, tu propter nomen [Col. 1004D] tui et mei Creatoris, qui es [2106 1Kb] benedictus in saecula. Amen.
[Col. 1005A]


ORATIO LXXII [ol., LXX] [2107 1Kb] . AD SANCTUM BENEDICTUM.

Sancte et beate Benedicte, quem tam opulenta benedictione virtutum superna gratia ditavit, ut non solum te ad desideratam gloriam, ad beatam requiem, ad coelestem sedem sublimaret; sed et alios innumerabiles ad eamdem beatitudinem [2108 1Kb] tua admirabilis vita attraheret, dulcis admonitio incitaret, suavis doctrina instrueret, miracula provocarent: ad te, inquam, Benedicte Dei, quem benedictione tam larga benedixit Deus, ad te confugiens angustiosa anima mea tibi se prosternit quam humili mente potest; tibi fundit preces quanto affectu potest. Tuum auxilium implorat quanto desiderio potest. Nimis enim est immanis [2109 1Kb] et intolerabilis [Col. 1005B] ejus necessitas [2110 1Kb] : vitam namque sanctae conversationis, quam promisi, nomine et habitu monachi profiteor; sed ab hac vita longe exsulando, mentiri Deo et angelis et hominibus ipsa mea conscientia [2111 1Kb] convincor. Adesto, pie Pater, adesto supplicanti. Rogo ne abhorreas tam mendosum et tam mendacem; sed attende confidentem, et plusquam merear, miserare dolentem [2112 1Kb] .

Utique, o praeclare dux inter magnos duces exercituum Christi, tuo me addixi ducatui, quamvis imbecillem militem. Tuo me subdidi magisterio, licet ignavum discipulum. Secundum tuam regulam devovi me vivere, quanquam carnalem monachum. Perversum namque cor meum ad ploranda perpetrata peccata [2113 1Kb] lapideum est et aridum; ad resistendum [Col. 1005C] vero instantibus est molle [2114 1Kb] et luteum. Depravata mens mea, ad inutilia et noxia perpetranda [2115 1Kb] velox est et infatigabilis; ad vel cogitanda [2116 1Kb] salubria, fastidiosa et immobilis. Obcaecata et distorta anima mea ad praecipitandum et volutandum se in vitiis facilis est et prompta; ad saltem reminiscendum virtutes, difficilis et pigra. Longum est nimis, charissime Pater [2117 1Kb] , commemorare [Col. 1006A] singula. Nimis, inquam, longum est enumerare gastrimargiam, somnolentiam, levitatem, impatientiam, cenodoxiam, detractionem, inobedientiam, et caetera [2118 1Kb] vitia, quibus facta est infelix anima mea quotidianum ludibrium, quae [2119 1Kb] modo sibi vicissim trahunt [2120 1Kb] et distrahunt ad illudendum hunc aerumnosum, et quasi pannosum [2121 1Kb] homunculum; modo eidem cum turba insultant conculcando, et conculcant insultando. Ecce, beate Benedicte quam strenue pugnat hic miles Christi sub tuo ducatu; ecce quam efficaciter proficit hic tuus discipulus in tua schola; ecce bonum monachum, qui sic mortificatis vitiis, et voluptatibus carnis, sic fervet et vivit solis virtutibus; imo cui sic turba dominatur vitiorum [2122 1Kb] , premit moles [2123 1Kb] peccatorum. [Col. 1006B] Proh pudor [2124 1Kb] !

O impudens monache, qua fronte audes dici miles Christi, discipulus sancti Benedicti; false professor [2125 1Kb] , qua impudentia potes pati videri in te tonsuram et vestem professionis, cujus non habes vitam? Heu dolor! O angustiae, quae mihi sunt undique! Si enim summum regem meum, et bonum magistrum meum, et professionem factam [2126 1Kb] nego, mors mihi est; si autem eorum militem, et discipulum, et monachum me profiteor, cum vita me arguat mendacii, judicium mihi est. Anxiare in me spiritus meus, turbare in me cor meum. Erumpe et clama, anima mea: Jesu, bone Domine, vide humilitatem meam, et laborem meum, et dimitte [2127 1Kb] universa delicta mea (Psal. XXIV, 18). Adjutor meus esto, [Col. 1006C] Domine, ne derelinquas me, neque despicias me (Psal. XXVI, 9), sed doce et adjuva me facere [2128 1Kb] voluntatem tuam (Psal. CXLII, 10) ut vita [2129 1Kb] mea testetur quod cor et os libenter confitentur.

Intende voci orationis meae, rex meus, et Deus meus (Psal. V, 3), per merita et intercessionem pii Benedicti, dilecti tui, ducis mei et magistri mei [2130 1Kb] . O tu mi bone dux, o suavis magister, o dulcis Pater [Col. 1007A] Benedicte, oro et obsecro [2131 1Kb] per misericordiam, quam erga alios habuisti, et per illam quam erga te Deus habuit, compatere miseriae meae, qui congratulor felicitati tuae. Succurre te patronum clamanti [2132 1Kb] ; exonera mole peccatorum obrutum, solve delictorum funibus ligatum, expedi criminibus irretitum, erige jacentem, sustine nutantem, instrue spiritualibus armis, id est virtutibus inermem, doce et protege pugnantem, expugna impugnantes (Psal. XXXIV, 1); erige mihi victoriam [2133 1Kb] , et perduc me ad coronam. Age, advocate monachorum, per charitatem, qua sollicitus fuisti quomodo vivere deberemus [2134 1Kb] ; esto sollicitus, ut sufficienter velimus et efficaciter possimus vivere quemadmodum [2135 1Kb] debemus; ut et tu [2136 1Kb] de nostro discipulatu, et nos de [Col. 1007B] tuo magisterio gloriemur coram Deo qui vivit et regnat per omnia saecula saeculorum. Amen.



ORATIO LXXIII [ol. LXXI]. AD SANCTUM DUNSTANUM. Cum recordatione miraculorum ejus.

Sancte Dunstane, dulcis ad invocandum, et benignus ad exaudiendum, pius ad subveniendum; tu ad te fugientibus nunquam incertum refugium, tu ad te clamantibus nunquam imparatum auxilium; sancte, benigne ac pie Dunstane, respice miseriam animae meae: si enim respexeris, si calamitatem meam et miseriam attenderis, profecto misericordiae tuae viscera non continebis. Timore, tremore, horrore cruciatur anima 298 mea; timet, tremit et exhorret immania, quae meretur, supplicia; et [Col. 1007C] non est quo effugiat constituta ante judicem. Sola assistit; nullus, qui pro ea agat, existit. Vita discutitur, damnabilis invenitur. Bona etenim acta requiruntur; vix, aut nulla reperiuntur. Deferuntur admissa; negari non possunt tam multa et tam grandia, quae omnem veniae spem excludunt. Longanimem sui patientiam judex exigendo praetendit; nihil nisi pertinacem sui impoenitentiam ista obtendit. Circumsistunt accusantes, iterant et reiterant, replicant et explicant delatas accusationes. Undique accusatur, a nullo excusatur. Astant et exspectant crudeles ac horrendi tortores, ut prolata damnationis sententia mox eam ad cruciandum abripiant. Tanta miseriarum mole obruta miserabilis anima quaerit, et circumspicit; et ecce, qui consurgat, et [Col. 1007D] pro ea respondeat, nullum aspicit.

Tu ergo, pie, misericors et clemens Dunstane, surge, surge, exhibe solitam opem miserationis, adhibe viscera pietatis, impende suffragium interventionis: ad te clamandum invitabant et exhortabantur opera pietatis, quae de te praedicantur; sed repellunt, ac obtundunt opera impietatis, quae a me commissa a te horrore intolerabili abominantur atque [Col. 1008A] exsecrantur. Ecce miseria, ecce angustia; ubi reus condemnatur, et omnis Dei misericordiae ac pietatis sinus obseratur; sic arguitur, confunditur, obtunditur, accusatrice conscientia, ut nec judicem deprecari audeat, nec qui deprecetur pro ea: sed, o tu, misericors et pie, ubi pietas, ubi miseratio, ubi misericordia, nisi ubi miseria? Cui pius, cui misericors fies, nisi misero? Agnosco, agnosco, agnoscens obmutesco. Intentans enormitatem criminum meorum; attamen quanto major miseria, tanto fit praedicabilior misericordia; nec miseria mea tanta erit, ut deficiens fiat potentia tuae virtutis. An eo usque amplificatur miseria mea, ut angustetur misericordia tua? An invalitudo mea praeponderabit potentissima merita tua? imo meritorum [Col. 1008B] tuorum praeponderans gratia sustollat, leviget ac evacuet impietatum mearum pondera. Libentissime tibi judex ipse donabit quidquid tua tam dilecta et chara eum familiaritas postulabit: non negabit tibi unius salutem miseri, salus ipsa cui tam familiaris existis; facile reddet tibi unius mortui vitam, vita ipsa apud quam tantam habes gratiam.

Ne deficiat, quaeso, in me uno tuae benignitatis munificentia, cujus in multis et tam innumeris redundant beneficia. Obtineam per te indulgentiam, ut tam dilecti et diligentis Dei, ac Domini tui in omnes praedicent ac magnificent misericordiam. O quam praedicandis monstrabat Deus indiciis quantum ei tu gratus esses ac familiaris! O inaestimabilis cordis tui puritas, cum qua tam crebro [Col. 1008C] sermocinabantur angeli Dei! o inaestimabilis apud Deum familiaritas, cui sic familiaris erat angelorum dignitas! O decus ac praemium virginitatis, cui sic adgaudet natura angelicae dignitatis! In coelum deducebaris, intereras beatis agminibus illorum, oblectabaris modulationibus angelicis, cantans cum illis canticum, quod solus cantat chorus virginalis. Rursus tibi in terris hymnam celebranti vicissim aderat et consonabat melodia coelestis; concinebant agmina virginitatis, summa dignitas supernae civitatis. Potens ac praepotens gratia, cui sic obsequens erat dignitatis angelicae potentia! Excellens ac praecellens meriti eminentia, quam sibi acceptam, sic pretiosam divina monstrabat superexcellentia! Nunquam ergo tam dilecti, tam familiaris sui precem [Col. 1008D] avertet, ut reo uni veniam non donet. Denique ipse testatur quoniam non vult ut peccator moriatur (Ezech. XXXIII, 11): libenter itaque animae peccatrici salutem dabit, cujus testatur se nolle mortem.

Rursus occurrunt spes et confidentia ereptionis meae apud ipsum judicem, insignia familiaritatis tuae. Quos enim praenuntios, quos apparitores ad te [Col. 1009A] praemisit, cum directam tuam beatam animam jam carne abituram, illum adituram, ac secum permansuram adjudicavit? ne ullo metu terreretur, stupore turbaretur, incertitudine sollicitaretur, dies praedicitur, aeternae beatitudinis mansio promittitur, ducatus curiae coelestis adducitur; a quo hilari securitate, ac secura hilaritate perducatur.

Quanta et o quanta, quali et o quali suscipitur exsultatione, qui cum tali ac tanta deducitur apparitione? quantum jucundatur et glorificatur susceptus, cujus sic honorificatur adventus? Quanta denique veneratione, quanta glorificationis exhibitione fit ipsa annuntiatio migrationis tuae? Per visum tibi sedenti in cathedra tua pontificali astans et circumstans angelorum frequentia supernorum [Col. 1009B] civium curia, quaerit a te quoad tibi placeat commorari in carne ista; refert nuntium, indicat votum totius supernae concionis optantis, orantis ac deprecantis, ut jam cum eis ante summum pontificem perpetuum Sanctus decantes in coelis. Respondisti te nunc non posse abire; quia Dominicae Ascensionis aderat festum, in quo allocuturus et communicaturus eras commissum tibi populum. Fit concessio justae et charitativae excusationis; indicitur dies, in qua nulla occurreret causa dilationis. O insignis et admirabilis gratia familiaritatis; cujus solius voluntati, totius supernae dignitatis votum ac voluntas cedit! Concedit dilationem sui, ne hujus non habeat adimpletionem; quod non vult, illa fieri mavult, quam ne non fiat quod ista vult. Quo ergo amore praesentia [Col. 1009C] ejus amatur et amplectitur, cujus absentia sic desideratur et exspectatur? Quod a Deo gratiae donum accepit in coelis, cui tantum gloriae munus in terris concessit? Splendidus in stola virginitatis, quam veneranter suscipitur ad nuptias Agni. Inter primos discumbit; quia cum decore integritatis induitur virtute humilitatis; praeditusque gratia charitatis ac totius virtutis sequitur Agnum quocunque vadit (Apoc. XIV, 4). Quomodo ergo tam amatus, tam familiaris apud ipsum auctorem salutis, misericordiae ac pietatis, non obtinebis salutem unius peccatoris, si voluntas adest, constat quia possibilitas non deest; nec voluntatem fas est abesse, quia te voluntati ejus fas non est contrarium esse, qui omnes homines vult salvos facere. Obtine itaque [Col. 1009D] quod vis, et quod potes obtine: liberetur et vivat tua intercessione anima mea, pro qua, ut viveret. mori voluit vita beata, Deus ipse misericordia mea, qui est benedictus in saecula. Amen.
[Col. 1010A]


299-301 ORATIO LXXIV [ol. LXXIII] [2137 1Kb] . AD SANCTAM MARIAM MAGDALENAM, Cum retractatione amoris ad Christum.

Sancta Maria Magdalena, quae cum fonte lacrymarum ad fontem misericordiae Christum venisti, de quo ardenter sitiens abundanter es refocillata, per quem peccatrix es justificata, a quo amarissime dolens dulcissime es consolata. Tu, domina mea charissima, per temetipsam es experta qualiter peccatrix anima Creatori suo reconcilietur, quod consilium miserae animae expediat, quae medicina languenti salutem restituat. Satis enim scimus, chara amica Dei, cui dimissa sunt peccata multa, quoniam dilexit multum [2138 1Kb] (Luc. VII, 47). Non ego sceleratissimus, domina beatissima, non ego sceleratissimus peccata [Col. 1010B] tua improperando retracto; sed immensitatem clementiae, per quam deleta sunt, pertracto; et per eam respiro ne desperem [2139 1Kb] , et ad eamdem suspiro ne peream; ego, inquam, miserabiliter in profundum vitiorum praecipitatus, ego nimio pondere criminum gravatus, ego in obscuro carcere peccatorum a memetipso detrusus, et in torporis [2140 1Kb] tenebris obvolutus.

Ergo, electa dilectrix, et dilecta electrix Dei, ego miser rogo te beatam, tenebrosus illuminatam, peccator justificatam, immundus mundatam. Memento, benignissima, quid fuisti, et quantum misericordia indiguisti, et postula mihi indulgentiam, sicut eam tibi fieri voluisti. Impetra mihi compunctionem pietatis, lacrymas humilitatis, patriae coelestis desiderium, terreni exsilii fastidium, poenitentiae amaritudinem [Col. 1010C] [2141 1Kb] , aeterni cruciatus timorem. Prosit mihi, charissima, familiaris conversatio [2142 1Kb] , quam habuisti et habes circa fontem misericordiae; hauri mihi ab illo unde lavem peccata mea; propina mihi de illo unde satietur sitis mea; infunde mihi de illo unde irrigetur ariditas mea: non enim erit tibi difficile quidquid volueris obtinere a dilectissimo [2143 1Kb] et suavissimo domino, et amico [2144 1Kb] tuo [2145 1Kb] .

Quis enim explicet, o beata sponsa Dei, quam benigna familiaritate et familiari benignitate, ipse calumniantibus te, respondendo pro te, se opponebat; quam pie, superbo Pharisaeo de te indignante, ipse te defendebat; quomodo ipse te excusabat [2146 1Kb] , sorore tua de te conquerente; qualiter ipse opus tuum laudabat, Juda in te fremente? Quid denique, [Col. 1010D] quid dicam, vel potius quomodo dicam, cum ejus amore flagrans eum ad monumentum quaerendo flebas, et flendo quaerebas? Quam affabiliter [2147 1Kb] , quam amicabiliter te, quam consolari venerat, magis [Col. 1011A] accendebat; cum ipse se celabat videnti, et ostendebat non videnti; dum praesens ipse quem quaerebas [2148 1Kb] , quem quaereres et cur fleres [2149 1Kb] quaerebat.

Sed, o tu, piissime Domine, tu cur quaeris [2150 1Kb] quid plorat? nonne viderat te cor suum, et dulcem vitam animae suae, crudeliter mactari? o stupenda pietas! heu [2151 1Kb] horrenda impietas! cum in quodam ligno [2152 1Kb] extensus et ferreis clavis confixus penderes, velut latro ad ludibrium impiorum: et dicis: Mulier, cur ploras? (Joan. XX, 19) et quia nequivit [2153 1Kb] juvare, ne [2154 1Kb] te occiderent; vel corpus tuum volebat unguentis diu servare, ne putresceret: ut quia vivo loqui non posset, saltem mortuum flere posset; et vitalem doctrinam, quam a vivo audierat, juxta mortuum exosa vitam semifractis verbis recitaret. [Col. 1011B] Nunc insuper ipsum corpus, quod utcunque gaudebat sibi dimissum, credit amissum: et dicis: Mulier, quid ploras? O incitatio [2155 1Kb] luctus! oculis suis viderat (si tamen aspicere potuit), quae crudeles in te crudeliter fecerant; et residuum manuum eorum, ut putabat, perdiderat. Omnis spes de te jam fugit quia nec reliquias tuas ad tui memoriam tenere potuit: et quaerit aliquis, quem quaeris, quid ploras? Saltem tu, o singulare [2156 1Kb] gaudium ejus, cur concitas dolorem ejus? ipse enim sciebas, et sic fieri volebas, quia causam tanti ploratus narrare posset, nisi crebro verba interrumpendo et ingeminatos gemitus erumpendo. Non enim amorem ignorabas, quem ipse inspirabas. Noveras utique tu [2157 1Kb] hortulanus ille, quid plantaveras in horto tuo animae suae. [Col. 1011C] Puto quia quod plantaveras, rigabas. Rigabas, dicam an probabas? Sed, ut verius dicam, et rigabas et probabas? Sed, o bone Domine; o benigne magister, ecce fidelis ancilla [2158 1Kb] et discipula tua nuperrime redempta sanguine tuo, ecce aestuat et anxiatur desiderio tui, circumspicit, interrogat, et nusquam apparet, quem desiderat: displicet ei quidquid videt, quia te solum quem aspicit non videt. Quid ergo? sufferet [2159 1Kb] hoc diu Dominus meus dilectus [2160 1Kb] ejus? An perdidisti compassionem, quia invenisti incorruptionem? An pietatem amisisti, quia immortalitatem acquisisti? Absit, Domine! non enim despicis nos [2161 1Kb] mortales, quia factus es immortalis, [Col. 1012A] pro quibus factus es mortalis, ut faceres immortales: quippe pia dilectio nec illam gementem, nec se latentem potest tolerare diutius. Erumpit amantis dulcedo, ut non erumpat flentis amaritudo. Nominat Dominus consuetum ancillae nomen, et cognoscit ancilla consuetam Domini vocem. Puto, vel certe affirmo quia sensit solitam suavitatem, qua vocari consueverat, Maria. O vox delectabilis! o quantum blandimenti! quantum sapuit amoris! nec brevius nec celerius [2162 1Kb] hoc exprimi potuit. Scio quae sis, et quid velis [2163 1Kb] . Ecce me, ne plores [2164 1Kb] . Ecce me, quem quaeris. Illico mutatae sunt lacrymae: non enim credo mox esse restrictas: sed quas 302 contritum cor se torquendo prius exprimebat, eas postmodum cor gaudens exsultando effundebat. O quam [Col. 1012B] dissimilia sunt: Raboni; et: Si tu sustulisti eum, dicito mihi! O quam dissona sunt: Tulerunt Dominum meum, et nescio ubi posuerunt eum; et illud, quia vidi Dominum, et haec dixit mihi! (Joan. XX, 13.)

Sed quid ergo miser sine affectu praesumo exprimere affectum Dei, et beatae amicae Dei? Quomodo namque eructabit cor bonum odorem, unde intus non habet saporem? verum tu mihi conscia es, veritas: tu mihi testis es, Domine mi dulcissime Jesu, quia amore tui amoris hoc [2165 1Kb] facio. Amorem tuum in me accendere cupio, quia te solum, et quod jubes, desidero amare; spiritum contribulatum, cor contritum et humiliatum (Psal. L, 19) tibi sacrificare. Da mihi, Domine, in hoc exsilio panem doloris et lacrymarum, quem esurio super copiam deliciarum. [Col. 1012C] Exaudi me propter amorem et chara merita hujus tuae dilectae Mariae, et beatissimae matris tuae maximae Mariae. Noli, piissime Redemptor Jesu, noli despicere precem indigni peccatoris tui, sed adjuva conatum infirmi amatoris tui [2166 1Kb] ; excute cordis mei teporem, et per fervorem tui amoris, da mihi pertingere ad aeternam tuae gloriae contemplationem, qui cum Patre, et Spiritu sancto vivis et regnas Deus per omnia saecula saeculorum. Amen.



ORATIO LXXV [ol. LXXIV] [2167 1Kb] . PRAELATI AD QUEMCUNQUE SANCTUM ECCLESIAE SUAE PATRONUM.

Sancte N. pie N. beate N. unus de gloriosis apostolis [Col. 1013A] Dei [2168 1Kb] , unus de beatis amicis Dei; iste peccator, iste indigens, iste tuus, licet indignus, licet ineptus, licet nimis inconveniens vicarius, iterum et iterum redit ad te dubius, nescius, sollicitus de populo tuo, de congregatione [2169 1Kb] tua, et de periculo suo. Ego, scilicet inutilis persona, nullis bonis ornata, sed profunda ignorantia tenebrata, innumeris vitiis deformata, immensis peccatis onerata; ego, inquam, quem Deus et tu [2170 1Kb] post Deum, nescio an jussistis, an permisistis rectorem vocari [2171 1Kb] in Ecclesia sub te advocato, sub te tutore, sub tuo nomine constituta, anxius de me et de mihi commissis, te rogo consultorem, te precor adjutorem, te exspecto per omnia pro me operatorem. Magister enim vocor, sed esse nescio; pastor nominor, sed [Col. 1013B] esse nequeo; episcopus dicor [2172 1Kb] , sed non sum. Vident enim me sedere ubi sedet episcopus, sed ego video me non facere quod episcopus facit; aspiciunt me procedere sicut episcopum, sed ego aspicio me non vivere sicut episcopum; exhibent mihi honores episcopi, sed ego non ostendo eis mores episcopi. Nondum duxi vitam boni laici, et de me exspectant quomodo vivant clerici [2173 1Kb] . Quid feci, homuncio, vermis et putredo? Quid feci? quid praesumpsi? quid consensi? Imo tu, Deus, et tu N. [2174 1Kb] apostole ejus, quid [2175 1Kb] fecistis: vos enim hoc fecistis, sive jubendo, sive permittendo. Vos ergo, qui quoquo modo fecistis, facite, tu orando, tu donando, ut nec mihi, nec ulli obsit [2176 1Kb] ; sed mihi et multis prosit quod fecistis: vos qui fecistis nescium [Col. 1013C] doctorem, caecum ductorem, errantem rectorem; docete quem doctorem statuistis, ducite quem ductorem posuistis, regite quem rectorem concessistis [2177 1Kb] . Docete, obsecro, quid doceam, ducite quo ducam, regite ut regam; imo docete illos [2178 1Kb] , et me in illis; ducite illos, et me cum illis; regite eos, et me inter eos.

Jesu, bone Domine, non sunt illi mei, sed sunt tui; quia nec ego sum meus, sed tuus. Tuus sum, Domine, et tui sunt; quia tu me, et eos sapientia tua fecisti, et anima tua [2179 1Kb] emisti. Tui ergo sumus, bone Domine, tui sumus; quos tam sapienter fecisti, et tam care emisti. Si ergo mihi commendas eos, Domine, non ideo deseras me, vel eos: commendas [Col. 1014A] eos mihi, commendo me et eos tibi. Tuus est, Domine, grex, et tuus pastor [2180 1Kb] ; tui gregis [2181 1Kb] et pastoris esto pastor. Domine, per merita beati N. amici tui, exaudi orationem peccatoris tui. Fac, Domine, ipsum sollicitum esse pro nobis, quem advocatum dedisti nobis; ipsum pro nobis orare sentiamus, per quem auxilium tuum nobis [2182 1Kb] quotidie flagitamus. Impetremus per ipsum gratiam tuam, per quem imploramus quotidie majestatem tuam; illum, Domine, fatemur advocatum nostrum, per illum sentiamus te Salvatorem nostrum: ne praevaleant, Domine, demerita [2183 1Kb] nostra meritis ipsius; sed deleantur peccata nostra precibus ejus. Et tu, o beate, o sancte N., tu es advocatus meus, tu esto ad Dominum intercessor meus. Oro te, exora eum; [Col. 1014B] peto a te, impetra ab eo. Defer illi meam orationem, et refer mihi ejus exauditionem. Per te illi angustia mea intimetur, et per te mihi consolatio ejus redonetur: ostende illi meum periculum, et exhibe mihi ejus auxilium. Ecclesiam enim Dei sub te regere suscepi, qui animam meam nondum regere incoepi. De meipso ergo timidus, de aliis cogor esse sollicitus. Gravatus pondere peccatorum, alios jubeor relevare; incurvatus pondere criminum, alios exigor erigere. Ergo sancte, beate ac pie N., recognosce me qualemcunque vicarium tuum, ut semper me praeveniat consilium tuum, et subsequatur [2184 1Kb] auxilium tuum ad regendum meipsum, et gregem mihi commissum. Prius enim sunt commissi tibi quam mihi: et cum mihi sunt commissi, non sunt a te [Col. 1014C] dimissi, sed ego magis commissus. Quod ergo mihi injunctum est de illis, tu fac de me et de illis; fac pro me quod mihi injunctum est facere pro te; fac, Domine, quod mihi injunctum est facere pro te; fac, Domine, fac pro me, quia tu vides me nec scire, nec posse, pro te; imo [2185 1Kb] fac non me, sed pro te; quia prius et magis pertinet ad te, quam ad me; et si quid ad me, hoc est post te, et sub te. Tu ergo, Domine, tu plus debes, plus scis, plus potes quam ego, tu potius fac, quam ego. Non me gravet, Domine, suscepta cura eorum, quia satis me gravata sarcina peccatorum meorum. Non me gravent illi, quia ego ipse nimis sum gravis mihi; nimis certe ipse me gravo, non est opus ut alii me gravent. Sed nec eos [Col. 1015A] gravet onus meum, nec impediat eos peccatum meum, nec noceat illis malum meum, non obsint illis mala mea, quibus prodesse debent bona mea, non me impediant, Domine, de quibus proficere [2186 1Kb] debui; nec illis obsim, quibus prodesse debui: nimis enim sufficiunt mihi delicta mea, non trahant me aliena secum. Nimis mihi est, si me damnant peccata mea; non involvant alios mecum. Sed tu, o [Col. 1016A] sancte N., apostole Dei [2187 1Kb] , tu qui potes, subleva me, et eos; porta me, et illos; excusa me, et illos; adjuva [2188 1Kb] utrosque; rege, et protege utrosque: ut et ego gaudens de illorum salute mecum, et illi de mea secum, semper laudemus nostrum bonum Dominum Jesum Christum, tecum, qui sit benedictus Deus, et tu benedictus apostolus ejus [2189 1Kb] in aeternum. Fiat, fiat. Amen.




[Col. 1015A]
SANCTI ANSELMI TRACTATUS DE PACE ET CONCORDIA.
(Ex manuscripto codice Lovaniensi.)



CAPUT PRIMUM. [Col. 1015B] Quomodo cum proximo pacem servare debemus.

Necessarium valde est cum fratribus pacem habere et concordiam, praelato obedire, Deo munditiam cordis exhibere. Cum proximis namque idipsum debemus sentire, ut unanimes uno ore honorificemus Deum. Praelato convenit obedire, dicente Apostolo: Obedite praepositis vestris et subjacete eis. Ipsi enim quasi rationem reddituri pro animabus vestris vigilant, ut cum gaudio hoc faciant non gementes. Non enim expedit vobis. Deo munditiam cordis oportet praeparare, quia beati mundo corde, quoniam ipsi Deum videbunt. Qualiter itaque haec tria serventur videamus. Ut concordiam cum proximis servemus, studeamus honore illos praevenire. Tunc si quidem fratrem suum quis honore praevenit, quando suam voluntatem ejus [Col. 1015C] supponit voluntati. Solent homines saeculo dediti propriam voluntatem diligere, facere ut et omnes alii sibi obtemperent desiderare. Hoc unusquisque concupiscit, hoc verbo et opere clamat. Qui non bene quid velint consideraverint, nunquam profecto voluntas eorum concors erit. In hoc tamen quamdam concordiam habent, quod omnes honorari desiderant. omnes amari volunt, omnes suae voluntati ut alii concordent appetunt. In hoc vero quod quique quae sua sunt quaerunt, et nullus quae alterius sint quaerat, multis modis discordant. Quippe in hoc quod iste subjectionem et honorem sibi exhiberi cupit, et ille hoc idem non minori studio sibi quaerit; nec iste illi, nec ille huic consentire poterit. [Col. 1015D] Dicit iste: Hoc vel illud mihi fieri volo; dicit ille: Nequaquam sic esse volo. Taliter discordando pacis et concordiae dissolvuntur vincula. Verum ii qui in pacis charitatisque custodia Deo placere desiderant, talem sibi vivendi regulam constituant, ut quidquid proximis suis placere perpederint, hoc et [Col. 1016B] ipsi fieri velint. Et quia testante B. Apostolo, beatius est dare quam accipere, honorare quam honorari, servire quam serviri, non majus acquirit ille qui ex charitate servit, quam faciat cui servitur? Denique qui alteri officium charitatis exhibet, jam hoc unde illi Deus sit gratus habet. Ille vero qui servitium suscipit, non sic. Quas enim mihi gratias debet Deus, si tu vel quilibet alius me amat? Cum itaque majus sit habere unde Deus bonam retributionem redditurus est, quam id unde nullam; constat quia is qui ex charitate ministrat, majus quid habet, quam ille cui ministratur. Adhuc ille, cui alterius charitas servit, munus perfunctorium aliquod accipit inde, videlicet honorem, prandium, vel aliud quodlibet beneficium. Alter qui ex charitate servivit, [Col. 1016C] sibi non solum charitatem retinuit, sed etiam ampliorem quam fuerat, illam participando efficit. Res quippe minuuntur disperditae, charitas autem quanto magis spargitur, tanto magis amplificatur. Ex cujus administratione summe circa te, qui illam exhibuisti, dilectio crevit, cui hoc ipsum utique ad cumulum meriti erit; eo quod per te ipsa in me tui dilectio excrevit. Et licet me ideo ipsum charitatis officium pertransierit; ibi tamen remuneratio tuae charitatis, quae nunquam excidit, semper manebit. Unde et illud potest colligi praestantius esse servire quam serviri. Et ita ergo in omnibus justitiam Dei magis appetant dare quam accipere, et plus alterius quam propriae studeant voluntati parere. Qui sic se habere voluerit, voluntati alterius consors [Col. 1016D] erit. Idipsum sentiens unanimis existens, alioquin concordiam habere non poterit. Quomodo enim illam habebit, nisi diligenter eam quaesierit? Quaerere ut habeat aliter non poterit; hoc modo quaerens habebit.
[Col. 1017A]


CAPUT II. De obedientia praelato exhibenda.

Praelato nostro subjectionem et obedientiam ex corde servare debemus; aliter enim normam quam profitemur non tenemus. Siquidem ille vere subjectus et monachus vel canonicus est, qui gaudet se suum non esse propter Deum. Qui enim non ex corde sed sola subjectionis lege obedit, nisi se correxerit, mercedem obedientiae non habebit: etenim non est bonum nisi voluntarium. Oportet ergo ut ex amore legem obeditionis teneat, ne mercedem suae possessionis amittat. Quandiu ex voluntate non paruerit, quantum ad se in propria voluntate persistit: quam in quantum habuerit, suus est, non alterius, Et si suus est, videat qua potestate, quibus armis, quibus [Col. 1017B] viribus ab impugnantibus se defendat? Mirum est quomodo adversarius qui circuit quaerens quem devoret, illum et illum non invadit, invadendo deglutit, deglutiendo interimit; qui viam vadit qua a latronibus invenitur, si non agnoscitur exemplo invaditur, tunditur, exspoliatur. Porro si cognoscitur, sed Dominum et advocatum non habuerit, cujus reverentia et timore latronum manus evadat, veluti illum amant et appretiantur se habent circa eum. Si rex aut filius regis est, aut praepotens aliquis, ex timore toleratur, reverenter salutatur, illaesus coepto itinere proficiscitur: sin autem denudatur et tunditur. Sic, fratres, sic sine dubio fit in animabus nostris. Deus omnipotens paravit nobis regnum suum, cui si obedire voluerimus, non servi sed [Col. 1017C] amici ejus et filii dicemur et erimus. Obediemus ergo ei si quidquam eum velle scire poterimus ex bona voluntate nostra satagemus exsequi. Bona et obediens erit voluntas nostra, si ejus voluntati eam supposuerimus, et ei voluntarie parere curaverimus. Si bona voluntate Domini voluntati concordemus, amici vocabimur, filii Dei efficiemur. Quod postquam effectum fuerit, secure quo vult ire et transire poterit. Nam manus latronum fortium et daemonum non timebit, non malos occursus pavebit, quoniam rex filiusque regis erit. Caveat ergo unusquisque ne quidquam aliud velit, nisi quod auctore Deo vel spirituali patre suo licenter velle quiverit. Verum licentia fallere consuevit; obedientia enim et inobedientia [Col. 1017D] contraria sunt. Harum media est licentia. Qui ergo vult quod velle non debet, nec tamen ipsum velle nisi praemissus facto vult adimplere; obedientia quam in hoc amplexus est, ipsum excusabit factum; sed velle quod contra obedientiam habuit, periculosum, nisi poenituerit, erit ei: quod minus quidam attendentes licentia saepe falluntur. Caventes itaque ne plus aequo licentiae innitentur, quoniam quidem licentia quamvis poenam minuit, non eam tamen ex toto repellit. Noverit quia nulli tantum timet diabolus appropinquare, quantum illi qui a voluntate praelati sui nunquam vult discrepare. Nam sicut fur qui furatur illi qui se a sui praelati cognitione celat indubitanter prava saepe suggerit. Illi vero qui se praelato qualis sit ostendit, quia ab [Col. 1018A] ejus voluntate nulla ratione vuit discordare, non secure praesumit: quidquid enim pravi suggesserit, ad verecundiam sibi vertitur; cum ille cui suggeritur, aut suggestionem pene contemnit, aut si ad horam consentit, per confessionem et dignam satisfactionem sese emendavit. In omnibus ergo et per omnia Deo debet subditus obedire et praelati jussionem salva fidelitate Dei subire. Nam si praelatus subditum perjurare jusserit, si latrocinium, fornicationem aut aliud hujusmodi nullo modo obtemperare debet, quia Deus hoc fieri prohibet. Deo ergo per omnia obediat: praelato suo Dei voluntate servata per omnia obtemperet, et quantum in ipso est, Dei et magistri voluntate servata, cum omnibus hominibus pacem habeat. Quisquis hoc modo [Col. 1018B] Dei et majoris sui voluntati subditus fuerit, tunc Deo obediet, et cum praelato suo in Deo paruerit, sese non suum sed Dei esse fiducialiter allegare poterit. Cujus anima cum in exitu sui corporis fuerit, validam manum occursantium daemonum non timebit, quia Dominum Christum advocatum potentem habebit. Ecce quid quantumque boni obedientia acquirit. Cum in ratione positus fuerit, cujus homo sit, unde veniat, quo vadat, quem quaerat: Si voluntati Dei obedivit, Dei se esse dicere poterit. Si vero in sua voluntate consistit, et ob hoc Dei et praelati sui voluntati contrarius exstiterit, mentitur si se Dei esse dixerit: quippe dum vixit propriae, non Dei voluntati vixit. Quem ergo advocatum habebit? Ad quem ibit? Quis ei auxilio erit? Quid [Col. 1018C] interpellabit? Certe fugere non poterit, per medium ire necesse erit, ad vitam vel ad mortem iter habebit vel tenebit. Rogo qua potestate, quibus viribus a manibus invasorum exibit? Cruciabitur miser, si voluntatis et actionis suae Deum et majorem suum auctorem non habuerit. Profecto sic procellis vitiorum et incursibus daemonum quatiuntur, quicunque a praelati sui voluntate alienantur; quemadmodum naves in vado fervente tempestate agitantur. Nam si vado scopulis pleno palus ponatur, cui naves loris alligentur; quo longius a palo fuerint, ego gravius ingruente tempestate ferientur. Quanto vero proprius connexae fuerint, tanto minus gravitatem tempestatis sentient. Sic utique qui a sui praelati justa voluntate [Col. 1018D] alienatur, procul dubio in propriae voluntatis studio periclitatur; nec Dei voluntati concordabit, quandiu a voluntate vicarii Dei discordabit: vices enim Dei gerendas suscipit quicunque in Ecclesia Dei culmen praelationis assumit; et qualicunque modo illud suscipiat, ille videat. Quem quidem non est meum judicare, sed ejus imperio, si injustum non fuerit, obtemperare, dicente Domino: Super cathedram Moysi sederunt Scribae et Pharisaei. Quodcunque ergo dixerint vobis, facite; quae autem faciunt, facere nolite. Et Apostolus ait: Tu quis es qui judicas alienum servum. Suo domino stat aut cadit, et non est potestas nisi a Deo, quae autem a Deo sunt, ordinata sunt. Qui ergo potestati resistit, Dei ordinationi resistit. Et alibi: Fratres, nolite plures magistri effici, [Col. 1019A] ut non in judicium incidatis. Magister efficitur qui sui rectoris facta indiscrete reprehendit. Unde in judicium Dei incidit, quia indebite sibi magisterium usurpabit; quod valde est cavendum, quia nimis horrendum est incidere in manus Dei viventis. Si vero facta Patris reprehensione digna fuerint, leniter et modeste cum reverentia deprecetur. Scriptum quippe est: Seniorem ne increpaveris, sed obsecra ut patrem.



CAPUT III. De munditia cordis Deo exhibenda.

Deo autem munditiam cordis servandam esse diximus. Ipse enim solus scrutator est cordis, qui conditor est mentis et corporis. Homo cor hominis videre non potest; quia nemo novit quae sunt hominis [Col. 1019B] nisi spiritus hominis qui in ipso est. Deus autem, cui nulla peccata latent, cor hominis et intentionem libere videt. Quod qui mundum habuerit, Deum videre poterit; qui vero mundum non habuerit, sine dubio Deum videre nullo modo poterit. Necesse est ergo ut puritatem cordis habeat quisquis Deum habitatorem in se habere desiderat: quem nullus habere quibit, nisi cor suum a terrena cupiditate evacuaverit, et amore Christi calere studuerit. In quantum enim quis mundum dilexerit, in tantum ab amore coelesti vacuus erit. Et tanto magis Christum quisque deserit, quanto magis peccando a justitia Dei recedit. Quid enim cuiquam prodest quod baptizatur, si non justificatur? Profecto ille qui dixit: Nisi quis renatus fuerit ex aqua et Spiritu sancto, non [Col. 1019C] intrabit in regnum Dei, ipse etiam dixit: Nisi abundaverit justitia vestra plusquam Scribarum et Pharisaeorum, non intrabitis in regnum coelorum. Quare igitur multi timendo illud festinant baptizari, et hoc non timendo minime justificari? Utique Deus observantia mandatorum suorum vult illum justificari, et se ab illo amari, in corde cujus ipse deberet hospitari. Nam sicut thus ad olendum ignis cupit ardorem, ita ad hospitandum Deus cupit amoris calorem. Qui ergo Deum in se hospitari desiderat, disciplinam ab illicitis abstinendi sine fictione apprehendat. Spiritus enim Dei disciplinae effugiet fictum, et corripitur a superveniente iniquitate. Non enim cohabitare possunt iniquitas et spiritus Dei, qui et amor est. Ubicunque amor Dei hospitatus fuerit, et is qui ei [Col. 1019D] locum praebuerit, et in se locum iniquitati dederit, procul dubio corripitur, et propellitur amor vel spiritus Dei a superveniente iniquitate, nec remanebit si non emendaverit ad sui hospitis utilitatem. Et quidem non convertuntur amor Dei et iniquitas. Qui ergo Domini habitaculum effici voluerit, cordis munditiam teneat, carnalia desideria procul repellat, ac sicut mulier casta sponsa fidelis cum adultero colloqui despicit, ejus secreta verba contemnit, nihil eorum quae desiderat clam vel aperte consentit sic [Col. 1020A] fidelis anima in voluntate sua proprio appetitui non consentiat, ejus permissionem non recipiat, verba illius contemnat, nulla illius blandimenta admittat. Si hoc fecerit, amicam sponsam sine ambiguitate se Dei constituit. Si vero illicitis appetitibus consenserit, non sponsa, sed adultera vocabitur. Voluntas ergo nostra sit munda, ut vocetur et sit Dei sponsa, nullius immunditiae corrumpatur macula, ne efficiatur adultera. Quandiu voluntati Dei consentit, est munda et sponsa; quando vero a voluntate ejus dissentit, corrumpitur, maculatur, fornicatur. Solet contingere nonnunquam ut aliquis dum munditiae cordis voluerit studere, immundos et exsecrabiles cogitatus saepe habeat, quos quia nimium audit semetipsum eo quod tale quid sibi in mentem venit, [Col. 1020B] graviter reprehendit, judicat et condemnat: sicque sese corripiendo tractat miser: Ego quid cogitavi? Quid feci? Quid sensi? proh dolor! quomodo a tanta immunditia, a tam nefario cogitatu potero expurgari? Timeo celare, timeo illud revelare. Tale quid non solum non dicere, sed nec etiam ab aliquo vellem audire. Qualiter igitur talem spurcitiam nominabo? Sic apud se dum angustiatur, dum tractat quod videre nollet, magis magisque impugnatur, tribulatur, nec liberatur. Verum non sic se habeat, si liberari desiderat. Quid ergo faciet? Intende. Cum id quod exsecratur videre, eum impugnaverit, nimiumque importunum fuerit; despiciat, non attendat, assensum non praebeat, ad aliud cogitatum suum vertat, alicui rei faciendae intendat, non plus [Col. 1020C] curet si nolens quid sentit, quam si papilio sibi prae oculis volitet. Viator qui a cane infestatur, si substiterit, et se ab ejus importunitate defenderit, canem importuniorem illico sentiet; si autem ejus latratus despiciat, transit et non attendit, mox omnis impugnatio illa canina quiescit, unde viator libere transit. Sic qui cordis munditiam habere contendit, vanos et infructuosos sive immundos cogitatus despiciat, cor suum avertat, omnem impugnantiam illam quam intus patitur pro nihilo ducat, non reiteret pensando quod cogitavit: sed penitus despiciat quidquid mali minus caute pensaverit. Nondum enim damnantur qui sunt in fide Domini Jesu, qui secundum carnem non vivunt. Taliter si vixerimus, hujus rei studium si habuerimus, tales nos coram [Col. 1020D] Deo si exhibuerimus, ejus habitaculum, ejus hospites effici poterimus. Quem donec vivimus si diligere et honorare satageremus; ipse nobis quandiu vixerimus, vicem dilectionis et honorificentiae suae sine dubio rependet. Eadem quippe mensura qua mensi fuerimus, remetietur nobis per eum qui se dedit pro nobis, et a voragine mortis liberavit, qui nos in aeterna patria immortalitate coronabit; cui honor et gloria in saecula. Amen.



[TRACTATUS ASCETICUS.]




[Col. 1021]
MONITUM IN OPUSCULUM SUBSEQUENS.
(Apud ACHERIUM, Spicileg., tom. I, pag. 443.)

Beato Anselmo Cantuariensi archiepiscopo Tractatum asceticum attribui potius connectura quam certa fide; nimirum in codicem ms. coenobii S. Ebrulfi, varia ejusdem S. Doctoris opuscula complectentem, cum incidissem, insertus his ipsis Tractatus ille asceticus occurrit. Quod vero opusculum istud Anselmi esse dubius ego asseram, cogit Eadmerus in ejus Vita, cogit item Beccensis chronologus, qui accurate ac minutatim Anselmi scripta recensentes, Tractatus hujus ascetici meminere haudquaquam. Deinde Anselmi stylum non spirat, nec genium. Sit vero Anselmi, necne, parum refert, quandoquidem eruditione ac pietate sit conditus, atque ad asceticae vitae institutionem aptissimus. Nec tamen dissimulandum esse puto, Tractatum illum maxima parte e Collationibus Patrum apud Cassianum fuisse ab ipsomet Anselmo, seu alio quolibet scriptore mutuatum, collectumve, quanquam non inficior in Anselmo me nonnulla legisse quae in hoc Tractatu reperiuntur, praecipue cap. 2 molarum similitudinem eidem Patri familiarissimam.




[Col. 1021]
SANCTI ANSELMI TRACTATUS ASCETICUS.



CAPUT PRIMUM. De monachi destinatione vel fine.

Omnes artes ac disciplinae scopon quemdam, id est destinationem, et telos, id est finem proprium, habent. Ad quem respiciens uniuscujusque artis industrius appetitor, cunctos labores et pericula atque dispendia aequanimiter libenterque sustentat. Nam et agricola nunc torridos solis radios, nunc pruinas et glaciem non declinans, indomitas agri glebas frequenti subigit vomere, dum scopon servat, ut eam cunctis sentibus expurgatam exercendo comminuat; finem, id est perceptionem copiosarum frugum inde adepturum se esse confidens. Referta etiam horrea frugibus libenter exhaurit, sulcisque commendat, praesentem diminutionem futurarum messium [Col. 1021B] contemplatione non sentiens. Negotiatores non incertos pelagi casus, non ulla discrimina perhorrescunt; milites peregrinationum exsilia ac bellorum pericula non sentiunt, dum illi ad finem quaestus, et isti ad propositum sibi honorem, spe praepeti provocantur. Ita ergo et nostri propositi finis quidem, secundum Apostolum, vita aeterna est, ita eodem pronuntiante: Habentes quidem fructum vestrum in sanctificationem, finem vero vitam aeternam (Rom. VI, 22). Scopos vero est puritas cordis, quam sanctificationem non immerito nuncupavit, sine qua praedictus finis non poterit apprehendi. Ac si dixisset aliis verbis: Habentes quidem scopon vestrum in puritate cordis, finem vero, id est telos, vitam aeternam. Quidquid ergo nos ad hunc scopon, id [Col. 1021C] est puritatem cordis, potest dirigere, tota virtute sectandum est. Pro hac enim universa agimus atque toleramus; pro hac parentes, patria, dignitates, divitiae, et voluptas universa contemnitur, ut scilicet puritas cordis perpetua retentetur. Hac igitur nobis destinatione proposita, semper actus nostri et cogitationes ad eam obtinendam, velut ad certam [Col. 1022A] lineam, rectissime dirigantur. Quae si prae oculis nostris jugiter statuta non fuerit, non solum cunctos labores nostros varios pariter atque instabiles reddens, incassum eos ac sine fructu compellet effundi, sed etiam cogitationes omnes diversas sibique contrarias suscitabit. Necesse est enim mentem, quo recurrat cuive principaliter inhaereat non habentem, per singulas horas atque momenta pro incursuum varietate mutari, atque ex his quae extrinsecus accidunt, in illum statum continuo transformari qui sibi primus occurrerit. Hinc namque est quod nonnullos, mundi hujus maximas facultates contemnentes, post haec videmus pro graphio vel acu commoveri, pristinum scilicet affectum in rebus minimis retentantes. Qui si contemptionem mundi corde fixam tenerent, [Col. 1022B] nunquam utique pro parvis rebus admitterent quod, ne pro magnis incurrerent opibus, easdem penitus abjicere maluerunt.

Hic ergo nobis principalis debet esse conatus, ut divinis rebus ac Deo mens semper inhaereat, fornicationem judicans vel momentaneum a Christi contemplatione discessum. Totum namque in animae consistit recessu; unde expulso diabolo, ac nequaquam in ea jam regnantibus vitiis, consequenter regnum Dei fundatur in nobis, dicente evangelista: Regnum Dei intra vos est (Luc. XVII, 22). Intra nos vero nihil aliud potest esse quam scientia aut ignoratio veritatis, et vel vitiorum amicitia vel virtutum, per quam aut diabolo aut Christo praeparamus regnum in corde. Cujus etiam regni qualitatem [Col. 1022C] describit Apostolus, ita dicens: Non est enim regnum Dei esca et potus; sed justitia, et pax, et gaudium in Spiritu sancto (Rom. XIV, 17). De aliquo namque dicitur: Mundus iste gaudebit (Joan. XVI, 20); et: Vae vobis qui ridetis, quia plorabitis (ibid.). Itaque si regnum Dei intra nos est, et ipsum regnum Dei justitia, et pax, et gaudium est, ergo qui in [Col. 1023A] istis commoratur, sine dubio in regno Dei est. Et e contra qui in injustitia, discordia et tristitia mortem operante versantur, in regno diaboli, et in inferno ac morte sunt constituti; in quo qui fuerit, nec laudare Deum potest secundum Prophetae sententiam dicentis: Non mortui laudabunt te, Domine, neque omnes qui descendunt in infernum (Psal. CXIII, 17), ne dubio peccati. Sed nos, inquit, qui vivimus, non vitiis scilicet, nec mundo huic, sed Deo, benedicimus Dominum ex hoc nunc et usque in saeculum. Non enim est in morte qui memor sit Dei. In inferno autem quis confitebitur Domino? (ibid., 66) id est nemo. Nullus enim, tametsi millies semetipsum vel Christianum esse profiteatur vel monachum, cum peccat, confitetur Deo; nec servum se veraciter [Col. 1023B] illius profitetur, cujus praecepta contumaci temeritate contemnit. Regnum sane coelorum tripliciter accipiendum est: aut quod regnaturi sint coeli, id est sancti, in aliis subditis, secundum illud: Esto tu super quinque civitates, et tu super decem (Luc. XIX, 19); illudque quod dicitur ad discipulos: Sedebilis super sedes duodecim, judicantes duodecim tribus Israel (Matth. XIX, 28); aut quod ipsi coeli incipiant a Christo regnari, cum scilicet omnibus ei subjectis, coeperit esse omnia in omnibus Deus: vel certe quod sancti in coelis sint cum Domino regnaturi. Quamobrem in hoc corpore constitutus jam noverit unusquisque illi se regioni vel ministerio deputandum, cujus in hac vita participem semetipsum cultoremque praebuerit, illiusque se etiam [Col. 1023C] in illo perenni saeculo consortem futurum esse non ambigat, cui nunc ministrum se sociumque maluerit exhibere, secundum sententiam Domini dicentis: Si quis mihi ministrat, me sequatur; et ubi sum ego, illic et minister meus erit (Joan. XII, 26).



CAPUT II. De cogitatione.

Mentem quidem non interpellari cogitationibus impossibile est, suscipere vero eas sive respuere, omni studenti per gratiam Dei possibile est. Quod exercitium cordis non incongrue molarum similitudini comparatur, quas meatus aquarum praeceps impetu rotante provolvit. Quae nullatenus quidem [Col. 1023D] cessare possunt ab opere suo, aquarum impulsibus circumactae. In ejus vero qui praeest situm est potestate utrumnam triticum malit an hordeum, loliumve comminui. Illud quippe est commolendum quod ingestum ab illo fuerit cui operis illius cura commissa est. Ita igitur etiam mens per vitae praesentis incursus undique ingruentibus tentationum torrentibus circumacta, vacua quidem cogitationum aestibus esse non poterit; quales vero vel admittere vel parare sibi debeat, studii sui providebit industria. Si enim ad sanctarum Scripturarum meditationem jugiter recurramus, ac memoriam nostram ad recordationem spiritualium rerum, et desiderium perfectionis, spemque futurae beatitudinis erigamus, necesse est ut ortae cogitationes exinde [Col. 1024A] spirituales in his quae meditati sumus mentem faciant immorari. Sin vero desidia seu negligentia superati, vitiis et otiosis confabulationibus occupemur, seu curis mundanis et superfluis sollicitudinibus implicemur, consequenter exinde velut quaedam zizaniorum species generata operationem quoque nostro cordi noxiam ministrabit, et secundum sententiam Domini Salvatoris, ubi fuerit thesaurus operum et intentionis nostrae, ibi et cor nostrum necessario permanebit (Matth. VI, 21).

Illud sane prae omnibus nosse debemus tria cogitationum nostrarum esse principia, id est ex Deo, ex diabolo, et ex nobis. Ex Deo quidem sunt, cum Spiritus sancti illustratio nos visitare dignatur, erigens nos ad sublimiorem profectum, et in quibus vel minus [Col. 1024B] acquisivimus vel desidiose agentes superati sumus saluberrima compunctione castigat; vel cum reserat nobis coelestia sacramenta, et propositum nostrum ad meliores actus voluntatemque convertit; ut ibi, cum rex Assuerus, castigatus a Domino, libros annales instigatur inquirere, quibus Mardochaei beneficia recordatur, summi eum gradu honoris exaltat, ac protinus crudelissimam super nece Judaeae gentis sententiam revocat. Ex diabolo vero cogitationum nascitur series, cum subvertere nos tam vitiorum obluctatione quam etiam occultis conatur insidiis, subtilissima calliditate mala pro bonis fraudulenter ostentans, et transfigurans se in angelum lucis. Vel cum evangelista refert: Et coena facta, cum diabolus jam misisset in corde Simonis [Col. 1024C] Iscariothis ut traderet Dominum (Joan. XIII, 2); et iterum: Post buccellam, inquit, tunc introivit in illum Satanas (ibid.). Petrus quoque ad Ananiam. Quare, ait, Satanas tentavit cor tuum mentiri te Spiritui sancto? (Act. V, 3.) Et Salomon: Si Spiritus potestatem habens ascenderit super te, locum tuum ne dimittas (Eccle. X, 4). Ex nobis autem oriuntur, cum eorum quae gerimus vel gessimus, vel audivimus, naturaliter recordamur; de quibus beatus David: Cogitavi, inquit, dies antiquos, et annos aeternos in mente habui. Et meditatus sum nocte corde meo, et exercitabar et ventilabam spiritum meum (Psal. LXXVI, 6); et iterum: Dominus scit cogitationes hominum, quoniam vanae sunt (Psal. XXIII, 11). [Col. 1024D] Et: Cogitationes justorum judicia (Prov. XII, 15). Hanc ergo tripertitam rationem oportet nos jugiter observare; et universas cogitationes quae emergunt in corde nostro sagaci discretione discutere, origines earum vel causas auctoresque primitus indagantes, ut quales nos eis praebere debeamus, ex illorum merito qui eas suggerunt, considerare possimus, ne qua forte intellectualis ibidem bestia, vel leo, vel draco pertransiens, perniciosa vestigia latenter impresserit, quibus accessus etiam caeteris in abdita pectoris nostri per cogitationum negligentiam praebeatur. Et ita per singulas horas atque momenta terram cordis nostri evangelico aratro, hoc est jugi Dominicae crucis recordatione sulcantes, vel noxiarum ex nobis ferarum cubilia, vel virulentorum [Col. 1025A] serpentium exterminare latibula poterimus. Hujus ergo perfectae mentis figura per illum evangelicum centurionem pulcherrime designatur. Cujus virtus atque constantia, qua non quibuslibet ingruentibus cogitationibus abducebatur, sed pro suo judicio vel admittebat bonas, vel contrarias absque ulla difficultate pellebat, hac tropica significatione descripta est: Nam et ego homo sum sub potestate habens sub me milites, et dico huic: Vade, et vadit; et alio: Veni, et venit; et servo meo: Fac hoc, et facit (Matth. VIII, 9; Luc. VII, 8). Si igitur nos quoque viriliter adversus perturbationes et vitia dimicantes, potuerimus ea ditioni nostrae discretionique subjicere, vel instabilem cogitationum nostrarum cohortem rationis imperio subjugare, ad spiritualis [Col. 1025B] hujus centurionis ordinem provehemur, quem in Exodo quoque per Moysen legimus designatum: Constitue tibi chiliarchas, et centuriones, et quinquagenarios, et decanos (Exod. XVIII, 21). Et ita nos quoque hujus dignitatis apice sublimati, habebimus hanc imperandi potestatem, ut malis quidem suggestionibus praecipiamus: Abite, et abibunt; bonis vero: Venite, et venient. Servo quoque nostro, id est corpori, ea quae castitatis vel continentiae sunt, similiter injungemus, et sine ulla contradictione deserviet, non jam suscitans nobis adversos concupiscentiae stimulos, sed omnem exhibens spiritui famulatum.

Hujus centurionis qualia arma sint, vel ad quae praeliorum exercitia praeparentur, audi Apostolum [Col. 1025C] praedicantem: Arma, inquit, potentiae nostrae non sunt carnalia, sed potentia Deo (II Cor. X, 4). Quibus nos quoque si volumus bella Domini praeliari, et inter centuriones evangelicos militare, accincti jugiter debemus incedere: Sumite, inquit, scutum fidei, in quo possitis omnia tela nequissimi ignita exstinguere (Ephes. VI, 16). Ergo fides est quae excipiens ardentissima libidinum tela, metu futuri judicii et coelestis regni credulitate mortificat. Et loricam, inquit, charitatis (ibid., 14). Ipsa nempe est quae vitalia pectoris nostri circumdans atque communiens, ad interiorem hominem nostrum jacula diaboli penetrare non permittit. Omnia enim suffert, omnia patitur, omnia sustinet. Et galeam spem salutis (ibid., 17). Galea capitis est munimen. Quia ergo [Col. 1025D] caput nostrum Christus est, debemus istud semper spe bonorum futurorum velut inexpugnabili galea in cunctis tentationibus ac persecutionibus communire, et principaliter fidem ejus illaesam atque integram custodire. Aliis enim membris truncatum quempiam, licet debilem, possibile tamen est utcunque superesse; sine capite vero nemini vel brevis vitae spatium praerogatur. Et gladium Spiritus, quod est verbum Dei (ibid.). Penetrabilius namque est omni gladio ancipiti, et pertingens usque ad divisionem animae ac spiritus, compagum quoque ac medullarum, et discretor cogitationum et intentionum cordis (Hebr. IV, 12); dividens scilicet et abscindens quidquid in nobis carnale terrenumque repererit. Quibus armis [Col. 1026A] quisque fuerit communitus, ab hostium semper telis ac populatione defensus, non ut captivus ac subditus ad hostilem cogitationum terram, depraedantium constrictus vinculis abducetur, nec audiet per prophetam: Quare inveteratus es in terra aliena? (Baruch III, 11.) Sed tanquam triumphator in illa qua voluerit cogitationum regione consistet. Vis autem ipsum robur ac fortitudinem centurionis hujus, quibus haec arma quae praediximus non carnalia sed potentia Deo gestet, agnoscere? Audi ipsum Regem viros fortes ad spiritualem militiam congregantem, quo eos delectos signet ac probet: Infirmus, inquit, dicat: Quia fortior sum ego (Joel. III, 10); et qui patiens est, sit pugnator. Videtis ergo bella Domini praeliari non posse nisi patientes infirmosque; illa [Col. 1026B] procul dubio infirmitate qua fundatus ille noster evangelicus centurio cum fiducia loquebatur: Cum enim infirmor, tunc fortior sum (II Cor. XII, 10). Et iterum: Virtus in infirmitate perficitur (ibid., 9). De qua infirmitate unus prophetarum: Et erit, inquit, qui infirmatur inter eos, sicut domus David. Patiens etiam haec bella praeliabitur, nempe illa patientia de qua dicitur: Patientia vobis necessaria est, ut voluntatem Dei facientes recipiatis remunerationem (Hebr. X, 36).

De maligna cogitatione illud nosse debemus quia illico ut per confessionem patefacta fuerit, marcescit; et antequam discretionis judicium proferatur, serpens teterrimus velut tenebroso ac subterraneo specu virtute confessionis protractus ad lucem, et [Col. 1026C] traductus quodammodo ac dehonestatus, abscedit. Tandiu namque suggestiones ejus noxiae dominantur in nobis quandiu celantur in corde. Quem sensum in Ecclesiaste quoque legimus figuratum: Si momorderit, inquit, serpens non in sibilo, non est abundantia incantatori, taciti serpentis morsum perniciosum esse designans. Id est, si per confessionem suggestio seu cogitatio diabolica incantatori cuiquam, spirituali scilicet viro qui carminibus Scripturarum mederi protinus vulneri, et extrahere de corde consuevit noxia venena serpentis, patefacta non fuerit, succurrere periclitanti periturove non poterit. Nam bonarum rerum non tantum suggestor, sed etiam fautor atque impulsor est Deus, ita ut nonnunquam nos etiam invitos et ignorantes attrahat ad salutem. [Col. 1026D] Constat ergo neminem posse a diabolo decipi, nisi eum qui praebere ei maluerit suae voluntatis assensum.



CAPUT III. De concupiscentia carnis ac spiritus.

Spiritu ambulate, et desideria carnis non perficietis. Caro enim concupiscit adversus spiritum, spiritus autem adversus carnem. Haec autem invicem adversantur sibi, ut non quaecunque vultis, illa faciatis (Gal. V, 16). Tres res hoc loco ab Apostolo nominari videntur: concupiscentia carnis adversus spiritum, et spiritus adversus carnem. Quorum adversus se invicem pugna hanc videtur habere causam atque rationem, ut ea quae volumus, inquit, facere [Col. 1027A] nequeamus. Quarta igitur superest causa, ut illud scilicet quod nolumus, faciamus. Nunc ergo de singulis videamus. Carnem hoc loco non hominem, id est hominis substantiam, sed ejus desideria pessima debemus accipere, sicut ne spiritum quidem aliquam rem substantialem, sed animae desideria bona et spiritualia designari. Quae cum utraque, id est desideria carnis et spiritus, in uno eodemque sint homine, intestinum quotidie intra nos geritur bellum, dum concupiscentia carnis, quae praecipitanter fertur ad vitia, his quae ad praesentem requiem pertinent deliciis gaudet, luxuriis delectatur; quibus e contra concupiscentia spiritus adversata ita desiderat tota spiritualibus studiis inhaerere, ut etiam necessarios carnis usus optet excludere. Illa satiari somno, repleri [Col. 1027B] cibo universisque exuberare copiis concupiscit; hic vigiliis et jejuniis saginatur, ac paupertate gloriatur. Lavacris illa nitescere, et quotidianis adulantium cuneis appetit constipari; hic squalore sordium congaudet, cunctorumque mortalium praesentiam perhorrescit. Honoribus illa et laudibus hominum confovetur; hic irrogatis sibi injuriis ac persecutionibus gloriatur.

Inter has igitur utrasque concupiscentias animae voluntas in meditullio quodam vituperabiliore consistens, nec vitiorum flagitiis oblectatur, nec virtutum doloribus acquiescit; sic quaerens a passionibus temperari carnalibus, ut nequaquam velit dolores necessarios sustinere, sine quibus desideria spiritus nequeunt possideri, Absque castigatione carnis castimoniam [Col. 1027C] corporis, sine vigiliarum labore cordis desiderans acquirere puritatem, absque ullius exasperatione convicii patientiae gratiam possidere, humilitatem Christi sine honoris mundani exercere jactura, religionis simplicitatem cum saeculari ambitione sectari, Christo cum hominum laude ac favore servire, districtionem veritatis sine cujuspiam vel tenui offensione proferre; postremo sic vult consequi futura bona, ut praesentia non amittat. Quae voluntas nunquam nos ad perfectionem veram faceret pervenire, sed in tepore quodam teterrimo collocaret, talesque faceret quales sunt illi qui in Apocalypsi increpatione Domini castigantur: Scio opera tua, quia neque frigidus es, neque calidus; utinam frigidus esses, aut calidus! sed quia tepidus es, [Col. 1027D] incipiam te emovere ex ore meo (Apoc. III, 15,); nisi hunc tepidissimum statum altrinsecus haec insurgentia bella dirumperent. Nam cum famulantes huic voluntati nostrae ad hanc remissionem voluerimus nosmetipsos paulatim relaxare, confestim aculei carnis insurgunt, suisque nos vitiis et passionibus sauciantes, nequaquam in illa qua delectamur puritatis qualitate stare permittunt, atque ad illam quam horremus frigidam voluptatum plenamque sentibus pertrahunt viam.

Rursus si spiritus fervore succensi opera carnis volentes exstinguere sine ullo respectu fragilitatis humanae, totos nosmetipsos tentaverimus ad immoderata virtutum studia cordis elatione conferre: interpellans [Col. 1028A] imbecillitas carnis, ab illa reprehensibili nimietate spiritus revocat ac retardat. Et ita fit ut utraque concupiscentia, tali colluctatione alterna sibimet repugnante, animae voluntas, quae nec totam se carnalibus desideriis dedere, nec virtutum vult laboribus desudare, quodam justo moderamine temperetur, dum haec inter utraque contentio illam perniciosiorem excludens animae voluntatem, ut quamdam aequitatis libram in statera nostri corporis collocat, quae spiritus carnisque confinia justo discernit examine, nec a dextris mentem spiritus ardore succensam, nec a laeva carnem vitiorum aculeis praeponderare permittens. Dumque haec pugna quotidianis diebus utiliter exagitatur in nobis, ad illud quartum quod nolumus salubriter venire compellimur, [Col. 1028B] ut puritatem cordis non otio nec securitate, sed jugi sudore et contritione spiritus acquiramus, castitatemque carnis districtis jejuniis, fame, siti ac vigilantia retentemus. Essemus itaque penitus sine remedio tepidi, utpote non habentes indicem negligentiae nostrae vel in corpore nostro, vel in conscientiis propriis indesinentem; nec studeremus ad perfectionis unquam pervenire fervorem, sed ne frugalitatis quidem districtionem teneremus, nisi saltem nos titillatio carnis fluxusque increscens humiliaret atque retunderet et adversus spiritualium quoque vitiorum purgationem sollicitos redderet et intentos. Qui status, id est tepidus, a carnali qualitate descendens efficitur animalis, qui est deterior gradus. Ipse est enim qui de frigido ad tepidum transiens, [Col. 1028C] detestabilior voce Domini signatur.

Tres namque sunt animarum status: primus carnalis; secundus, animalis; tertius, spiritualis. Quos in Apostolo ita legimus designari. Nam de carnali ita dicitur: Lac vobis potum dedi, non escam. Necdum enim poteratis, sed nec adhuc quidem potestis. Adhuc enim carnales estis (I Cor. III, 2); et iterum: Ubi enim est inter vos zelus et contentio, nonne carnales estis? (ibid.) De animali quoque taliter commemoratur: Animalis autem homo non percipit ea quae sunt Spiritus Dei: stultitia enim est illi (I Cor. II, 14). De spirituali vero: Spiritualis autem examinat omnia, ipse autem a nemine dijudicatur (ibid.); et iterum: Vos qui spirituales estis, instruite eos qui ejusmodi sunt, in spiritu lenitatis (Gal. VI, 2). Itaque [Col. 1028D] festinandum est nobis ut, cum renuntiantes desierimus esse carnales, id est a saecularium coeperimus conversatione sejungi, et ab illa manifesta carnis pollutione cessare, spiritualem statum protinus apprehendere nitamur, nequaquam existimantes quam supra diximus exterioris hominis conversionem ad perfectionem nobis sufficere, si erga emundationem caeterarum passionum lentiores reddamur. Ne forte inventi in illo tepido statu qui teterrimus judicatur, evomendos nos ex ore Domini secundum ejus sententiam noverimus, ita dicentis: Utinam calidus esses aut frigidus, sed quia tepidus es, incipiam te emovere ex ore meo (Apoc. III, 15). Nec immerito eos Dominus, quos jam in visceribus receperat [Col. 1029A] charitatis, noxie tepefactos cum quadam convulsione pectoris sui emovendos esse pronuntiat, qui, cum salutarem quodammodo eidem potuissent praebere substantiam, avelli ab illius visceribus maluerunt: tanto deteriores effecti illis qui nunquam ori Dominico illati sunt cibis, quanto id quod, nausea compellente, projicimus, odibilius detestamur. Quidquid enim frigidum est, etiam ore nostro susceptum vertitur in calorem, et salutifera suavitate percipitur; quod autem vitio semel perniciosi teporis objectum est, non dicam labiis admovere, sed etiam eminus intueri sine ingenti horrore non possumus. Rectissime ergo pronuntiatur esse deterior, quia facilius ad salutarem conversionem ac perfectionis fastigium carnalis quis, id est saecularis vel gentilis accedit, quam is qui professus monachum, nec tamen viam [Col. 1029B] perfectionis arripiens secundum regulam disciplinae, ab illo semel spiritualis fervoris igne discessit. Ille namque corporalibus saltem vitiis humiliatus, et horrescens illum in quo est infidelitatis gelidissimum statum, spiritus ardore succensus ad perfectionem facilius convolabit. Hic autem dicit in corde suo: Quia dives sum et nullius egeo (Apoc. XV, 16). Cui illud quoque quod subsequitur consequenter aptabitur: Tu autem es miser, et miserabilis, et pauper, et caecus, et nudus (Apoc. III, 17). In eo factus etiam saeculari deterior, quod nec miserum se nec caecum aut nudum, aut emundatione dignum, vel egere monitis alicujus aut institutione cognoscit; non intelligens ipso monachi nomine praegravari ac deprimi [Col. 1029C] opinione multorum, quia, dum creditur ab omnibus sanctus, et velut Dei famulus colitur, necesse est ut in futuro vehementiori judicio poenaeque subdatur.



CAPUT IV. De castitate.

Sex sunt castimoniae gradus. Primus gradus est, ne vigilans impugnatione carnali monachus elidatur. Secundus, ne mens illius voluptariis cogitationibus immoretur. Tertius, ne femineo vel tenuiter ad concupiscentiam moveatur aspectu. Quartus, ne vigilans vel simplicem carnis perferat motum. Quintus ne cum memoriam generationis humanae vel tractatus ratio vel necessitas lectionis ingesserit, subtilissimus mentem, voluptariae actionis praestringat assensus; [Col. 1029D] sed velut opus quoddam simplex ac ministerium humano generi necessario contributum, tranquillo ac puro cordis contempletur intuitu, nihilque amplius de ejus recordatione concipiat quam si operationem laterum vel cujuslibet alterius officinae mente pertractet. Sextus castimoniae gradus est, ne illecebrosis phantasmatibus feminarum vel dormiens illudatur. Licet enim hanc ludificationem peccato esse obnoxiam non credamus, concupiscentiae tamen adhuc medullitus latitantis indicium est; donec paulatim secundum mensuram castitatis ad quam unusquisque contendit, in odium illius rei quam voluptariam antea sentiebat, mens etiam somno sopita vertatur, illudque ei quod fortibus [Col. 1030A] viris pro summo laborum stipendio repromittitur per prophetam, concedatur a Domino: Arcum, gladium, et bellum conteram de terra vestra, et dormire vos faciam fiducialiter (Osee II, 18). Et ita demum ad illum perveniet statum ut talis inveniatur in nocte qualis in die; talis in lecto, qualis in oratione; talis solus, qualis turbis hominum circumseptus. Postremo ut nunquam in eo tale aliquid inevitabilis ille oculus deprehendat, quod ab humanis aspectibus velit esse celatum. Hoc autem fiet quando jam desinens caro adversus spiritum concupiscere, desideriis ejus virtutique consenserit, coeperintque sibi invicem pace firmissima foederari, et secundum Psalmographi sententiam: Habitaverint fratres in unum (Psal. CXXXII, 2), illam repromissam a Domino beatitudinem possidentes, de qua ait: Si duo ex [Col. 1030B] vobis consenserint super terram, de omni re quamcunque petierint, fiet illis a Patre meo qui in caelis est (Matth. XVIII, 19). Quisquis ergo intellectualis illius Jacob, id est supplantatoris, transcenderit gradum, ab illa continentiae colluctatione ac supplantatione vitiorum obstupefacto femoris nervo, ad Israelis meritum perpetua cordis directione conscendet. Quem ordinem etiam beatus David ita Spiritus sancti vaticinatione distinxit, in primis inquiens: Notus in Judaea Deus (Psal. LXXV, 1), id est in anima, quae adhuc sub peccatorum confessione retinetur; Judaea enim confessio interpretatur. In Israel autem, id est in eo qui videns Deum, sive, ut quidam interpretatur, rectissimus Dei est, non [Col. 1030C] solum notus, sed et magnum est nomen ejus. Deinde ad sublimiora nos provocans, et volens etiam locum ipsum quo Dominus delectatur, ostendere: Et factus est, inquit, in pace locus ejus (ibid.). Id est, non in conflictu certaminis et colluctatione vitiorum, sed in castimoniae pace, et cordis tranquillitate perpetua. Hunc igitur pacis locum exstinctione carnalium passionum si quis meruerit obtinere, ex hoc quoque proficiens, gradu ac Sion spiritualis, id est specula Dei consequenter effectus, erit etiam habitatio ejus. Non enim in conflictu continentiae, sed jugi virtutum specula Dominus commoratur, ubi jam non retundit, non comprimit, sed in perpetuum confregit potentias arcuum; ex quibus videlicet adversum nos libidinum quondam jacula dirigebantur [Col. 1030D] ignita. Videtis ergo quia sicut non est in colluctatione continentiae, sed in castitatis pace locus Domini; ita etiam habitatio ejus in specula sit et contemplatione virtutum. Unde non immerito portae Sion cunctis tabernaculis Jacob praeferuntur. Diligit enim Dominus portas Sion super omnia tabernacula Jacob (Psal. LXXXVI, 1).

Ut igitur cum lege animi lex quoque congruat corporalis, etiam in ipsius aquae potu, ita est nimietas castiganda, ut humoris quotidiani illa collectio pigrius arefactis influens membris, illum corporis motum non solum rarissimum, verum etiam lentum reddat, ac tepidum, frigidumque, ut ita dixerim, ignem, et absque ullius adustionis ardore rorantem [Col. 1031A] suscitet flammam, instar admirabilis illius Mosaicae visionis, ut carnis nostrae rubus innoxio igne circumdatus non uratur; vel sicut illorum trium juvenum, quibus ita rorante Spiritu fornacis Chaldaicae flamma discussa est, ut ne capillos eorum aut fimbrias odor ignis afflaret; ut illud quodammodo quod sanctis repromittitur per Prophetam, incipiamus jam in hoc corpore possidere: Cum ambulaveris per ignem, non combureris, et flamma non ardebit in te (Psal. XLIII, 2). De hac castimoniae puritate quid beatus Apostolus senserit, diligentius inquiramus. Mortificate, inquit, membra vestra quae sunt super terram. Non utique membra corporis nostri, sed corpus peccati, quod constat ex membris, quantocius destrui zelo perfectae desiderat sanctitatis. De quo [Col. 1031B] corpore alibi: Ut destruatur, inquit, corpus peccati (Rom. VI, 6). Et quae sit ejus destructio consequenter exponit: Et jam, inquit, non serviamus peccato (ibid.). A quo etiam liberari cum ejulatu postulat, dicens: Infelix ego homo, quis me liberabit de corpore mortis hujus? (Rom. VII, 24.) Hoc itaque peccati corpus multis vitiorum membris probatur exstructum, et ad ejus attinere portionem, quidquid vel facto, vel dicto, vel cogitatione peccatur: cujus membra super terram rectissime esse dicuntur. Non enim possunt ii qui eorum utuntur ministerio veridice profiteri: Nostra autem conversatio in coelis est (Philipp. III, 40). Hujus igitur corporis in hoc loco Apostolus membra describens: Mortificate, inquit, membra vestra quae sunt super terram: fornicationem, [Col. 1031C] immunditiam, libidinem, concupiscentiam malam et avaritiam, quae est simulacrorum servitus (Coloss. III, 5). Primo itaque loco fornicationem credidit inferendam, quae carnali commistione perficitur. Secundum etiam membrum immunditiam nuncupavit, quae nonnunquam absque mulieris tactu vel dormientibus vel vigilantibus per incuriam incircumspectae mentis obrepit. Et ideo notatur ac prohibetur in lege, quae immundos quosque non solum sacrarum carnium participatione privavit, verum etiam ne contactu suo sancta polluerent, a castrorum jussit congregatione secerni, dicens: Anima quaecunque comederit de carnibus sacrificii salutaris quod est Domini, in qua est immunditia, peribit coram Domino (Lev. VII, 21). Et quidquid tetigerit [Col. 1031D] immundus, immundum erit (Lev. XXII, 3). In Deuteronomio quoque: Si fuerit inter vos homo qui nocturno pollutus est somnio, egredietur extra castra; et non revertetur priusquam ad vesperam lavetur aqua; et post solis occasum regredietur in castra (Deut. XXIII, 10). Deinde tertium peccati membrum libidinem posuit, quae in recessibus animae coalescens, accidere cuipiam etiam sine passione corporis potest. Libidinem enim ab eo quod libeat dictam esse, non dubium est. Post haec de majoribus peccatis ad minora descendens, quartum intulit membrum, concupiscentiam malam, quae non solum ad praedictam impudicitiae passionem, verum etiam ad omnes noxias cupiditates generaliter referri potest, [Col. 1032A] quae corruptae tantummodo voluntatis est aegritudo, de qua Dominus in Evangelio: Qui viderit mulierem ad concupiscendum eam, jam moechatus est eam in corde suo (Matth. V, 28). Multo enim majus est etiam tunc mentis lubricae desiderium continere, cum ei illecebrosi aspectus offertur occasio. Quibus manifestissime comprobatur ad perfectionem puritatis castimoniam continentiae corporalis solam non posse sufficere, nisi ei etiam mentis addatur integritas. Post quae omnia novissimum illius corporis membrum, et avaritiam, inquit, procul dubio ostendens non solum ab appetitu rerum alienarum animum continendum, verum etiam propria magnanimiter, contemnenda. Hoc enim et in Actibus apostolorum fecisse legitur credentium multitudo, de qua [Col. 1032B] dicitur: Multitudinis autem credentium erat cor unum et anima una, etc., usque dividebantur autem singulis prout cuique opus erat (Act. IV, 32). Et ne ad paucos pertinere videretur ista perfectio, avaritiam simulacrorum servitutem esse testatus est. Nec immerito. Quisquis enim non communicat necessitatibus egenorum, et pecuniae suae quam infideli tenacitate conservat, Christi praecepta postponit, idololatriae crimen incurrit, amorem scilicet materiae mundialis divinae praeferens charitati.

In tantum autem beatus Apostolus fornicationem sive immunditiam de nostris membris exstirpari posse confidit, ut non solum mortificari ea, sed ne nominari quidem in nobis debere pronuntiet: [Col. 1032C] Fornicatio, inquiens, et omnis immunditia, aut avaritia nec nominetur in vobis, sicut decet sanctos, aut turpitudo, aut stultiloquium, aut scurrilitas quae ad rem non pertinet (Ephes. V, 3, 4). Quae etiam pari modo perniciosa esse, et aequali nos a regno Dei exclusione depellere edocet, dicens; Illud autem scitote quod omnis fornicator, aut immundus, aut avarus, quod est idolorum servitus, non habet haereditatem in regno Christi et Dei (ibid., 5). Et iterum: Nolite errare: neque fornicarii, neque idolis servientes, neque adulteri, neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt (I Cor. VI, 9). Certos autem esse nos convenit quod, licet omnem continentiae districtionem, [Col. 1032D] famem scilicet ac situm, vigilias quoque et operis jugitatem, atque incessabilis subeamus studium lectionis, perpetuam tamen castimoniae puritatem horum laborum merito contingere nequeamus, nisi in his jugiter desudantes, experientiae magisterio doceamur incorruptionem ejus divinae gratiae largitate concedi. Sciendum quoque quia quantum quis in lenitate ac patientia cordis, tantum in corporis puritate proficiet. Unde Dominus: Beati mites, quoniam ipsi possidebunt terram (Matth. V, 4). Non ergo aliter nostram possidebimus terram, id est, non alias ditioni nostrae rebellis hujus corporis terra subdetur, nisi mens nostra prius fuerit patientiae lenitate fundata, Mansueti enim possidebunt [Col. 1033A] terram (Psal. XXXVI, 11). Et non solum possidebunt eam, sed etiam delectabuntur in multitudine pacis, qua nemo in cujus carne adhuc bella concupiscentiae suscitantur, stabiliter perfruetur. Necesse est enim infestari eum dirissimis daemonum praeliis, et ignitis luxuriae jaculis sauciatum a terrae suae possessione devolvi, donec Dominus auferat bella usque ad fines terrae ejus, arcum conterat, et confringat arma, et scuta comburat igni (Psal. XLV, 9), illo scilicet quem Dominus venit mittere super terram. Et ita cum eum Dominus conterens bella ab omnium incentivorum aestibus liberaverit, ad illum puritatis perveniet statum ut, deposita confusione, qua semetipsum, id est carnem suam, dum impugnaretur, horrebat, incipiet ea velut purissimo tabernaculo [Col. 1033B] delectari; non enim accedent ad eum mala, et flagellum non appropinquabit tabernaculo ejus. Hanc igitur pacem donec firmam atque perpetuam obtinere mereamur, multis necesse est nos impugnationibus attentari, frequenterque nobis est versiculus iste cum gemitu lacrymisque repetendus: Miser factus sum usquequaque, tota die contristatus ingrediebar, quoniam lumbi mei impleti sunt illusionibus, et non est sanitas in carne mea (Psal. XXXVII, 8). Hoc autem tandiu, quoad usque per Dei gratiam confirmatus in illa quam appetit puritate, efficaciter dicere mereatur: Exspectans exspectavi Dominum, et intendit mihi (Psal. XXXIX, 1).



CAPUT V. De spirituali scientia.
[Col. 1033C]

Impossibile est animam quae mundanis vel tenuiter distentionibus occupatur, vel quae proposito acquirendae laudis humanae studio lectionis insistit, donum verae scientiae promereri, vel generatricem spiritualium sensuum aut tenacem sacrarum fieri lectionum. Aliud namque est facilitatem oris et nitorem habere sermonis, et aliud venas ac medullas coelestium intrare dictorum, ac profunda et abscondita sacramenta purissimo cordis oculo contemplari. Quod nullatenus humana doctrina, nec eruditio saecularis, sed sola puritas mentis per illuminationem sancti Spiritus obtinebit. Beati, ait Dominus, mundo corde, quoniam ipsi Deum videbunt (Matth. V, 8). Festinandum igitur tibi est, quisquis ad veram Scripturarum vis scientiam pervenire, [Col. 1033D] ut humilitatem cordis immobilem primitus consequaris, quae te non ad illam quae inflat, sed ad eam quae illuminat, scientiam charitatis consummatione perducat. Deinde hoc tibi est omnimodo enitendum ut, expulsa omni sollicitudine et cogitatione terrena, assiduum te ac potius jugem sacrae praebeas lectioni, [Col. 1034A] donec continua meditatione imbuat mentem tuam, et quasi in similitudinem sui formet, arcam quodammodo ex ea faciens testamenti, habentem scilicet in se duas tabulas lapideas, id est duplicis Instrumenti perpetuam firmitatem. Urnam quoque auream, hoc est memoriam puram atque sinceram, quae reconditum in se manna perpetua tenacitate conservet, spiritualium scilicet sensuum, et angelici illius panis perennem coelestemque dulcedinem. Nec non etiam virgam Aaron, id est summi verique Pontificis nostri Jesu Christi salutare vexillum immortalis memoriae semper viriditate frondescens. Haec namque est virga quae postea quam de Jesse radice succisa est, vivacius mortificata revirescit. Haec autem omnia duobus cherubim, id est historicae et [Col. 1034B] spiritualis scientiae plenitudine protegentur. Cherubim enim interpretatur scientiae multitudo, quae propitiatorium Dei, id est placiditatem pectoris tui jugiter protegent, et a cunctis spiritualium nequitiarum incursibus obumbrabunt. Et ita mens tua non solum in arcam divini Testamenti, verum etiam in regnum sacerdotale provecta, per indissolubilem puritatis affectum quodammodo absorpta spiritualibus disciplinis, illud implebit pontificale mandatum quod a legislatore ita praecipitur: Et de sanctis non egredietur, ne polluat sanctuarium Dei (Levit. XXI, 12), id est cor suum, in quo jugiter habitaturum se Dominus repromittit, dicens: Inhabitabo in eis, et inter illos ambulabo (II Cor. VI, 16). Impossibile quippe est immundam animam scientiam spiritualem [Col. 1034C] adipisci. Nemo enim in vas fetidum atque corruptum unguentum aliquod nobile, aut mel optimum, aut pretiosi quidquam liquoris infundit. Facilius enim quamvis odoratissimam myrrham semel horrendis imbuta fetoribus testa contaminat, quam aliquid ex ea suavitatis gratia ipsa concipiat, quia multo citius munda corrumpuntur, quam corrupta mundantur. Ita igitur et vas pectoris nostri, nisi prius fuerit ab omni foedissima vitiorum contagione purgatum, non merebitur suscipere illud benedictionis unguentum de quo dicitur per Prophetam: Sicut unguentum in capite quod descendit in barbam, barbam Aaron; quod descendit in oram vestimenti ejus (Psal. CXXXII, 2); nec illam scientiam spiritualem, et eloquia Scripturarum, quae dulciora sunt super mel [Col. 1034D] et favum, impolluta servabit. Quae enim participatio justitiae cum iniquitate? Aut quae societas luci cum tenebris? quae autem conventio Christo ad Belial? In corde bono requiescit sapientia.




[Col. 1035]
ORATIO Dicenda ante perceptionem corporis et sanguinis Domini edita ab ANSELMOarchiepiscopo.
[Col. 1035A]

Domine Jesu Christe, Fili Dei vivi, qui ex voluntate Patris, cooperante Spiritu sancto, per mortem tuam mundum vivificasti, adoro et veneror hoc sanctum corpus tuum, et hunc sanctum sanguinem tuum, quod traditum, et qui effusus est pro multis in remissionem peccatorum. Deprecor clementiam tuam, misericors Domine, per horum virtutem, fac me unum de illis multis, et fac me haec sic sentire [Col. 1036A] per fidem et affectum, ut sentiam ea per salutis effectum: et absolve et libera servos et ancillas tuas, me et omnes qui mihi confessi sunt sua peccata, et pro quibus promisi vel obnoxius sum orare, et qui se sperant vel petunt meis orationibus apud te juvari, ab omni peccato et poena peccati; et fac Ecclesiam nostram continua tua protectione et consolatione laetari. Qui cum Deo Patre, etc



[SALUTATIO AD JESUM CHRISTUM.]




[Col. 1035A]
IN SUBSEQUENTES VERSUS MONITUM.
(De Levis, Anecdota sacra, p. 33.)

In quodam codice membranaceo in formam quarti, ut vocant librarii, saeculi XII, nobis oblato a fratribus Josepho et Jacobo Reycends, qui plura jam edita continebat tum S. Bernardi Clarevallensis abbatis, cum S. Anselmi Cantuariensis episcopi, et aliorum, etc., inter quae hos paucos versus deprehendimus nondum editos, quos exscribentes luci damus.




[Col. 1035A]
S. ANSELMI SALUTATIO AD DOMINUM JESUM CHRISTUM.
[Col. 1035B]

Christi corpus ave, sancta de virgine natum,
   Viva caro, Deitas integra, verus homo.
Salve vera salus, via, vita redemptio mundi
   Liberet a cunctis nos tua dextra malis. [Col. 1036B]
Christi sanguis ave, coeli sanctissime potus,
   Unda salutaris crimina nostra lavans.
Sanguis ave lateris Christi de vulnere sparse
   In cruce pendens unda salutaris ave.




[Col. 1035B]
SANCTI ANSELMI HYMNI ET PSALTERIUM DE SANCTA VIRGINE MARIA.



303 Hymnus ad nocturnum.


   Lux quae luces in tenebris,
Ex alvo nata Virginis,
Nostram nocte nos exue,
Diemque tuum indue.
   MARIA Dei thalamus,
Posce te venerantibus,
Virtutibus ut splendeant,
Quos reatus obtenebrant.
   Gloria tibi Domine,
Nato de sancta Virgine,
Regnanti victo funere,
Cum Patre et sancto Spiritu.
      Amen.



Ad laudes


   Praefulgens sol justitiae,
Ortus de sacra Virgine,
Splendore tuo noxias
Nostras illustra tenebras.
   Orientis castissima
Mater fac nobis, Domina,
Vita prorsus ut decidat
Vetus, nova proficiat.
   Gloria tibi Domine, etc.



Ad primam.


   O Christe proles Virginis,
Patris compar altissimi,
Per tuae matris merita,
Dele nostra peccamina,
   O mundo venerabilis,
Virgo mater mirabilis,
Maria plena gratia,
Ora pro nobis domina.
   Gloria tibi Domine, etc.



Ad tertiam


   Quem credimus ex Virgine
Natum, benigne Domine;
Sit nobis haec confessio,
Peccatorum remissio.
   Quae genuisti filium [Col. 1037]
A summo Patre genitum,
Per haec tua nos merita,
A lapsu mortis libera.
   Gloria tibi Domine, etc.



Ad sextam.


   Nate summe rex utero
Mariae de Virgineo,
Emunda nos a vitiis,
Et orna sanctis meritis.
   Dei mater, o domina,
Sublimis tanta gratia;
Tua, fac, exaltatio.
Sit nostra relevatio.
   Gloria tibi, etc.



Ad nonam.


   Fili Mariae virginis,
Da nobis ejus meritis
A peccatis resurgere,
Et ad vitam pertingere.
   Cujus es factus filius,
Deus, pro peccatoribus,
Hoc qui fide pronuntiant,
Fac ut salutem sentiant.
   Gloria tibi, etc.



Ad vesperas.


   Sol casto nascens utero,
Vesperascente saeculo,
Illustra nos perpetue,
Nec declines in vespere.
   Aeterni solis genitrix,
Tuis hoc sanctis meritis
Age quo perpes maneat
Nobis, nec unquam decidat.
   Gloria tibi, etc.



Ad completorium.


   De casta nobis oriens
Matre dies indesinens,
Jugi nos fove lumine,
Culpaeque noctem remove.
   Mater diei perpetis,
Obsiste nostris tenebris,
Ne lucem nobis dissipent,
Et nos delictis implicent.
   Gloria tibi, etc.



Salutatio deprecatoria, ante Psalterium beatae Virginis dicenda.

Salve Regina mater misericordiae, vita, dulcedo, et spes nostra salve. Ad te clamamus exsules filii Evae: ad te suspiramus gementes, et flentes in hac lacrymarum valle. Eia ergo advocata nostra, illos tuos misericordes oculos ad nos converte, et Jesum benedictum fructum ventris tui nobis post hoc exsilium ostende: O clemens! o pia! o dulcis gloriosa Domina nostra, pro nobis intercede.



PSALTERIUM DOMINAE NOSTRAE



(PARS I).


   Ave mater advocati,
Qui beatus consilio,
Aula ventris incorrupti
Processit ut ex thalamo.

Beatus vir qui non abiit, etc.

   Ave mater, cujus partus
   Postulavit Deum Patrem,
Et accepit, quas redemit,
Gentes in haereditatem.

Postula, etc.

   Ave mater, cujus partus
Obdormiens patiendo,
In sepulcro soporatus,
Mortem vicit resurgendo.
   Gloria tibi, etc.

Ego dormivi, etc.

   Ave mater, cujus partus
Nobis dedit in sanguine,
Ut signetur baptizatus
Divinitatis lumine.
   Gloria tibi, etc.

Signatum est, etc.

   Ave mater, cujus nos filius
Scuto bonae voluntatis
Induit propitius,
Lux immensae majestatis.

Scuto bonae, etc.

   Ave thronus Deitatis,
In quo Deus majestatis
Dignatur homo fieri.
   Unde nostras animas
Eripuit in gratia;
Et quas effecit liberas,
Salvas fecit in gloria.

Convertere, etc.

Ave mater, cujus partus
Sua facit justitia
Ut in nobis Patris ejus
Sint justa adjutoria.

Justum adjutorium meum a Domino.

   Ave nostra advocatrix,
Atque vitae reparatrix:
Cujus partus super ipsos
Dominus est coeli thronos.

Quoniam elevata est, etc.

   Ave Sion, in qua Deus
Habitavit homo factus:
In quo sperant enixius
Qui noverunt nomen ejus.

Et sperent in te, etc.

   Ave Virgo singularis,
Placens aula virginalis,
Cujus in templo Dominus
Et in coelo sedes ejus.

304 Dominus in templo, etc.

   Ave, cujus in filio
Salutem Pater posuit,
In quo sicut in unico
Fidem nostram constituit.

Ponam in salutari, etc.

   Ave, de cujus filia
Salutari Dei Patris,
Exsultamus in Domino,
Qui bona tribuit nobis.

Exsultavit cor meum, etc.

Ave nostra advocatrix,
Captivorum liberatrix,
De qua Sion Emmanuel
Salutare fit Israel.

Quis dabit, etc

   Ave, cujus mons filius.
Dei Patris est unicus,
In quo sancti requiescunt,
Qui veritatem diligunt.

Domine, quis habitabit, etc.

   Ave regina virginum,
Mater Virgo post filium,
Cujus partus haereditas
In laetis est praeclara.

Funes ceciderunt, etc.

   Ave mater, quem praedicat
In te nostra mortalitas,
Quia tuus mirificat
Partus misericordias.

Mirificat misericordias, etc.

   Ave, quam laudant spiritus,
Cui virtus omnis concinit,
De cujus coelo Dominus
Nube carnis intonuit.

Et intonuit, etc.

   Ave, cujus virgineo
Deus processit thalamo,
Dotali nobis gratia
Se praebens in sponsalia.

In sole, etc.

   Ave Sion, de qua Deus
Nos tuetur incarnatus,
Memor nostri libaminis
In pace sui corporis.

Memor sit, etc.

   Ave mater, cujus partum
Coelestis Pater unicum
In saeculum dat gentibus
In benedictionibus,

Quoniam dabit, etc.

   Ave mater, cujus partum
Panem vitae nobis factum,
Pingues terrae ex quo vivant
Et manducant et adorant.

Manducaverunt, etc.

   Ave nostra advocatrix,
Cujus partus mensa Patris [Col. 1039]
Est nobis consolatio,
Ne frangat tribulatio.

Parasti in conspectu, etc.

   Ave Regina gratiae,
Cujus partus Rex gloriae
Rex est virtutum Dominus,
Lux de luce Christus Deus.

Quis est iste, etc.

   Ave, cujus virgineo
Processit ex sacrario,
Una salus omni mundo,
Dulcis Deus, rectus homo.

Dulcis et rectus, etc.

   Ave nostra advocatrix,
Et lapsorum reparatrix,
De qua Deus factus homo.
Solus stetit in directo.

Puer meus, etc.

   Ave mater cujus sponsus
Et creator et filius,
Deus illuminatio,
Salus est et protectio.

Idem.

   Ave mater redemptoris,
Caro cujus effloruit,
Quando passus gustum mortis
De sepulcro resurrexit.

Et refloruit, etc.

   Ave mater castitatis
De qua Deus majestatis
Scripturarum voces pluit,
Et virtutes intonuit.

Vox Dei super aquas, etc.

   Ave mater, cujus partus
Resurgendo nobis factus
Matutina laetitia,
Nostra spes est, et gloria.

Ad vesperum, etc.

   Ave coelestis domina,
Cujus partus justitia
Est nostra liberatio,
Et in Deum protectio.

Esto mihi in Deum, etc.

   Ave mater singularis,
Cujus haec est fecunditas,
Qua beatis viris,
Omnis remittitur iniquitas.

Idem ipse.

   Ave stella virginalis,
Cujus partus singularis
De cythara nos docuit,
In cruce quando obiit.
   Ipsi tunc bene psallimus
Decem chordis psalterii;
Ad ipsum cum referimus
Decalogum mysterii.

Confitemini Deo in cytharis, etc.

   Ave mater, cujus partus
Cibus vitae nobis factus,
Gustare dedit mentibus
Quam suavis est Dominus.

Benedicam Dominum, etc.

   Ave mater, cujus partus
Salus nobis est effectus;
Effusa datur framea,
Quae scidit nostra vulnera.

Effunde frameam, etc.

   Ave mater, cujus partus
Torrens summae voluptatis
Verbum Patris homo factus,
Fons vitae est splendor lucis.

Inebriasti me, etc.

   Ave coelestis janua,
Qua processit Emmanuel,
Cujus lumen justitia,
Judicium meridies.

Et educet quasi, etc.

   Ave mater, quae gaudium
Peperisti fidelium,
Ante quem desiderium.
Manet se diligentium.
   Per ipsam noster genitus
Patri non est absconditus,
Dum se facit advocatum,
Pium praebens exauditum.

Domine, ante te, etc.

   Ave mater, de qua nostra
Processit exspectatio.
In qua nostra substantia
Patris consedit solio.

Et nunc quae est, etc.

   Ave mater, cujus partus
Se pro nobis holocaustum
Fecit Deus caro factus,
Solus nostrum remedium.

Holocaustum improperium, etc.

   Ave mater, cujus partus
Nostras sanavit animas,
Solus potens advocatus,
Agens causas, solvens culpas.

Ego dixi Domine, etc.

   Ave mater castitatis,
Cujus laudes sonus fiunt epulantis,
Scripturarum cibi dulces,
In voce confessionis.

In voce exsultationis, etc.

   Ave mater pietatis,
Cujus partus est altare Dei Patris.
Laetificans intuitus
Juventutis nostrae mentis.

Et introibo, etc.

   Ave, quae Patris brachium
Peperisti Jesum Christum,
Cujus illuminatio,
Vultus Dei fit visio.

Sed dextera tua, etc.

   Ave, cujus visceribus
Deus Pater ingenitus
Eructavit verbum bonum,
Scilicet unigenitum.

Idem

   Ave, cujus altissimus
Sacravit tabernaculum,
Paternae lucis radius
Factus nobis remedium.

Fluminis, etc.

   Ave mater, cujus partus
Nostra salus est effectus,
Unde clamat nobis Psalmus,
Plaudite gentes manibus

Idem.

   Ave coelestis mansio,
De cujus templi medio
Suscepimus incarnatam
Dei misericordiam.

Suscepimus, etc.

   Ave coeli introitus,
Divina habitatio,
Cujus est nobis filius
Et frater, et redemptio.

Frater non redemit, etc.

   Ave Sion gloriosa,
De qua nobis manifesta
Fit carne Verbi facies
Decoris Dei specie.

A solis ortu, etc.

   Ave coelestis janua,
Qua Dei Patris unica
Processit nobis reddita
Salutaris laetitia.

Redde mihi, etc.




PARS II PSALTERII B. MARIAE VIRGINIS.


   Ave mater, cujus partus,
Ut oliva fructifera,
Patibulum crucis passus,
Totus fluxit in gratia.

Ego autem, etc.

   Ave mater, cujus partus
305 Sine culpa fuit unus,
Qui nec traxit origine
Culpam natus ex Virgine.
   Ave mater, cujus partus
Coelestis Patris unicus
Nobis voluntarium
Est factus sacrificium.

Voluntarie, etc.

   Ave, ex qua Christus ortus
Vespere Pascha docuit,
Ad Pilatum mane ductus
Veritatem nuntiavit.
   Meridie crucifixus
A Patre est exauditus;
Et moriens mortem vicit,
Qui de morte resurrexit.

Vespere et mane, etc.

   Ave Regina virginum,
Laetitia fidelium, [Col. 1041]
Quae peperisti gaudium
In lumine viventium.

Quoniam eripuisti, etc.

   Ave, cujus est filius
Super coelos exaltatus,
Et ipsius gloria
In omnia terrestria.

Exaltare super coelos, etc.

   Ave, de qua natus
Utique est justus fructus,
Judicans eos in terra,
Ut exaltet ad aeterna.

Et dicet homo, etc.

   Ave, cujus in arcanis
Incarnatum Verbum Patris,
Et cucurrit sine culpa,
Et direxit in gloria.

Neque iniquitas, etc.

   Ave, de qua Patris Verbum
Causa nostri caro factum,
In Idumaeam gentium
Extendit calceamentum.

In Idumaeam, etc.

   Ave mater, cujus solus
Deus et homo filius
A finibus terrae clamat,
Dum nos sibi membra sonat.

A finibus terrae, etc.

   Ave mater, cujus partum
Semel est Deus locutus,
Dum Verbum Patris unicum
Tuus est vere filius.

Semel locutus est, etc.

   Ave stella coelestium,
Pariens lucem gentium
Partum cujus adoramus,
Dum de luce vigilamus.

Idem.

   Ave justorum gaudium,
In cujus sperant filium,
Et laudantur recti corde,
Ut laetentur in requie.

Laetabitur justus, etc.

   Ave Sion illa pacis,
In qua decet hymnus Deum,
Aulam tuae castitatis
Qui sibi fecit thalamum.

Idem.

   Ave, de cujus filio
Jubilamus Deo Patri,
Psalmos damus et laudamus,
Et in Psalmis jubilamus.

Idem.

   Ave terra, quae dedisti
Fructum Deo confitendi,
Cujus est benedictio
Vera sui cognitio.

Ut cognoscamus, etc.

   Ave templum Hierusalem,
Habens coelestem speciem,
A cujus sanctuario
Processit Patris visio.

Confirma hoc, Deus, etc.

   Ave, per quam salva
Fit confitens Sion nostra
Et quibus datur gratia,
Inhabitabunt in ea.

Quoniam Deus salvam, etc.

   Ave, per cujus filium
Deus in adjutorium
Pater festinans gentium,
Intendit ad adjuvandum.

Idem.

   Ave secretum Virginis,
Quo processit lux luminis,
Et adjecit super omnem
Jesus Christus laudem.
   Pater enim potestatis
Cunctas creans innotuit;
Pater vero dulcedinis
In Christo nobis claruit.

Ego autem semper sperabo, etc.

   Ave vellus puritatis
In quo Deus majestatis
Inundans tanquam pluvia
Distillavit in gratia.

Descendet sicut, etc.

   Ave, cujus est filius
Rectis corde bonus Deus,
Qui in eum convertitur,
Plenos dies consequitur.

Ideo convertetur, etc.

   Ave terra virginea,
In cujus Deus medio
Salutis est mysteria
Operatus in Filio.

Deus autem Rex noster, etc.

   Ave potens virtutibus,
Cujus in cruce Filius
Exsultans justi cornua
Peccati fregit vincula.

Et omnia cornua, etc.

   Ave, cujus est Filius
Notus in Judaea Deus,
In Israel nomen ejus
Magnum recte credentibus.

Idem.

   Ave mater, ex qua notam
Fecit Pater manum suam,
Et populos in brachio
Redemit unigenito.

Notam fecisti, etc.

   Ave mater, de qua nobis
Angelorum natus panis
Nos revocat et reficit,
Et in seipso perficit.

Panem angelorum, etc.

   Ave Regina gaudii,
Cujus coelestis filii
Christianus est populus,
Et oves pascuae ejus.

Nos autem populus, etc.

   Ave, de qua Deus summus
In sinu Patris unicus,
Qui sedet super Cherubim
Apparet coram Effraim.

Qui sedet, etc.

   Ave, ex qua Christus
Non est nobis recens Deus,
Qui Deo Patri Filius
Est aeterno coaeternus.

Audi populus, etc.

   Ave cujus est filius
Deus Deorum Dominus,
Solus Deus dijudicans,
Et in se beatificans.

Idem.

   Ave stella paradisi,
Mater illius filii
Qui solus est altissimus,
Et nomen ei Dominus.

Et cognoscant, etc.

   Ave stella virginalis,
Cujus partus lator legis
Est in sinu Dei Patris,
Dator benedictionis.

Etenim benedictionem, etc.

   Ave terra benedicta,
Sanctificans mysteria,
Cujus sacra fecunditas
Dei Patris est veritas.

Veritas, etc.

   Ave mater, cujus partum
Omnes gentes verum Deum
Adorant et glorificant,
Confitentur, magnificant.

Inclino, etc.

   Ave coelestis civitas,
Cujus Deus fecunditas.
Ave Sion, in qua natus
Est fundator ipse tuus.

Nunquid Sion, etc.

   Ave mater veri Dei,
Qui pro nobis est mortuus,
Portas confregit inferi,
In mortuis liber solus.

Aestimatus sum, etc.

   Ave coeleste lilium,
Per florem cujus unicum
Fidelibus est aeternum
Testamentum dispositum.

Disposui, etc.

   Ave, cujus est filius
Refugium nobis factus,
Per carnis contubernium, [Col. 1043]
Quod est vitae remedium.

Idem.

   Ave splendor singularis,
Cujus virtus virginalis
Fecit nobis altissimum
Deum Patrem refugium.

Dicit Domino, etc.

   Ave bonum virginale,
Quod Domino confitemur,
Cum Virgine peperisse
Deum verum profitemur.

Idem.

   Ave decor virginalis,
Quem Verbum Patris induit;
Cum de fonte castitatis
Nostra carne se praecinxit.

Idem.

   Ave mater, cujus partus
Ultionum Rex Dominus,
Libertatem plene egit,
Cum de morte resurrexit.

Idem.

   Ave mater puerpera,
Cujus regali filio
306 Jubilamus in gratias
Deo salutari nostro

Idem.

   Ave, de cujus filio
Cantamus novum canticum,
Cujus carnis commercio
Salus est facta gentium.

Idem.

   Ave mater gloriosa,
Lux solaris, clara stella,
De qua justus, lux, est orta,
Rectis corde laetitia.

Lux orta est, etc.

   Ave mater, qua processit
Qui fecit mirabilia
Cujus sibi non salvavit
Sua virtute dextera.

Salvavit, etc

   Ave Regis sacrarium,
Cujus honor judicium,
Pedum cujus est scabellum
Sumptae carnis indumentum.

Exaltare, etc.

   Ave cujus fecunditas
Est divina suavitas,
Cujus misericordia
Est in aeterna saecula.

Laudate nomen ejus, etc.

   Ave mater gratiarum,
Quae peperisti Dominum:
Ipsi misericordiam
Cantamus et judicium.

Idem.




PARS III.


   Ave, per quam Sion nostra
Videbitur in gloria;
Cujus partus sunt opera
Omnis simul creatura.

Quoniam aedificavit Dominus, etc.

   Ave, cujus sacrariis
Ille processit filius,
Cujus est admirabilis
Omni loco dominatus.

Benedicite Domino omnia opera ejus in om., etc.

   Ave, de cujus intimis
Decorem Deus induit,
Et nostrae veste fidei
Ut lumine se vestivit.

Confessionem, etc.

   Ave stella Paradisi,
Cujus lumen adoramus,
In laudes tui filii
Alleluya dum cantamus.

Titulus Psalmi, Alleluya.

   Ave stella coelestium,
Alleluya fidelium,
Per quam Dei inter gentes
Nuntiantur omnes laudes.

Item Alleluya in titulo.

   Ave mater, cui redempti
De manibus inimici,
Induti stola gemina
Duplex dicunt Alleluya

Duplex Alleluya in tit.

   Ave mater, ex qua Deus
Deducitur incarnatus
In munitam civitatem,
Ecclesiae firmans fidem

Quia deducet, etc.

   Ave de cujus filio
Laudes Pater non tacuit,
Ipsumque de sepulcro
A mortuis suscitavit.

Idem.

   Ave David tu filia,
Ex qua nostra substantia
Sedet in Patris dextra,
Jesus Christus in gloria.

Idem.

   Ave Regina virginum,
Quae peperisti filium,
Qui factus est redemptio
A Patre missa populo.

Redemptionem, etc.

   Ave mater verae lucis,
Ex qua natus in tenebris
Lumen rectis corde Deus
Misericors est, et justus.

Exortum est, etc.

   Ave mater, cujus partus
Super gentes est excelsus,
Respiciens humilia
Et in coelo et in terra.

Quis sicut Dominus, etc.

   Ave mater, cujus partum
Non laudabunt in infernum;
Sed nos ipsi, qui vivimus,
Domino benedicimus.

Non mortui, etc.

   Ave mater, cujus partus
Deo Patri fit acceptus
In vivorum regione,
Qua vivunt ejus morte.

Placebo, etc.

   Ave mater, cujus partus
Salutari nos calice
Comparavit crucifixus,
Aqua simul et sanguine.

Calicem, etc.

   Ave, per quam confirmata
Dei misericordia
Veritatem prophetiae
Aperuit et gratiae.

Quoniam confirmata, etc.

   Ave mater, ex qua Deus
Illuxit Dei Filius,
Conceptus sancto Spiritu,
Et resurgens ex obitu.

Benedictus qui venit, etc.

   Ave mater per quam via
Immaculata patuit,
Qui a Deo flore
Virginitas effloruit.

Idem.

   Ave mater hujus partus,
Ad quem fide proclamamus,
Ut sit pius exauditor,
Ne valeat tribulator.

Idem.

   Ave mater, qua processit
Jesus Christus Emmanuel,
Qui non dormit, sed custodit
Verus protector Israel.

Ecce non dormit, etc.

   Ave mater hujus Regis,
Cujus sedes judicantis
Sedebunt in judicio,
Ad confitendum Domino.

Quia illic, etc.

   Ave mater, cujus partus
Deus in coelis habitat,
In sanctorum dum mentibus
Dulcedine sua regnat.

Idem.

   Ave, cujus in filium
Proclamat fides martyrum;
Nisi Deus adjuvisset,
Persecutor deglutisset.

Cum exsurgerent, etc.

   Ave, cujus in filio
Qui confidunt ex animo, [Col. 1045]
Ut mons Sion fiunt Deo,
In quo pacis est visio.

Idem.

   Ave, cujus in filio
Facti sumus consolati
Et replentur ex gaudio
Captivitate exuti.

Idem.

   Ave coelestis Domina,
Cujus fructus merces sumus,
Ejus morte pretiosa
Quia vitam recepimus.

Cum dederit, etc.

   Ave mater singularis,
Cujus partus Emmanuel,
Commercio suae carnis
Effectus est pax Israel.

Ut videas, etc.

   Ave mater summi Regis,
Cujus est benedictio
Vitae semper aeternalis
Sempiterna possessio.

Et non dixerunt, etc.

   Ave, cujus in filio
Haec est misericordia,
Ut fiat suo populo
Redemptio copiosa.

Quia apud Dominum, etc.

   Ave, cujus in filium
Verus jam sperat Israel,
Qui non elatus moribus
De se sensit humiliter.

Speret Israel, etc.

   Ave mater, Virgo pura,
Cujus partus homo Deus
Sedet in Patris dextera,
Deus David et filius.

Idem.

   Ave, cujus in filii
Habitamus sic ovili,
Sicut illa germanitas,
Quam regit una charitas.

Idem.

   Ave, cujus in filii
Inhabitamus atriis,
In ipsius quando fide
Dilatamur charitate.

Qui statis, etc.

   Ave mater, in qua Deus
Est ex Sion benedictus,
Qui habitat Hierusalem,
Pacis habens visionem.

Benedictus Deus ex Sion, etc.

   Ave, cujus in filio
Confitemur Patri Deo;
Quoniam fit in saecula
Ejus misericordia.

Idem.

   Ave, terra benedicta,
In qua cantatur canticum,
Quod in terra aliena
Cantari non est licitum.

307 Quomodo cantabimus, etc

   Ave, cujus filium
Dei Patris verum templum,
Prout decet, adoramus,
Dum credentes confitemur.

In conspectu, etc.

   Ave, cujus partus
In tumulo soporatus
Sicut diem noctem fecit;
Cum de nocte resurrexit.

Quia tenebrae, etc.

   Ave, cujus est filii
Pater virtus salutaris,
Agentis in die belli
Vim nostrae redemptionis.

Domine, Domine virtus salutis meae.

   Ave mater, cujus partus
Viam fecit singularis,
Donec peregit transitus,
Quibus vitam dedit nobis.

Cadent in retiaculo, etc.

   Ave mater, cujus partum
Exspectabant omnes justi;
Donec Pater genus nostrum
Retribuit ejus morti.

Educ de custodia, etc.

   Ave mater hujus partus,
Cujus nos ducit spiritus
In terram rectitudinis,
Terram resurrectionis.

Spiritus tuus bonus, etc.

   Ave mater, cujus partus,
Dum virtutes fulguravit,
Infideles principatus
Sua morte dissipavit.

Fulgura, etc.

   Ave mater, cujus partus
Laudabilis est Dominus,
Et magnitudinis ejus
Non est finis nec terminus.

Magnus Dominus, etc.

   Ave mater, cujus partus
Vere solvit compeditos;
Quia sola fides ejus
Illuminat mente caecos.

Dominus solvit, etc.

   Ave mater, cujus partus
Aedificat Hierusalem;
Dum clementer nos ad ejus
Coadunat visionem.

Aedificans, etc.

   Ave mater, cujus partum
Laudat illa Hierusalem,
Et suspirat in aeternum
Cujus fines dedit pacem.

Qui posuit fines, etc.

   Ave mater, cujus parius
Ex debita justitia
Laudant cives angelorum,
Laudat omnis creatura.

Laudate eum omnes angeli, etc.

   Ave, de cujus filio
Sion exsultant filiae;
Dum de ejus consortio
Sanctorum gaudent animae.

Exsultabunt sancti, etc.

   Ave mater, cujus partum
In tympanis meritorum
Sancti laudant ex gratia,
Mortificantes vitia.

Laudate Dominum in tympano, etc.




CONCLUSIO SALUTATIONUM.


   Ave gemma singularis,
Habens scripta mysteria
In aeterni Pontificis
Rationali posita.
   Ave lamina aurea,
In te ipsa circumscripta,
Nomen propitiabile,
Quod est indicibile.
   Ave sola virginitas,
Cujus Deus fecunditas,
Nostrum superhumerale
Divina fit ex virtute.

Postea dicenda est antiphona:

      Ave Regina coelorum, etc.

Post quam est haec altera.

   Gaude Dei genitrix Virgo immaculata;
Gaude, quae gaudium ab Angelo suscepisti,
Gaude, quae genuisti aeterni luminis charitatem,
Gaude, mater pietatis et misericordiae;
Gaude, sancta Dei genitrix virgo;
Tu sola mater innupta;
Te laudat omnis factura
Genitricem lucis;
Sis pro nobis, quaesumus, pia interventrix.
      Oratio: Deus qui de beatae, etc.



HYMNUS I IN LAUDEM S. DEIPARAE.


   O Maria, nomen bonum,
Nomen memorabile:
O nomen quod melius est
Quam multae divitiae!
   Balsamum aromatizans,
Thus mirae fragrantiae,
Flos aeternus, rasa senis,
Lignum semper viride.
   Stella solis claritatem
Suo vincens jubare
Semper mater, quia nunquam
Eris sine sobole. [Col. 1047]
   Speciosa, et suavis
Canticum laetitiae;
Praedicanda, et laudanda
Privatim et publice.
   Non hic tantum, sed in tota
Mundi latitudine,
Et in coelis, angelorum
Dulci modulamine.
   Quam amare nolle nullus
Potest sine crimine;
Cui placare, fide stare,
Et Deo est vivere.
   Dum nos tibi commendamus,
Vota nostra suscipe
Dum te proni salutamus
Quamvis hoc rarissime
   Ave tibi coram tua
Dicentem imagine,
Incorrupta et fecunda;
Noli me despicere.
   Coelum coeli, domus Dei,
Vas misericordiae,
Pronum vero tibi constat,
Et omnino facile.
   Ad quoscunque velis usus
Angelos transmittere
Quod exempla multa probant,
Quae longum est ponere.
   Ideoque sanctum nobis
Gabrielem dirige,
Qui te matrem Dei sui
Salutavit congrue.
   Atque sancto gravidandam
Praeconavit flamine,
Absque generatione
Naturalis copulae.
   Ipsum ergo ad te nobis
Causidicum tribue,
Uti tibi preces nostras
Dignetur suggerere.
   Coelestique corda nostra
Curet medicamine,
Quoniam sunt vanitati
Subdita superflue.
   Sed tu, mater gloriosa,
Miseris compatere,
Tendens autem, si quis petit
Sua vincula solvere.
   Nec dedignans miserorum
Aerumnas attendere:
Sed parata invocanti
Cuilibet succurrere.
   O patrona peccatorum;
Huc ad nos convertere:
Illustrato terras nostras,
Vultus tui sidere.
   Et ex illa sede tua
Domum istam respice,
Et commenda Salvatori
Locum hunc assidue.
   Ac benigne nostri memor
Nos a malis eripe:
Beneficiisque tuis
Incessanter refove.
   Qui nos tibi commendamus
Satis necessarie,
Implorantes opem tuam,
Super nos descendere:
   Pro peccatis quippe nostris
Tribulamur undique,
Et praevaluerunt in nos
Hostium insidiae.
   Qui nos dente genuino
Non cessant corrodere:
Heu miseri! cur sum natus
Tanta mala cernere.
   Mater pia, stella maris,
In hoc consolare me,
Et amico Dei magno
Nicolao condole.
   Et ancillae Dei piae
Cunegundi condole,
Cujus pene jam defecit
Honor Reipublicae,
   Esto ejus interventu
Custos hujus vineae,
Et circumdans eam muro
Rapientes ab igne.
   Palmites, quos produxi,
Benedic et protege:
Ipsa quippe te dilexit
Affectuosissime.
   Semper ardens esse tuae
Commoda Ecclesiae.
Ergo et tu servos ejus
Consequenter dilige.
   Consolare destitutos,
Lapsis manum porrige,
308 Et educ de luto fecis,
Et lacu miseriae.
   Nec nos mortis sempiternae
Comprehendant tenebrae:
Sed illustret mentes nostras
Lux coelestis gratiae.
   Dono cujus sordes tantas
Possumus evadere:
Quibus membra suus mundus
Polluit nefarie.
   Tu es enim mater Christi,
Suavis memoriae,
Ob quam nobis sunt apertae
Paradisi januae.
   Quae tam potens es in omni
Bonitatis opere,
Ut omnino sit beatum,
Qualis sis agnoscere.
   Benedictum nomen ejus,
Sanctum et terribile.
Qui per orbem tuum nomen
Fecit esse celebre.
   Per quam posset reis suis
Peccata remittere.
Semper quaeso, pia Virgo
Mei reminiscere.
   Semperque veritatis
Dona mihi obtine,
Ut me suo tueatur
Sacro moderamine.
   Sitque meae prece tua
Consolator animae,
Et infundat peccatrici
Oleum in lampade.
   Quo parata possit sponso
Coelesti occurrere.
Ave Virgo singularis,
Sumens hoc benigniter,
   Ave templum gratiarum
Omnium capabile:
Ave cujus peccatores
Pascunt eleemosynae.
   Gaude felix, et ex ipsis
Unam mihi tribue,
Ut sublata per hanc omni
Hostium formidine,
   Sine fine possim Deo
Gratias rependere.
Benedicant te per aevum
Virtutes angelicae.
   Et ad laudem Creatoris
Te in omni tempore,
Omnes sancti benedicant
Et tu me, et ego te.



HYMNUS SECUNDUS IN DIVERSIS BEATAE DEI GENITRICIS CANTANDUS SOLEMNIIS.


   Ave sponsa insponsata,
Per quam orbis prorsus lapsi
Facta est ereptio,
Ave per quam primae matris
Est Evae redemptio,
Sancta Maria, ora pro nobis.

Ave sponsa, etc.

   Altitudo cogitandi
Tu inaccessibilis,
Invisibile profundum
Angelorum oculis.

,
Sancta Dei genitrix, ora pro nobis.

Ave sponsa, etc.

   Omnia portantem portans,
Solium imperii
Tu stella demonstrans solem,
Sol diei mystici;
Occidentis astrum mundi,
Luminis conspicui,
Sancta Virgo virginum, ora pro nobis. [Col. 1049]

Ave sponsa, etc.

   Incarnationis divae
Uterus tu factus es.
Per quam renovatur omnis
Creaturae species,
Cum qua adoratur factor
Et origo omnium.
Angelorum Domina, ora pro nobis.

Ave sponsa, etc.

   Tu exstans initiatrix
Arcani consilii
Mirandorum verae Christi
Operum primitiae,
Dogmatum illius exstans
Tu fons et initium,
Coelorum Regina, ora pro nobis.

Ave sponsa, etc.

   Scala tu coelestis, per quam
Descendit ipse Deus,
Sponsa traducens terrena
Super coelestia.
Tu mater innupta omni
Honore superior,
Virgo perpetua, ora pro nobis.

Ave sponsa, etc.

   Daemonum forte lamentum,
Moeror et tristitia;
Angelorum, sed bonorum
Laus, decus, et gloria.
Electorum tu cunctorum
Satians laetitia.
Templum Domini, ora pro nobis.

Ave sponsa, etc.

   Generans perennem lucem
Et inaccessibilem;
Sophorum super ascendens
Omnium scientiam;
Animarum tu sanctarum
Splendor et prudentia.
Sacrarium Spiritus sancti, ora pro nobis.

Ave sponsa, etc.

   Civicam vitae coronam
Fructu ventris germinans;
Possidens divinitatem,
Et in ea pullulans;
Nutricans humanitatem,
Et eam agricolans,
Tu sola sine exemplo, ora pro nobis.
Virginitas illa, cui sunt sua salva sigilla,
Et fecunda tamen, det nobis dulce juvamen.




[Col. 1049]
S. ANSELMI VERSUS DE PRAEDECESSORE SUO LANFRANCO.
[Col. 1049A]

Archiepiscopii non divitias, nec honores
Lanfrancus subiit, sed curas atque labores.
Natus in Italia, Papiensi de regione,
Civibus egregiis, et honesta conditione.
Monachus atque prior Becci fuit, hinc Cadomensis
Abbas; post praesul primas et Cantuariensis.
Totius Anglorum fuit Ecclesiae reparator,
Et Northmannorum nihilominus auxiliator.
Hujus doctrinam pars maxima senserat orbis;
Et commune fuit viduis solamen et orbis,
Claudis, contractis, leprosis, daemoniosis,
Surdis et caecis, nec non aliis vitiosis.
Post exhortamen non sprevit ferre juvamen;
Sed dum vixit, erat spes omnibus atque levamen.
Et quamvis epulae cum potu deliciosae, [Col. 1049B]
Et vestes fuerant sibi molles et pretiosae,
Ipse tamen tectus fuit asperitatis amictu;
Semper de vili vivens et paupere victu.
Verus justitiae, non falsus in ordine cultor,
Nequitiaeque fuit rectissimus et pius ultor.
Asper in elatos, nulli pro munere supplex,
Innocuisque bonis et nullo tempore duplex.
Castus et incestis parcendo subveniebat,
Justus et injustos tolerando corripiebat.
Sic alios curans, pastoris opus faciebat,
Sic se conservans, Domino per cuncta placebat. [Col. 1050A]
Hic vir tam sapiens, et in hoc luctamine fortis,
Non potuit tandem laqueos evadere mortis.
O quantos miseri tunc invenere dolores!
Et gens Anglorum, quantos amisit honores!
Quo gemitu clerus, quo fletu monachus orat!
Et quantus dolor est quo sexus uterque laborat!
Si quis confidit totum se dicere posse,
Hunc ego confirmo non totum dicere nosse.
Et qui Lanfranco se judicat aequiparandum,
Illum jure facit praesumptio vituperandum.
Sole sub undecima geminos subeunte dieta,
Felicis vitae sibi ponitur ultima meta.
Regum Rex aeterne Deus, rerumque creator,
Sis sibi perpetuus defensor et auxiliator.
Virgo Redemptoris mundi sanctissima mater, [Col. 1050B]
Illum conserva, ne spiritus atterat ater.
Omnes electi, precibus meritisque juvate
Lanfrancum vestris, et vobis consociate.
Vos quoque qui vitam gratanter adhuc retinetis,
Et spem venturae, donec superestis, habetis,
Hortor et admoneo quod eidem subveniatis,
Ut quod feceritis, post mortem percipiatis.
Nam qui propter eum supplex et sedulus orat,
Pro semet supplex et sedulus ipse laborat.
      Amen.




[Col. 1051]
DE VERBIS VENERABILIS ANSELMI.
(Edidit Marten. Ampl. Collect., t. VI, p. 987, ex ms. codice reginae Sueciae.)
[Col. 1051A]


[EPISTOLA. ]

Venerabilis Pater Anselmus, dum adhuc esset abbas Becci, quadam die dum nimium mente meditabatur, et nimium cogitando quasi cogitationibus suis perturbabatur. Cui dixit quidam monachus ejus qui forte praesens aderat: »Domine Pater, pro Deo rogo, dicite quid cogitatis, quia video vos cogitationibus vestris turbari.---Dicam, inquit. Ecce hoc cogitabam, si esset aliquis homo dives qui haberet gregem ovium, et vocaret puerum tam debilem et parvum ut lupus veniens facilius tam illum quam ovem aliquam asportaret, et illi oves suas commendaret custodiendas, ita tamen ut si quamlibet ex eis perderet. anima hujus pro anima illius iret, non valde timere deberet? Si autem uni cuilibet ipsarum ovium et forsitan infirmiori et stolidiori caeteras committeret [Col. 1051B] dicens: Ovis, habeto curam istarum ovium, et scito quia si perdideris aliquam earum, sanguinem ejus de manu tua requiram, et erit anima tua pro anima ejus, nunquid non timere deberet ovis illa? Quam securitatem habere posset? Ita est de me. Ego, inquit, ego sum puer parvus, ego infirma ovis et debilis, ego facilis ad rapiendum quasi quilibet alius, cui Deus credidit curam ovium suarum ut eas regam, custodiam, pascam, eo pacto ut si negligentia mea aliqua ex eis perierit, erit anima mea pro anima ejus, et sanguinem ejus de manu mea requiret Deus. Ideo timeo, ideo conturbor, quia scio [Col. 1051C] horrendum esse in manus Dei viventis incidere.« Et [Col. 1052A] frater propitius ait: »Domine, sit vobis Deus, quare talla cogitatis et dicitis? Nullus hoc cogitat quod cogitatis, ecce alii abbates gaudent et laeti existunt.« Respondit: »Fortassis Deus dedit illis securitatem, ideo jocundantur et hilarescunt; mihi autem non dedit, idcirco jure timeo, quia scio illum pecuniam suam exigere cum usuris ab iis quibus eam commisit.«



DICTA ANSELMI.

Judicium regale est judicium sponte quaesitum, monachi judicium imperatum. Abstinentia cujuslibet saecularis potentis ex propria venit voluntate. Abstinentia monachi ex praelati pendet arbitrio. Tristitia regis vel cujuslibet potentis est superba. Tristitia monachi [Col. 1052B] suavis est et compunctione plena. Tria sunt quae hominem faciunt honeste vivere inter homines: verecundia, silentium, modestia.

Quidam monachus Becci petebatur ad episcopatum Ecclesiae Belvacensis, cumque S. Anselmus abbas huic electioni assensum praebere nollet, et monachum suum petentibus non concederet, dixerunt petitores: »Domine, nos eligimus eum, non ipse se ingerit, quare non vultis concedere quod petimus?---Si, inquit, ipse Deus me eligeret, adhuc timerem, quia ipse per prophetam elegit Saulem, et per semetipsum Judam traditorem, qui ambo reprobati [Col. 1052C] sunt.




[Col. 1051C]
309-310 QUAEDAM DICTA UTILIA (G)*



COLLECTA EX DICTIS S. ANSELMI CANTUARIENSIS ARCHIEPISCOPI [(7) 2Kb] .
(Ex bibliotheca Vaticana.)

O homo, qui ex anima rationali et humana carne subsistis, conditionis miserae, repletus multis miseriis, miser et miserabilis; homo pauper, caecus, nudus, plurimis necessitatibus subditus, ad cor tuum revertere. Quid foris vagaris? Quid foris quaeris? Quid in carnalibus studes? Quid in saecularibus te [Col. 1053A] implicas? Quid in vanitatibus te involvis? Inferioribus delectaris, et ab omnibus interioribus et superioribus elongaris; per ea quae foris sunt diffunderis, et in his quae intra te sunt confunderis. Quanto magis ad mundum accedis, tanto longius a Deo recedis. Quanto magis foris es sapiens, tanto magis intus stultus efficeris. Quanto magis extra lucraris, tanto magis intus perdis. Quanto magis in iis quae foris sunt vagaris, tanto magis intus evacuaris. Quanto magis in temporalibus es sollicitus, tanto magis in spiritualibus es mendicus. Quid est quod omnia ordinas, et te ipsum non vis ordinare? Quid in omnibus es prudens, et circa temetipsum insipiens? Quid est quod omnia quae foris sunt sollicitus es bona facere, et temetipsum sinis semper esse malum et inutilem? Dormit in [Col. 1053B] te Spiritus Dei, et vigilat in te spiritus mundi? Vacat in te ratio, et viget in te sensus? Exstinguitur in te Spiritus Dei, et dominatur in te caro mundi? Fervet in corde tuo amor terrenorum et moritur in te amor aeternorum bonorum? Mundum diligis, et Deum derelinquis? Omnium recordaris, et tui ipsius oblivisceris? Quae super terram sunt desideras et diligis, coelestia vero non curas? Appropinquas ad interitum, et longe fis a salute? Curris ad diabolum, et prolongaris a Deo? Redi, redi, praevaricator homo, ad cor, quia loquitur Deus omnipotens pacem ei qui convertitur ad cor. Omnia mundi hujus tibi dedit Deus, et tu propter omnia relinquis Deum? Omnia propter te fecit Deus, et tu propter omnia dimittis temetipsum? Propter omnia quae occurrunt tibi dimittis Deum, et [Col. 1053C] idcirco omnia dimittent te. Propter creaturas relinquis creatorem, et ideo contra te insurgent omnes creaturae, quia offendendo Creatorem, offendisti omnem creaturam. Et ideo omnes creaturae, quae factae sunt in ministerium et utilitatem tuam, convertentur ad vindictam et poenitentiam tuam; et vae tibi erit sine fine, quia noluisti habere bonum sine fine.

Recognosce itaque, homo, recognosce temetipsum. Recogita quod nihil facis. Attende quod vilis et malus es. Plange, homo miser, plange, incessabiliter peccata tua. Dele lacrymis malitias et miserias tuas, quia voluntate propria peccasti. Displiceat tibi super omnia. Displiceat tibi toto corde, et continue [Col. 1053D] displiceat tibi, quod Dominum immensae majestatis, habentem potestatem omnis carnis, et mittere corpus et animam in gehennam, ausus fuisti offendere. Amarescat tibi amarissime cor tuum, quod Deum summum Patrem incomprehensibilis majestatis, misericordiae ineffabilis, qui benignus et misericors est super ingratos et malos, faciliter, voluntarie, libenter et delectabiliter offendisti. Totus displiceas tibi, ut possis totus placere sibi, qui est summus, verus et solus Deus, cui nemo placet, nisi qui sibimetipsi displicet; et nemo displicet, nisi qui sibimetpsi placet. Dissipat namque Deus ossa eorum qui hominibus placent, et quod altum et pulchrum est apud homines, abominabile est apud Deum. Mirum est de te, homo miser; ad mala quippe totus es avidus, totus [Col. 1054A] promptus, totus facilis, totus sapiens et mobilis, et totus sollicitus ad malum. Ad bona autem totus es durus, totus piger, totus incredulus, et rebellis es ad bonum.

Unde tibi hoc nisi a carne, quam tantum diligis et sequeris. Quia vero carnem sequeris, carnem diligis; et quia carnem sequeris, opera carnis facis, et cum ipsa punieris. Carnis tuae fructus est libido, concupiscentia, infirmitas, fragilitas et dolor. Vermis et putredo, putens et fetidus fetor. Tu ipse es tenebris ignorantiae sic excaecatus, ut nescias quid sis. Non attendis quo vadis, nec animadvertis factum tuum, neque insidias inimici et tentationes fraudulentas intelligis, totus negligens, nec cogitas quo tendere debeas. Viam nescis, et non inquiris, grandis [Col. 1054B] namque tibi restat via; sollicite quaeris cibum, vestitum, et requiem, et omnes carnis necessitates quando indiges; de vita vero et salute animae tuae semper tepens non curas, licet semper indigcas, plenus malitia et nequitia. Miser homo ut miserum corpus pascas et vestias, et carnis voluptatibus, quae post paucos dies a vermibus devorabitur, satisfacias, sollicitus laboras, curris et discurris, vigilas, somnum non capis oculis ut repleas ventrem, et pro anima tua, quae Deo praesentanda est in coelis, cur non sollicitus fatigaris; ut ipsam pascas bonis operibus, et induas virtutibus, ne appareat confusio nuditatis ejus? Homo tristis quaeris semper implere ventrem, et cur non pascis animam esurientem? De vase stercorum semper curas, et de Dei imagine cur [Col. 1054C] non curas? Pascis sterilem, et quae non parit, animam esurientem non satias bonis? Vae tibi est, quia anima tua propter famem in te deficit. Vae tibi, et vae tibi erit, quod reddis quae sunt Caesaris Caesari, et non reddis quae sunt Dei Deo; et ideo maledictus es a Deo, et confunderis ab eo. Vide, miser homo, vide, quia totum est vanitas, totum stultitia, totum dementia, quidquid cogitas, quidquid vis, quidquid loqueris, quidquid facis in hoc mundo, praeter id solum quod in Deum, et propter Deum, et ad honorem Dei facis. Quidquid sine Deo facis, totum est malitia et vanitas, quia nihil est bonum sine summo bono. Certe magis miseria hominis est cum illo non esse, sine quo esse non potest.
[Col. 1054D]

Vide, homo miser, quia ad imaginem et similitudinem Dei creatus es, et propter nimiam charitatem Domini nostri Jesu Christi morte turpissima redemptus et liberatus es, et ad videndam claritatem summi Dei sola inaestimabili misericordia sua vocatus es, et plurimis beneficiis ex quo esse coepisti, ab altissimo Patre totius veritatis ad vitam aeternam cum ipso habendam per unicum filium suum invitatus es. Miser homo, recognosce hunc honorem. Intellige dignitatem et honorem tuum, quo a tanta majestate honoratus es. Aeternus enim Deus et immensus creavit te, formavit te, et invitavit te. Maximus honor, et amplissimus a mor. Cognosce, o homo, honorem tuum, et curre, gratias agens, ad invitatorem, ne forte si ingratus ire nolueris, sed aut villa, aut [Col. 1055A] bobus, vel uxore te impedieris, iratus Dominus jubeat te succendi, et tibi ostium vitae aeternae in perpetuum claudatur. Cognosce ergo, o homo, honorem tuum, et honora Creatorem tuum. Sed heu! hodie recte potest dici de te, homo: Homo cum in honore esset non intellexit; comparatus est jumentis insipientibus et similis factus est illis. Dignum certe et justum est ut qui noluit esse socius angelorum, fiat similis jumentorum, et qui destruxit in se imaginem et similitudinem Dei, dignum est ut imago et similitudo jumentorum adhaereat ei. Cognosce ergo te, miser homo, cognosce te meliorem esse avibus, digniorem cunctis animantibus. Noli similis esse jumentis insipientibus, quae tantum vitam praesentem cogitant, quae tantum carnalia et corporalia appetunt, terrena et temporalia diligunt, quia nec alia sciunt.
[Col. 1055B]

Homo, non te subjicias carni, non sis amator mundi. Nec te sustineas esse filium diaboli, propter honorem potentissimi, sapientissimi et incomprehensibilis Patris tui altissimi Dei. Propter admirabile nomen Dei aeterni non te constituas adversarium et homicidam tui. Propter amorem benignissimi Dei [Col. 1056A] non te facias inimicum et contrarium omnipotentis Dei. Propter magnitudinem et dilectum Filium Dei Christum Dominum non te facias socium daemonum, et combustionem ignis aeterni, qui redemptus es pretiosissimo sanguine Agni immaculatissimi. Noli tantum pretium vilipendere, quod pro te Filius Dei dignatus est exsolvere, ne sempiternis involvaris incendiis. Tunc enim poenitentiam maximam habebis, sed sine remedio. Tunc dolorem inopinabilem patieris, sed sine fine tormentis plenus eris, nunquam tamen alleviaberis. Quia quisquis non flebit, flendi dum tempus habebit, aeterno luctu lugebit, sed sine fructu. Redi ergo ad te, redi, nec tardes converti ad illum qui te sua potestate fecit, sua sapientia redemit, sua inenarrabili bonitate ad se vocavit, et [Col. 1056B] exspectat adhuc quotidie, et coronabit. Quid quaeris extra illum? Quid? Quid desideras praeter ipsum? Quid tibi placet sine ipso? Ipse fecit omnia, ipse habet omnia, ipse est omnia. Quidquid bonum cupis, quidquid pulchrum quaeris, quidquid dulce et delectabile requiris, totum in ipso invenies, et in ipso perfrueris; si gaudere vis, ipse gaudium est, etc.



Exponente magistro Anselmo, haec collegit N. Amanuensis.
(Ex mss. Corbeiensi. s. 596.)

Deus solo verbo vel voluntate plasmavit hominem, non per angelum, ut quidam volunt. Et nota quod in aliis operibus ait Genesis: Dixit Deus, et facta sunt. Sed cum de creatione hominis loqueretur ait: Manus Dei fecerunt hominem; vel: Faciamus hominem [Col. 1055C] ad imaginem et similitudinem nostram, non quod tamen magis factus sit quam alia; sed ut ostendatur dignitas hominis, qui ab ipso summo Deo artifice non ab opificibus ejus, et cum consilio magno sic factus. Ad imaginem Dei dicitur esse, quia rationalis et sapiens ut Deus. Ad similitudinem ita. Deus unus est, non ut nos in quibus diversa, ut substantiae vel accidentia uniuntur in unum, sed ineffabili modo et in omnibus est, et omnia complet, et tamen pro rebus immutatur. Illis incisis, non inciditur; truncatis, non truncatur; augmentatis, non augmentatur; diminutis, non diminuitur; sordidatis, non sordidatur. Quod si quaeratur quomodo hoc potest sciri, anima est inde similitudo, anima ut in corpore pro quo inciso, non inciditur; augmentato, non augmentatur; imminuto, non imminuitur; et sic ut ad similitudinem Dei istud sciendum, quod Scriptura raro dicit hominem imaginem Dei, quod soli convenit Filio Dei, sed ad imaginem. Augustinus: Omnis [Col. 1056C] Adam, dum vult perverse esse similis, cadit in captivitatem, unde clamet ad eum a quo cecidit: Quis similis tibi? Est autem homo justus qui diligit inimicos, et benefacit eis, similis est Deo ad cujus imaginem factus est, qui solem suum facit oriri super justos et injustos, et pluit super justos et injustos; sed haec obedientia est, non superbia. Est ergo bene similis qui credit Deum summum esse, nullo egere, se vero non per se, sed apud Deum esse: qui vero per se vult esse ut Deus, a nullo est. Perverse vult similis esse, ut diabolus qui noluit sub eo esse; et homo qui. . . . servus noluit teneri praecepto, voluit ut nullo sibi dominante esset quasi Deus.



Magister Anselmus super versum illum: Decebat enim eum per quem omnia et ex quo omnia (Hebr. II, 10).
[Col. 1055D]

Deus omnipotens si nullam penitus creaturam fecisset, in seipso plene beatus esse potuit, quippe nullo indigens, sed sibimet usquequaque sufficiens. Volens autem ea summa bonitate creaturam beatificari, quod ipsius tantum cognitione et amore futurum erat, angelicas creaturas fecit a quibus laudaretur, non ut ei de laude eorum aliquid accresceret, sed ipsis. Porro eadem bonitate, ut laus imperfecta non esset, corpoream creaturam condidit ac beatificare voluit. Hac de causa spiritum rationalem corpori [Col. 1056D] indidit, qualiter bene regendo ipsum, simul cum corpore in Deo beatificaretur; et ita laus Dei ab omni creatura plena esset. Inde est quod omnia laudare Deum dicuntur, dum rationales creaturae, angeli scilicet et homines, miram Dei potentiam et bonitatem tam in se, quam in caeteris creaturis nitantur et laudant. Sic ergo Apostolus ait: Propter eum omnia, scilicet laudandum et glorificandum, et per eum omnia nihil, scilicet superflue. Quod si verum est, imo quia verum est, hominem ad gloriam duci [Col. 1057A] necesse est: quae cum necessitas non aliunde quam ex maxima Dei, quam praediximus, bonitate descendit, homo a peccato suo perditus est. Ergo ad gloriam non ducitur, ergo ipse non laudat; consequenter igitur corporea creatura non laudat; otiose igitur facta est. Quod si ita est, ergo nec ipsi angeli plene laudant, cum numerus eorum sit diminutus. Ut autem haec omnia inconvenientia ab ipso quo procedunt fonte supprimamus hominem perditum ad gloriam duci constituamus, cujus gloriosae salvationis ordinem, ipso auctore adjuvante, videamus. Deus hominem ipsum sic in medio condidit, ut si obediens ei existeret, paracta obedientia, sine interposita morte de mortali immortalis fieret, sin autem de mortali in mortem praecipitaretur. Persuasus ergo a [Col. 1057B] diabolo, juxta terribilem Dei comminationem de mortali mortuus factus est, et juste a diabolo possessus cui sponte consenserat. Voluit tamen eum Deus requirere, quia licet sponte, aliena tamen cecidit persuasione. Diabolus vero requiri non debuit, quia in naturae suae firmitate per se ipsum, nulla extrinsecus persuasione cecidit. Oportuit ergo ut auctorem salutis haberet, per quem justa ratione ad Deum rediret. Videamus ergo quis ille auctor esse potuerit. Si Deus simpliciter esset, poterat quidem diabolum vincere, hominem eripere; sed haec sola jam esset potentia, non ratio justitiae, si diabolo, qui mortis habebat imperium, sicut ait Apostolus, quamvis rem alienam injuste invasisset, tamen sponte [Col. 1057C] assentientem juste obtinenti hominem sic subditum auferret. Si homo simplex esset, quomodo in natura corrupta resisteret, qui in meliori statu positus, tam facile succubuit? Hic notandum est quia gratia Dei vim non infert libero arbitrio. Rursus, si hanc pugnam angelus insumeret, quare propterea diabolus [Col. 1058A] victus etiam hominem amitteret, ratio non esset. Sed nec angelus in homine hoc poterat, quia si in sua simplici et forti natura infirmus inventus est, multo magis infirmae huic naturae, humanae videlicet, admistus debilis inveniretur. Oportet ergo ut auctor ille salutis Deus in homine sit, qui ex hoc quod Deus est, possit; ex hoc quod homo, debeat congruo multum ordine; ut sicut diabolus mala fraude primum rem invasit alienam, ita Deus bona, ut ita dicamus, fraude rem suam efficeret per gratiam: et sicut homo ille propria libertate succubuit, ita homo iste ex arbitrii libertate diabolo resisteret: quem et pati oportuit, ut diabolus in eo peccaret in quo culpam non reperit illum puniendo. Hunc quippe, sicut et caeteros, omni genere tentationis aggressus est, blandis [Col. 1058B] primum, ut draco, deinde asperis, ut leo: ad ultimum occidit; et sic justissime omne suum in homines dominium perdidit, dum se ultra licitum extendit. Unde adhuc lex communis habet, ut debitum perdat qui plus quam debitum exigit. Sicut ergo in ipsum qui ei non consensit, jus amisit, ita in omnes filios ejus qui ejus innocentiam imitantur. Nunc vero iste in morte remanere non debuit, quia hoc modo nec sibi nec alteri profuisset. Per passionem ergo consummandus erat, ut ita suos sequaces consummaret; et hoc est quod Apostolus ait: Decebat, etc. Singulos passus nota. Decebat multos filios in gloriam adducere eum, scilicet Patrem, propter quem, scilicet laudandum et glorificandum, facta sunt omnia; et hoc dando auctorem salutis, scilicet [Col. 1058C] Christum, et hunc dando passioni, et sic consummando. Quem ordinem si diligenter attendis, videbis hominem debuisse salvari, etiamsi nullus angelus cecidisset.


[Col. 1057C]
SANCTI ANSELMI CANTUARIENSIS ARCHIEPISCOPI OPERUM PARS TERTIA EPISTOLARUM LIBRI QUATUOR.




[Col. 1057C]
311 MONITUM.

Sanctus Anselmus egisse se monachum per annos triginta tres cum Baldrico priori Beccensi ipse jam Cantuariensis archiepiscopus scriberet, ipsemet testatur in epistola 7 libri III, tribus videlicet annis absque praelatione, quindecim in prioratu, totidem in abbatia, e qua ad Cantuarienses infulas abductus est. Eo itaque ordine ipsius epistolas quatuor his libris seorsim dispositas habes. Primo libro continentur quas scripsit nondum abbas; secundo, quas dedit abbas; tertio et quarto, quas misit archiepiscopus. Quartum hunc, quem adjecimus, librum implent epistolae quae hactenus ineditae fuerunt, et quas ex diversis mss. deprompsimus.




[Col. 1059]
[EPISTOLAE.]



LIBER PRIMUS EPISTOLAS CONTINENS QUAS SCRIPSIT ANSELMUS NONDUM ABBAS.
[Col. 1059A]


EPISTOLA PRIMA AD LANFRANCUM. De ipsius in archiepiscopum electione gratulatur. Et ei scyphum amice donatum amice remittit.
[1 1Kb]

Suo domino et suo Patri, multum cum amore catholicis reverendo, et cum reverentia amando archiepiscopo LANFRANCO, frater ANSELMUS suus totus.

Gloria in excelsis Deo, qui [(1) 28Kb] fidei et sapientiae [Col. 1060A] vestrae lucernam in eminenti constituit candelabro, ut luceat omnibus, qui in domo ejus sunt. Oramus itaque omnipotentem Deum, ut illa sic ardeat, ut non consumatur 2 1Kb] ; sic luceat aliis, ut sibi nunquam exstinguatur; ut post suae lucis diuturnam Anglis impartitionem, transferatur ad divinae lucis aeternam cum angelis [3 1Kb] participationem. Sicut enim bona nostra, si qua sunt, esse vestra optamus; ita [Col. 1061A] vestra, quaecunque sunt, esse non nostra nequaquam putamus. Quamvis namque tot rerum inopinatae mutationes saepe vos mihi conentur subtrahere, nullatenus tamen poterunt ut non dicam cohaerentes animas nostras ab invicem distrahere, certe adhaerentem animam meam a vobis abstrahere. Quapropter, ut taceam quod vos scitis, et ego non dubito, quia quem interiorem si non geritis, minime potestis [Col. 1062A] fugere: utique enim, qui vos quocunque eatis prosequitur, et ubicunque maneat amplectitur, non penitus valetis deserere. Scyphum charum, quem chariori charissimi dedistis, sicut dominus Hernostus mihi retulit, velle vos hilari benignitate et amica confidentia dixistis. Donum igitur vestrum nequaquam vobis reddo, ne quomodo minus vobis reddar obnoxius; sed libentissime vobis dono, quod [Col. 1063A] id mundo charius possideo. Legant dilectissimi fratres nostri, qui vobiscum sunt, post litteras vestrae sublimitati directas, hanc brevissimam et sufficientem sibi missam nostram epistolam: desiderium vestri mihi semper crescit; et amor, cujus olim mihi conscii fuistis, nunquam decrescit.



312 EPISTOLA II [4 1Kb] . AD ODONEM ET LANZONEM. Sanctioris vitae normam a Lanzone rogatus praescribit.

Dominis, amicis, fratribus charissimis, ODONI [5 1Kb] et LANZONI, frater ANSELMUS Beccensis, vita peccator, habitu monachus; pro aeternis temporalia despicere, pro temporalibus aeterna percipere.

Quoniam verus amor, sicut laudabiliter impenditur, [Col. 1063B] sic irreprehensibiliter amando exigitur, puto me impudentem non esse, si meum erga vos aliquatenus vobis ostendo amorem, ut vestrum mihi possim aut acquirere, aut acquisitum reddere perfectiorem. Sed quoniam propter nimis disjunctam conversationem nullis aut obsequiis, aut saltem colloquiis ipsum de bonis cor meum potestis percipere, vel epistolaris salutatio sit vobis signum dilectionis vestrae memoriam in me vigere. Cum enim primum vestra reverenda fraternitas parvitati meae se notam fecit [Col. 1064A] per suam praesentiam, sic eam sibi anima mea charitatis amplexu alte impressit astringendo, ut ejus imaginem in se perspicuam exprimeret diligendo, per quam vos semper praesentes tenet etiam absistendo: unde licet rarus sit aspectus, non tamen rarus, sed continuus est affectus. Hactenus duobus spontanea charitatis est digesta salutatio, deinceps uni persolvetur debita exhortatio; uni quidem vestrum, quia ab uno est postulata, addicitur, sed duplici emolumento laboris gaudebo, si ab utroque velut sibi dicta accipitur. Equidem memini, domine mi, et amice et Lanzo, sanctum tuum bene vivendi fervorem, multis meum precibus postulasse teporem, quatenus suis cum commonitoriis litteris ad spiritualem accenderet amorem. Quod quoniam inconveniens [Col. 1064B] existimabam, ut frigidus calidum calefacere tentaret, utique volui recusare, sed rursus considerans quia frigido flatu fervens ignis augetur, non omnino quod petebas potui recusare. Quapropter cum hoc, quod a me poscis, ubique in sacris paginis multo melius possis invenire, et mansuetae gravitati tuae velim, ob sui reverentiam, quantum in me est, libenter obedire, sic inter utrumque incedam, ut primum studendi in sacra Scriptura tibi curam injungam; deinde in mea persona non ex [Col. 1065A] mea, sed ex ejusdem Scripturae sententia, pauca subjungam [(2) 1Kb] .

Moneo itaque et precor, charissime, quatenus, sicut scriptum est, Omni custodia serva cor tuum (Prov. IV, 23), nihil sit, quod mentem tuam a sui revocet custodia. Sollicite discutiat quid quotidie acquirat proficiendo; ne quid, quod absit! perdat deficiendo. Sicut enim in virtutibus difficilius est [6 1Kb] , aliquid non habitum conando assequi, quam desidia carere, ita gravius est recuperare quod per negligentiam amittitur, quam adipisci quod nondum quis habuisse cognoscitur. Semper igitur, dilectissime, praeterita quasi pro nihilo sic deputes, ut et illa ad quae profecisti tenere non [7 1Kb] contemnas; et his aliquid addere, licet per infirmitatem nequeas, tamen [Col. 1065B] per importunitatem semper contendas. Quoniam namque inter multos vocatos pauci sunt electi, certi sumus omnes, Veritate dicente: sed quam pauci sint, incerti sumus cuncti, Veritate tacente. Quapropter quicunque nondum vivit ut pauci, aut vitam suam corrigendo inter paucos se colligat, aut cum certitudine reprobationem timeat. Qui vero se de paucis esse jam judicat, non statim de securitate electionis confidat. Quippe quoniam nemo nostrum scit in quantam paucitatem redigantur electi, nullus utique novit si jam sit inter paucos electos, licet jam paucorum sit similis inter multos vocatos. Nullus igitur retro respiciendo penset quam multos in via coelestis patriae praecedat; sed indeclinabiliter in anteriora intentus [8 1Kb] , sollicite consideret si jam [Col. 1065C] pariter cum iis, de quorum electione nemo fidelis dubitat, incedat. Vide igitur, dilectissime, ne qualibet occasione [9 1Kb] timor Dei, quem concepisti, tepescat; sed semper quasi indeficienti studio ventilatus in dies fervescat, donec tibi in securitatem mutatus aeternam lucescat.

[(2*) 1Kb] Valde namque cavendum est, frater amantissime, illud quod multi, et non tam numero multi, quam sensu stulti, faciunt, qui quanto diutius vivunt, tanto majorem sibi spem vivendi nutriunt, et timorem festinantis mortis abjicientes, a proposito sanctae vitae deficiunt. Verum namque est quia [Col. 1066A] quanto diutius vixit aliquis, tanto brevius victurus est; et quanto fit longius a die nativitatis suae, tanto fit proprior diei mortis suae, et retributioni totius vitae suae. Sicut igitur [10 1Kb] vides per singulos dies in praeteritum vitam tuam crescere, ita certus esto spatium bene vivendi quotidie tibi decrescere. Esto itaque, amice mi, sollicitus, ut spatium vitae, quod tibi restat, quia nescis quam breve est, sic expendas, ut de die in diem sanctum mentis propositum [11 1Kb] ad meliora extendas, quatenus si quid te gravat bene vivere, quanto magis laborem tuum ad finem festinare, et te ad requiem et coronam appropinquare consideras [12 1Kb] ; tanto fortius instando, et laetius perseverando, viriliter confortatus proficias. Ab inceptis ergo nulla lassitudine deficias, [Col. 1066B] sed potius quae tibi expediunt, et quae nondum es aggressus, in spe superni auxilii pro amore felicis praemii incipias, ut ad sanctorum beatum consortium, Christo ducente, pervenias.

Excedit jam modum nostra epistola; sed ut illis pariter desinat, quibus communiter incoepit, attendite, duo amici mei; audite, ambo dilecti mei; tenete, rogo, finem fatuae meae allocutionis in memoriam mutuae nostrae dilectionis; fatuam dico locutionem, quod meum est; sed non sententiam, quod Dei est. Audite ergo, et ne propter id quod meum est id quod Dei est [13 1Kb] contemnatis. Si quando mundus in aliquo sui generis favore vobis ridet, nolite illi arridere: utique non ad hoc ridet ut in fine rideatis, sed ut sub principe suo irridente, cum ipso [Col. 1066C] lugente lugeatis. Potius ergo, quoties vobis riserit, risum ejus horrete, horrendo ridentem irridete, ut post irrisorem ejus irrideatis, et ipso lugente rideatis. Amici [14 1Kb] mei, nolite diligere mundum, nec ea quae in mundo sunt (I Joan. II, 15); veraciter enim scriptum est, quia mundus transit, et concupiscentia ejus (Ibid., 17); et quia amicus hujus saeculi inimicus Dei constituitur (Jac. IV, 4). Non habet fenum in cornu [(3) 21Kb] , aurum habet in cornu, sed posteriora videte; fenum habet [15 1Kb] in cauda; cauda ferit ille, cavete. Cavete, inquam, et valete [16 1Kb] .
[Col. 1067A]


EPISTOLA III [17 1Kb] . AD ROBERTUM MONACHUM. Ejus preces, et Anastasii commonachi amicitiam requirit.

Domino dilectissimo reverendo monacho ROBERTO, frater ANSELMUS Beccensis, inter sancte conversantes tantum minimus, sic in temporalibus velle aeternitatem, ut in aeternis nolit temporalitatem.

Cum considero, strenue miles Dei, et mihi charissime, cum considero tuae provectus strenuitatis [18 1Kb] et meae sterilitatem inertiae, vix suggerere sanctitati tuae praesumo mutuae nostrae mentionem amicitiae. Quia enim in cunctis tepidae vitae meae actionibus nihil est quod beneficiis tuae dilectionis possit compensari, 313 erubesco vel a te debitum amici exigere, vel [Col. 1067B] saltem amicum tuum nominari. Sed rursus, cum in reditum patriae supernae alios facile currere, me vero peccatis et tepore gravatum [19 1Kb] in eadem via vix moveri intueor, magna necessitate cogente, ad praecurrentes me ex intimo corde clamare compellor; non ut velocitas eorum praestolata lentum, reddatur tardior; sed ut tarditas mea a currentibus rapta, fiat velocior. Quapropter cum orationes meae tales sint, ut vel nihil vel parum prosint mihi, quas tuas esse proposui offerre non praesumo tibi; sed precor, ut fervore tuarum accendantur, quatenus efficaciter mihi prosint [20 1Kb] et tibi. Sic enim coram Deo vult cor meum, et sic ad Deum orat os meum: ut quidquid [21 1Kb] prodesse debet mihi, non minus prosit tibi quam mihi. Age ergo, vir venerabiliter amabilis et amabiliter [Col. 1067C] venerabilior; certus esto, dum vivo, de hac nostra voluntate, et sollicitus esto de perficienda in me, quae tua erit, charitate. Si enim oraveris pro proximo, scio verum esse quod tibi retribuetur; et si impetraveris, scito tuum esse quidquid mihi tribuetur. Quod ut efficacius efficias, precor, obsecro ut illi sancto viro Anastasio, cujus desiderabili societate frueris, me commendando quantum absentem potes, notum [22 1Kb] facias, ut et illum amicum tuum mecum communices, et me servum tuum cum illo participes. Quatenus ex hac die dum vivimus per te et tecum, et ego illum venerer amicum alterum Robertum; et ille possideat servum eumdem Anselmum. Quia enim non sum dignus, non audeo petere, quod tamen velle praesumo, ut ego velut alter Robertus [Col. 1067D] utar eodem Anastasio, et ipse me fruatur quasi altero Roberto: cujus bonus odor jam per multos hujus patriae suaviter diffusus, quanto delectabilius [Col. 1068A] animae meae fragrat; tante ipsa ad ejus amicitiam et notitiam ardentius flagrat. Quas jam, ex quo vitam ejus audivi, habeo et amplector, quantum possum; et oro oret et ipse mecum, ut tanto nobis crescant, quantum in Deo crescere possunt. Ambo, charissimi, valete. Obsecro, in Babylonia sentite idipsum, ut in Hierusalem participetis in idipsum. Non hoc dico quasi timens vobis aliquando discordiam venire, sed vere cupiens a vobis nunquam concordiam abire.



EPISTOLA IV. AD GONDULPHUM. Etsi infrequentius scribat, non tamen oblivisci ejus, ad quem esset frequentius scribendum.

Domno reverendo, fratri charissimo, amico certissimo, domno GONDULFO, frater ANSELMUS salutem.
[Col. 1068B]

Cum tibi propono scribere, anima dilectissima animae meae, cum tibi propono scribere, incertus sum unde potissimum exordiar allocutionem meam. Quidquid enim de te sentio, dulce et jucundum est cordi meo: quidquid tibi opto, id est quod optimum excogitat mens mea. Talem enim te vidi, ut quomodo tu scis te diligerem; talem te audio, ut quomodo scit Deus te desiderem: unde fit ut quocunque tu vadas, amor meus te prosequatur; et ubicunque ego remaneam, desiderium meum te complectatur. Et eum rogitas me tuis nuntiis, hortaris me tuis litteris, pulsas me tuis donis, ut memor sim tui: Adhaereat lingua mea faucibus meis si non meminero tui (Psal. CXXXVI, 6): si non proposui Gondulfum in praecipuis amicitiae meae. Non hic dico Gondulfum laicum meum patrem, sed Gondulfum monachum, [Col. 1068C] nostrum fratrem. Qualiter namque obliviscar tui? Is enim qui cordi meo velut sigillum cerae imprimitur, quomodo memoriae meae subtrahetur? Praeterea cur, sicut audio, tanto moerore quereris quod nunquam litteras meas videas, et tanto amore quaeris ut eas saepe accipias, cum meam conscientiam tecum semper habeas? Te quippe silente, ego novi quia diligis me; et me tacente, tu scis quia amo te (Joan. XXI, 16). Tu mihi conscius es quia ego non dubito de te; et ego tibi testis sum quia tu certus es de me. Quoniam igitur nobis nostrarum conscii sumus conscientiarium de invicem, hoc tantum restat ut ea quae erga nos sunt mandemus ad invicem, ut pariter vel gaudeamus, vel solliciti simus [Col. 1068D] pro invicem. Quae autem erga me sint, et pro quibus te velim mecum gaudere, vel esse sollicitum, melius disces per hujus schedulae latorem, quam per [Col. 1069A] epistolae scriptorem. Saluta dominum Lanfrancum juvenem nepotem reverendi domini et Patris nostri Lanfranci archiepiscopi, et offer eis fidelis nostri servitii voluntatem. Quoniam enim tam propinquus et dilectus est ejus quem sic amando veneror, et venerando amo, ut amem quod amat, et quia mores ejus amabiles audio: si dignatur et ei fidelitatem nostram offero, et ejus amicitiam expostulo. Saluta domnum Osbernum qui vobiscum est, sicut dilectum fratrem nostrum pro Osberno defuncto dilectissimo meo, ut rogem te et omnes amicos meos, quam scio sermone minori, et quam possum affectu majori, ubicunque Osbernus est, anima ejus anima mea est. Accipiam igitur in illo vivus quidquid ab amicitia poteram sperare defunctus, ut sint otiosi me defuncto. [Col. 1069B] Vale, vale, mi charissime, et ut secundum importunitatem tuam retribuam tibi, precor et precor, et precor, memento mei, et ne obliviscaris animae Osberni dilecti mei. Quod si te nimis videor onerare, mei obliviscere, et illius memorare. Domno Henrico misi alteram epistolam; sed commutatis vestris nominibus per omnia, et tua sit sua, et sua sit tua.



EPISTOLA V [23 1Kb] . AD HENRICUM. Se Henricum impensius amare propter bonos mores et religiosam conversationem: et quod amici absentia per obedientiam sustinenda est.

Domino et fratri charissimo HENRICO, frater ANSELMUS salutem.
[Col. 1069C]

Quanto, dilectissime, conversationem tuam erga cunctos [24 1Kb] ad morum honestatem cum religione sanctitatis in dies crescere mihi fama testatur: tanto utique cor amici tui desiderio videndi quod amando audit, et fruendi [25 1Kb] quod audiendo amat, inflammatur. Quoniam autem nos ad invicem non dissimiliter amari non ambigo, nosmet quoque ab invicem similiter desiderari non dubito. Quorum enim mentes in unam ignis dilectionis [26 1Kb] conflat, his non immerito molestum est, si eorum corpora locus conversationis disjungat. Sed quoniam sive vivimus, sive morimur, non nostri, sed Domini sumus (Rom. XIV, 8), plus est attendendum nobis, quod facit de nobis Dominus cujus sumus, quam quod nos volumus, qui nostri non sumus. Sic ergo servemus desiderium [Col. 1069D] fraternae charitatis, ut serviamus imperio supernae voluntatis, et sic exhibeamus obedientiam subjectionis, quam exigit omnipotens dispositio, ut retineamus affectum dilectionis, quam largitur divina distributio. Non enim melius Dei ordinationem nostrae utilitati [27 1Kb] valebimus contemperare, quam si in nostra dispositione [28 1Kb] ejus voluntati voluerimus [Col. 1070A] obtemperare [29 1Kb] . Denique quoniam utrique plures praesentes, quos ab iis dilecti pariter 314 diligimus, habemus; ipsis cum rationabili delectatione fruentes, eisdem non cum delectabili ratione fruendos aptemus: et ut quandoque cum praesentibus et absentibus amicis simul praesentes ipso Deo confrui possimus, instanter oremus. Cum enim superna ducente clementia ad patriam, ad quam anhelamus. veluti non eodem tramite perveniemus, eo laetiores quo quasi ex diversis exsiliis revocati conveniemus. Non sic hortor serenitatem tuam, charissime, timendo quod ita non facias, sed cupiendo quatenus ad id quod bene facis, indeficienter proficias. Commendo tibi domnum Herluinum dilectum et dilectorem nostrum, sicut ex ejus conversatione cognosces, [Col. 1070B] qui melius tibi quae sint erga me, et pro quibus tuam rogem dilectionem, poterit dicere, quam ego epistolari brevitate. Litteras, quas domno Gondulfo misi, mutato nomine, tuas et tuas illius puta. Quidquid enim dilectio nostra aut sese intimando, aut aliquid rogando scribit aut tibi, aut illi, hoc ipsum dicit et tibi et illi; sed quoniam pro dilectissima mihi anima Osberni defuncti fratris nostri, nec Deum orare, nec homines rogare possum quod mihi sufficiat; iterum inculco tibi quia quidquid domno Gondulfo pro ea scribo, tibi dico. Salutat te et domnum Gondulfum domnus abbas et tota fratrum nostrorum congregatio, gratias magnas agentes pro vestris donis, sed multo majores pro moribus vestris et studiis bonis. Vale, et animam Osberni alteram [Col. 1070C] meam, non ut ejus, sed ut meam habe.



EPISTOLA VI [30 1Kb] . AD HUGONEM. Instruit Hugonem ut praelati sui licet indisciplinati onus sustineat, nec ab eo discedat.

Domino merito sanctitatis reverendo, et fratri debito charitatis diligendo HUGONI frater ANSELMUS in hac vita sancte vivere cum prosperitate, in futura feliciter cum aeternitate.

Litteris vestrae beatitudinis breviter respondeo, quia in praesenti opportunitatem multa dictandi non habeo. Si cum eo cum quo vobis res est onus concorditer ferre non potestis, salubrius ambobus est, ut vos humiliter ab eo postulata et concessa licentia ab ipsius oneris sollicitudine quiescatis, quam sub [Col. 1070D] ipso pondere discordantes invicem, vos graviter laedatis. Quod si ipse vobis non concesserit, melius est vobis onus etiam inutiliter sustinere per obedientiam, quam projicere impatienter per inobedientiam. Et si experti estis quia consilio vestro non corrigitur, sed laeditur, melius etiam ut obmutescendo et silendo a bonis cum Propheta (Psal. [Col. 1071A] XXVIII, 10), secundum Apostolum, quod ex vobis est, cum omnibus hominibus pacem habentis (Rom. XII, 18), quam bona inutiliter loquendo occasionem maligno praebeatis. Nam quoniam non vobis, sed illi principatus curae commissus est, non a vobis exigitur, si, neglecto vestro consilio, pastoris culpa grex bene non regitur. Nec vobis tamen consulendum est, quandiu ipse vos non cogit a bono in malum divertere, ut subjectionem stabilitatemque, quam professi estis, audeatis, nisi eo concedente, migrando contemnere; si sub eo unumquodque consilium facultatemque bene vivendi vobis videtis suppetere. Quod si in aliquo vestris studiis et impedimento ejus praelatio, ut tamen viam salutis non obstruat, satius est ut occulto. Dei judicio, vestrisque peccatis vos [Col. 1071B] indignos [31 1Kb] majori gratia judicantes, in minoribus bonis humiliter sine peccato vivatis, quam ad majora per peccatum mortis tendatis. Non enim quis sponte mortem debet incurrere, nisi cum aliter pejorem mortem non potest evadere. Omnipotens Deus, et Dominus noster Jesus Christus admirabilis consiliarius (Isai. IX, 6), et magni consilii angelus sic doceat vos facere voluntatem suam, ut donet vobis videre gloriam suam, domine sancte et frater charissime.



EPISTOLA VII [32 1Kb] . AD GONDULFUM. Gratias agit Gondulfo propter beneficia ab eodem in Beccenses collata.

GONDULFO ANSELMUS.
[Col. 1071C]

Ideo tam amicus tam amico salutationem meam tam breviter praenotare volni, quia sic dilecto affectum meum opulentius intimare non potui. Quisquis enim bene novit Gondulfum et Anselmum, cum legit, Gondulfo Anselmus, non ignorat quid subaudiatur, vel quantus subintelligatur affectus. Quod ut quomodo velis intelligas tibi, quod est alteri mihi, existimo relinquendum, et ad exsecutionem epistolae stylum convertendum. Instat domnus Robertus et cogit domnum abbatem [33 1Kb] et me, et totam congregationem nostram, ut multorum beneficiorum tuae charitatis gratias tibi referamus: sed nos inviti hoc facimus, quia totius vitae tuae gratias in ore mentis assidue tibi et libentissime susurramus. In injuriam quippe tuam fieri videtur, si inter tot tua bona unum [Col. 1071D] hoc tacitis majoribus cum gratiarum redditione velut singulare praedicetur, vel si tuae charitatis propositum fomento laudum et inclinationum adhuc indigere judicetur. Denique sic te per supernam vivere gratiam amando optamus, optando oramus, orando speramus, ut eum aliquid in operibus tuae charitatis gratiis investigatur dignum, nihil in actibus tuae voluntatis laudibus inveniatur indignum. Quatenus vita tua non tantum amantium te linguas laxet, [Col. 1072A] quaedam laudanda exhibendo, quantum admirantium te voces lasset, se simul totam probabilem ingerendo. Et, dum ora laudantium inquirunt partes in quarum praedicatione aperiantur, incurrant totum, a cujus plenitudine obstruantur; sicque mentem tuam familiaris virtutum consuetudo, et consuetus amor quasi inebriando afficiat, ut non solum quidquid in actionem deprompseris, internum affectum sapiat, sed vel posse quemquam eamdem charitatem non sentire in se animus in te stupeat. Cui enim tale vivendi constat esse propositum, quo amplius in proposito succedit profectus, eo libentius non tantum admirantium favorem sectatur, quantum sectantium errorem miratur. Ut igitur tandem nostram, et ut credo, tuam sententiam super tuorum actuum acceptione propalemus, quidquid erga nos vel quemlibet [Col. 1072B] alium laudabiliter agis, gratissimum habemus; sed laudes ejus in illum diem, cum laudabuntur omnes recti corde (Psal. LXIII, 11), et cum laus erit unicuique a Deo, servandas censemus. Reverendum et diligendum dominum, et Patrem nostrum archiepiscopum Lanfrancum, et nepotem ejus, et dilectos fratres nostros, qui cum eo sunt, ex nostra parte, sicut tibi videtur, saluta. Praeterea quoniam omnes adhaerentes [34 1Kb] mihi adhaerent tibi cui adhaereo, quos tibi per domnum Herluinum mandavi nostrae penitus astringi velle familiaritati; eos interiori cubiculo memoriae tuae ibi, ubi ego assiduus assideo, quod et ipsi mecum precantur, colloca mecum in circuitu meo; sed animam Osberni mei, rogo, chare mi, [Col. 1072C] illam nonnisi in sinu meo. Vale, vale, amice ideo dulcissime, quia verissime; vale, et mei certe 315 servi tui, certe amici tui, certe dilecti tui si oblivisci non potes, reminiscere. Cum tibi loquor, Dominum Henricum alloquor. Ambo igitur valete.



EPISTOLA VIII [35 1Kb] . AD HERLUINUM. Exhortatio ad saeculi odium vehementer accendens.

Domino et fratri dilecto HERLUINO, frater ANSELMUS salutem.

Incoepisti, mi charissime, gustare quoniam dulcis est Dominus (Psal. XXXIII, 9). Cave ergo ne sic impleatis sapore saeculi, qui tibi opulenter affluit, ut evacueris sapore Dei, qui cito et furtim incautis defluit. Peasa, mi frater, saepissime et scito certissime [Col. 1072D] quia quos allicit dulcedo saeculi, eos occupat aeterna amaritudo; et quos attrahit suavitas Dei, eos satiat perpetua beatitudo. Certe verum est, non est falsum, verum, inquam, est, quod dicit Spiritus Dei [36 1Kb] per os amici Dei; quia amicus saeculi hujus, constituitur [37 1Kb] inimicus Dei (Jac. IV, 4); utique sic est: omnino [38 1Kb] est immutabile. Non sunt verba tantum audienda, sed est res terrifice metuenda. Si igitur non amas constitui inimicus Dei, horre exsecrando esse amicus [Col. 1073A] hujus saeculi. Amicus autem saeculi hujus est, quicunque saecularis delectationis amicus est. Rogo ergo te, amice, ne ames saecularia oblectamenta. Cum absunt, noli ad ea cor extendere; cum adsunt, noli illis cor apponere (Psal. LXI, 44): sed cum absunt, et cum adsunt, semper te velis ab illis abscondere. Si mundus, vel aliquid eorum quae sunt mundi, ridet tibi; noli arridere illi. Certe, frater, non ridet tibi, ut in fine risus tu rideas; sed simulat risum, ut te irrideat. Esto igitur, dilectissime, semper cautus, ut anticipes eum, et retorqueas fraudem ejus in eum; et cum ille tibi fallaciter ridet, tu veraciter irride eum. Et certe nunquam veracius irridebis illum, quam si, cum ipse riserit contra te, tu fleveris contra illum. Ad has quidem lacrymas [Col. 1073B] tanto studiosius te debes exercere, quanto melius est contra falsum risum ad modicum ex voluntate flere, quam sub vera irrisione in aeternum et necessitate [39 1Kb] lugere. Legat hanc epistolam domnus Gondulfus [40 1Kb] ; non ut faciat quod legit, sed ut legat quod facit. Quod si fervor ejus devotionis hanc epistolam vult esse suam, pro tuo nomine ponat suum, et sit sua. Ambo valete.



EPISTOLA IX [41 1Kb] . AD GERBERTUM ABBATEM Gratulatur abbati quod suo rogatu viduae afflictae succurrerit.

Domino et Patri venerabili abbati GERBERTO, frater ANSELMUS suus.

Sicut nobis credendum est quia ubi abundavit [Col. 1073C] peccatum, superabundavit gratia (Rom. V, 20), ita nobis faciendum est, ut ubi abundat miseria [42 1Kb] superabundet misericordia. Si enim ibi dilatatur gratia, ubi major est offensio, quomodo contrahetur misericordia, ubi major debetur compassio? Quoniam enim quae seminaverit homo haec et metet (Gal. VI, 7): Beati misericordes, quoniam ipsi misericordiam consequentur (Matth. V, 7). Hac itaque consideratione de vestra benignitate confidens ad sanctitatis vestrae me vestigia mente prosterno intercedens pro eadem vidua paupercula, cujus animam in tribulatione viduitatis et paupertatis misericorditer propter Deum refrigerastis; cum ei illud [43 1Kb] tantillum servitii, quod a paupercula vestrae magnitudini solvebatur, me interveniente, relaxastis. Precor igitur quanti valeo supplicationibus, [Col. 1073D] ut manum consolationis, quam ei porrexistis cum tantum viduitate et paupertate premeretur, nunc ne retrahatis; cum multiplicatis aerumnis, etiam dolore defuncti filii, anima ejus miserabiliter torquetur. Et quidem scio quia praesumptionis existimari queat, quod homuncio (cui nihil debetur, et qui [Col. 1074A] nihil retribuere potest) quidquam sua intercessione concedi quaerat. Si adeo mutuae dilectionis immensitas me, et praedictum fratrem filium ejusdem viduae, vita ejus hoc exigente, duos videlicet conglutinavit, ut eo defuncto, matri ejus me velim filium pro eo substituere; quatenus pro matre mea jam me non pudeat, vel importune sollicitum esse. Verum esto ut haec importunitatis meae impudentia a quolibet judicetur: dum vestrae benignitatis clementia a viduis et orphanis praedicetur, et a Christo, qui in illis recipiet et pro illis retribuet, approbetur [44 1Kb] .



EPISTOLA X [45 1Kb] . AD RODULFUM. Se nusquam dixisse quod non amplius ei suos libros praestarent: imo ad omnia ei praestanda sincere se [Col. 1074B] esse paratum.

Meritis et moribus reverendo domino, charitate et proposito dulcissimo fratri, domno RODULFO, frater ANSELMUS.

Litteras vestras, litteras, inquam, vere dilecti et vere dilectoris mei olim accepi, quae ex his quae interius a facie ferebant, pia compassione me compunxerunt; sed ex his, quae exterius a tergo gerebant, intolerabili moerore me vulneraverunt. Cujus livoris dolorem nisi prius per satisfactionem detersero, et noster animus ad ea, quae amica desiderat compassio, moerore languidus et pudore mutus deficiet, et nostra mens sinceritatis dicta, velut simulationis ficta, quasi jure despiciet. Omnino enim pati non potest mens vobis, et caeteris dominis nostris dilectissimis, [Col. 1074C] vestrae imo, quod libentius dico si dignamini, nostrae congregationis fratribus devotissima [46 1Kb] , omnino, inquam, pati non potest, ut vel suspicemini ex ore meo exiisse, quod non amplius vobis libros nostros praestabimus: hoc namque si unquam dicere potui, et vos credite, et ego confitebor me nunquam vobis amicum fuisse veracem, sed simulatorem fallacem. Quomodo enim, quantum ad me attinet, aliquid illis possum negare, pro quibus animam non dubitem dare? Quod tamen si qua mea non cruditas ventris, sed crudelitas mentis evomuisset, tam sublimi illud humilitate, tam admirabili patientia, tam submissa satisfactione et satisfacienti submissione retulistis, ut me nihil unquam simile dixisse profundius puderet, vel altius poeniteret. Litteras quoque, quae vobis [Col. 1074D] pro remittendis libris missae sunt, nec ita fieri jussi; nec ante recitationem eorum, qui libros attulerunt, ita factas esse scivi. Domino igitur abbate concedente, me volente, nullo fratrum resistente, nostro, pariter et vestro compensato commodo, libenter vobis quoscunque libros, vel potius quaecunque habemus, [Col. 1075A] mittemus quando exigetis; quos vero de nostris vos habetis, dimittemus quandiu indigetis. Delectabilius scripsissem charissimo meo in spirituali certamine anhelanti, et amici compassionem piis gemitibus provocanti, licet non indigenti, sed tamen cupienti qualem possem confortationem, quam, ne quid de me inimicum amicus crederet, mei excusationem. Sed quoniam et illud erit recuperabile, et hoc pati amico erat intolerabile, nec epistolaris [47 1Kb] angustia poterat in utroque affectus capere latitudinem, 316 distuli quod delectabat, ut excluderem quod laedebat. Adeo enim, frater dilectissime, de tuae puritate charitatis omni modo sum certus, ut si de mea erga te quidquam credideris imminutum, id te sine tristitia vel cogitare non posse nullo modo sim [Col. 1075B] certus. Quomodo igitur possum non transferre [48 1Kb] illum dolorem in animum meum; vel potius quomodo non dicam illum dolentem animum esse meum, qui sic dolet propter amorem meum? Rogo igitur, charissime, ut si quid deinceps audieris de me, quod erga te extra regulam videatur charitatis, non credat hoc indiscussum animus tuus alter meus, ne laedatur animus meus alter tuus. Saluta ex nostra parte omnes dominos meos fratres tuos: inter quos enim nullum invenire possum non dilectum, ex illis nullum eligere possum ut dilectum. Qui tamen diuturniori experientia plus tecum de mea confidant fidelitate, nec tuam, nec illorum latet sinceritatem. Vale tu, et valeant illi.



EPISTOLA XI [49 1Kb] . [Col. 1075C] AD EUMDEM. Rodulfum erigit, quem praepositurae negotia a frequentioris lectionis et orationis opere revocabant, et qui se illis imparem judicabat.

RODULFO, fratri vere dilecto, frater ANSELMUS.

Ut nec taceam animi affectu admonitus, quod dicere non audeo vestris litteris prohibitus, quem timui dominum meum vocare in salutatione, audebo saltem ostendere me servum ejus in epistolae prosecutione. In quam enim charitate diligo dominum Rodulfum ut fratrem meae non carnis, sed animae, in ipsa eidem servire paratus sum, ut servus. Quapropter si hoc me jubetis tacere, quod utique, ut ex conscientia loquar, mihi estis ex morum qualitate, [Col. 1075D] vel hoc mihi liceat confiteri, quod vobis sum ex prima voluntate. Taceat igitur frater Anselmus domino suo Rodulfo, et loquar fratri Rodulfo servus suus Anselmus [50 1Kb] . Litteras, frater charissime, tuae charitatis accepi, et in illis desiderium meum legi. Quod enim te charitas tanto desiderio succendit, ut ubicunque maneam, tu sis mecum; idem est quod cor meum flagrat, ut ubicunque sim ego, vivam tecum. Et ut tu petis a me consilium, ut ita possit esse, sic ego a Deo precor auxilium, ut aliter non [Col. 1076A] possit esse. Qui si nos audire dignabitur, talis sit, eo juvante, nostra cohabitatio, ut tota in vita nostra sit illi gratiarum actio. Quoniam autem nec ego, nec tu nostri sumus, sive enim vivimus, sive morimur, Domini sumus (Rom. XIV, 8); si aliter, quam velimus, disposuerit nos, qui novit melius nobis, quid placeat sibi, vel expediat nobis, patienter toleremus quidquid illi de nobis senserimus placere, si noluimus ipsi nos displicere. Quam enim brevis est vita nostra, tam prope est, ut de ipsius et nostra mutua praesentia jam non amplius divellenda congratulentur; si, ipso dante, in omnibus illi acquiescendo hanc ipsam brevitatem transcurrere vitae curemus. Interim tamen quaecunque nos locorum, vel propinquitas contineat, vel longinquitas distineat, [Col. 1076B] charitas semper unum de duobus nobis animum conficiat. Ad illud vero quod me tam sollicite rogas impetrare ab archiepiscopo Lanfranco, cum de Anglia venerit si mecum esse non poteris, respondeo quia sicut de te quod Deo gratius et tibi intelligo utilius desidero, ita conabor ut fiat, si potero. Interim hilariter, quod agis, age; quod operaris, operare: hilarem enim datorem diligit Deus (II Cor. IX). Quod vero per hoc quod agis, conquereris a legendi vel orandi te praepediri instantia, sit tibi hoc non modica consolatio, quia charitas operit multitudinem peccatorum (I Petr. IV, 8). In quo enim tu retraheris, alius attrabitur; in quo tu curvaris, alius erigitur; in quo tu gravaris, alius portatur. Et memento quia servus, qui vacuus domum redit, velocius [Col. 1076C] currit; sed onerato domus tota laetior occurrit. Nec quia tardius venit [51 1Kb] , a quoquam corripitur; sed quia utiliter est fatigatus, quiescere praecipitur. Si vero dicis quia injuncto tibi officio strenuitas, vel industria tua non sufficit, respondeo secundum tuam de te existimationem, non secundum meam, quia nec oculus lippus et solus in capite videndi officium explere sufficit, et tamen ab eo quod postest, quia solus id in suo corpore potest, non deficit. Quoniam vero jam modum excedit epistola, et alia quae scripsisti, plus egent colloquio, quam scriptura, qua abundant sacri libri: ea interim Deo fidenter committentes, et assiduis orationibus prosequentes, colloquium pari voto exspectemus, et epistolam [Col. 1076D] communi consensu terminemus.



EPISTOLA XII. AD LANFRANCUM. Gratias agit de muneribus.

Domino reverendo, Patri diligendo, venerabili archiepiscopo, LANFRANCO, frater ANSELMUS suus.

Gratias magnas dicit vobis epistola nostra pro magnis muneribus quae suscepimus de vestra largitate; sed valde majores in cordis arca vobis servamus, pro majoribus quae prompta scimus in vestra [Col. 1077A] bona voluntate. Cum enim ex sola spontanea vestrae benignitatis exundantia, tanta servo vestro affluant; satis claret quanta opulentia se benignus ex intimo vester affectus effunderet, si qua dilecti vestri, quod non impudenter nec inexpertus dico, necessitas exigeret. Nec hoc dico, quasi munera praefata vestrae paternitatis affectum erga me nunc primum me doceant intelligere; sed quoniam ignoranter quantum de ea confidere debeam, hinc possim ex parte colligere. Nequaquam enim ad plenum benevolentiam vestram ostenditis per pallium et aurum, de eo quem arcte diligitis super pallium et aurum. Quod quanquam vos non ingrato facere bene sciatis, tamen non piget me scribere, quia hoc opto, optando oro, orando propono, ut nunquam id immerito faciatis. [Col. 1077B] De Girardo, quia propter multa debita a nostra conversatione retrahitur, et de quo id quod in vestra promptum erat misericordia, mandastis, domnus Robertus vobis dicet quid mihi videatur, et quid pro possibilitate vestra fecerim ut eleemosyna vestra perficiatur. Qui si ad vos venerit, et inter vos et ipsum usque ad summum aeris effectum non convenerit, hoc postulo ego servus vester misericordem vestram benignitatem, ut propter iter quod faciat vestra fiducia et nostro consilio, ejus nec debita crescant, nec habita decrescant, nec ex labore dolor et moeror accrescant.
[Col. 1078A]


EPISTOLA XIII [52 1Kb] . AD GIRARDUM. Saeculi relinquendi cupidum monet adire Lanfrancum, a quo accipiet, quo aes alienum dissolvut.

GIRARDO monetario de Attrebato, fratri Ainerti, fratrer ANSELMUS salutem.

Venerabilis archiepiscopus Anglorum Lanfrancus (qui fuit prior in nostro monasterio, et abbas [(4) 3Kb] de Cadomo, quem tu ipse ut puto vidisti) 317 nuper audivit voluntatem tuam, et impedimentum tuum. Itaque sanctitas ejus commota miseratione tui, mandavit nobis quia si certus esset te venturum ad nostram conversationem, daret tibi propter Deum centum solidos [53 1Kb] de Anglica moneta, adjutorium ad solvenda debita tua. Addidit quoque [Col. 1078B] quia, si necesse esset, adhuc aliquantulum adderet. Quapropter damus tibi consilium, ut quam citius poteris [54 1Kb] , pergas ad eum: et si quamlibet securitatem quaesierit a te, aut fidem tuam, aut sacramentum, per eamdem securitatem, vel quomodocunque jusserit expone ei quantum debeas; et quantum te de tuo habere confidas, et constitue ei terminum quem bene possis servare; intra quem ad nostrum monasterium venias ea intentione ut monachus [55 1Kb] fias ibi, si tantum misertus fuerit tui ut pecuniam quam debes reddere possis. Ne dubites facere quod consulimus; quia [(5) 3Kb] misericordissimus est idem reverendus [Col. 1079A] archiepiscopus, et praecipue erga salutem animarum, et est valde deditus eleemosynis, et sufficienter abundat auro et argento. Et si tantum debes, ut tibi nolit tantum dare tibi f. add. quod] ad te exsolvendum sufficiat, certi sumus quia primum propter Deum, deinde propter nostrum amorem, qui confidentes [56 1Kb] de ejus magna misericordia damus tibi hoc consilium, tantum tibi dabit, ut in eundo ad eum non te poeniteat vel laborasse, vel aliquid expendisse. Porta etiam illi has litteras, ut sint tibi in testimonium quia nos te mittimus ad illum. Si autem te poteris a debitis exsolvere, fac ut dominus Engelardus hoc sciat; et ut, cum venerit ad nos, det tibi aliquod signum, quo possimus agnoscere eum tibi esse testem quia sis exsolutus. Ne moreris facere quod monemus. [Col. 1079B] Mandavimus enim eidem archiepiscopo hoc ipsum, quod tibi scribimus [57 1Kb] . Valete.



EPISTOLA XIV [58 1Kb] . AD GONDULFUM. Testatur singularem in Gondulfum amorem, ut jam in epist. 4 et 7 supra.

Dilecto dilectori, dilectus dilector domino GONDULFO frater ANSELMUS, quod Gondulfo Anselmus.

Instat et instat mihi conscius alterius suae conscientiae, id est meae [59 1Kb] , ut ad se trans mare volitent, et volitent saepius litterae meae, quasi volens discere statum amicitiae meae. Sed quid te docebit epistola mea quod ignores, o tu altera anima? Intra in cubiculum [60 1Kb] cordis tui, et considera affectum veri amoris tui; et cognosces amorem veri amici tui. [Col. 1079C] Quanquam enim pares non simus morum aequalitate, tamen non audeo dicere impares: sed certe dissimiles non sumus mutui amoris qualitate. Namque fateor, quamvis erubescens, fateor, inquam, quia tepida mea charitas a tua fervida charitate superatur; sed non dissimilis [61 1Kb] , quia eadem regula formatur. Sicut enim tu satagis ut non minori fervore [Col. 1080A] diligas me, quam teipsum, ita ego [62 1Kb] studeo ut non majori tempore amem te, quam meipsum. Si plus exigis, certe nec minus volo, nec plus possum. Denique impetret mihi orando amor tuus ut me amem, quantum expedit; et amabit te amator tuus, ut ipse dicas nunc sufficit [63 1Kb] . Memento, non dico mei, quia id te facere ipse pro te assero; sed eorum quos tibi olim commendare curavi. Saluta eos quos ex nostra parte soles salutare. Scito quia domno abbati, et nobis fratribus tuis, grata valde sunt dona tua, sed multo gratius est nobis quod audimus [64 1Kb] de vita tua. Optamus igitur et oramus, ut omnipotens Deus bona, quae in te operatur, augendo servet et servando augeat; ut sit unde tibi retribuat [65 1Kb] regnum aeternum idem benedictus Dominus in aeternum, fiat, fiat. [Col. 1080B] Amen.



EPISTOLA XV [66 1Kb] . AD HENRICUM. Quod ei non expediat in Italiam contendere ad sororem jugo servitutis liberandam.

Domino et fratri dilectissimo HENRICO frater ANSELMUS salutem.

Quoniam, teste conscientia mea, minus te quam me diligere nolo, valde mihi repugno, si aliter tibi quam mihi consulere volo. Consilium autem nullum utilius vel universalius invenio quam illud, quo nobis per sapientiam consulitur, ut ne poenitentia nostros actus subsequatur, omnia faciamus cum consilio. Quod quoniam sicut est sapientissime datum, ita est verissime ratum: in quantum illud quisque [Col. 1080C] negligit, in tantum de actibus suis non laetari, sed poenitere eligit. Quisquis igitur tibi consulit ut hoc utaris consilio, non negligentius consilium ejus est audiendum, quam illum ipsum cui ab omnibus et in omnibus est obediendum. Ideo tecum haec, dilectissime, loquitur amicus tuus de consilio, quia de quodam negotio audio, te disponere contra amicorum [Col. 1081A] tuorum consilium. Vis enim, ut mihi dictum est, ire de Anglia in Italiam sororem tuam defendere, quam audis quemdam divitem indebitae servituti calumniose subjicere. Quod, charissime, obsecro per, si qua in te est, mutuam nostram amicitiam; per, si quam mihi vis esse de te, laetitiam, ne facias. Quid enim, dilectissime, monachorum interest et eorum qui se profitentur velle fugere mundum, qui quibus vel quo nomine serviant in mundo? Denique, nonne omnis homo ad laborem nascitur, et avis ad volandum? (Job, V, 7) Nonne omnis vel pene omnis homo, aut sub nomine praestandi [67 1Kb] , aut sub nomine famulandi servi [68 1Kb] ? Nonne servus vocatus in Domino, libertus est Domni, et liber vocatus in Domino servus est Christi? Si ergo sic omnes laborant et serviunt, et sic [Col. 1081B] est servus libertus Domini, et liber servus Christi. Quid refert, excepta superbia, quantum vel ad mundum vel ad Deum, quis vocetur servus vel liber? Apostolus dicit: Si servus vocatus es, non sit tibi curae (I Cor. VII, 21): et nos quod pro nobis curare vel prohibemur [69 1Kb] , vel non indigemus, pro aliis tanto opere curabimus? Et si enim bonum sit velle liberare hominem violentae conditioni addictum: hoc utique, quod intendis, non tam bonum est, ut dignum sit pro quo tenens aratrum Christi tam longe retro respiciat (Luc. IX, 62), pro quo monachus propositum suum tanta intercapedine interrumpat; pro quo se tot corporis et animae laboriosis periculis, et periculosis laboribus tanta et tam singulari voluntate committat; pro quo, ut secundum [Col. 1081C] charitatem conscius conscium amicum increpem, tam solitaria, tam rigida sententia omnium amicorum, minorum, parium, majorum et praelatorum [70 1Kb] consilio resistat. Cum igitur haec tot et tanta [71 1Kb] certa incommoda, vel potius mala sint; si illud unum tam inopportunum, tam incertum, tam noxium bonum conferatur, quis intelligens illud bonum, ac non potius non bonum, vel magis malum dixerit? Crede igitur, charissime, plus consiliis amicorum, si te solum sapientiorem omnibus illis non aestimas, quam tuae deliberationi. Quia enim mens tua [72 1Kb] magnum affectum suum cum aliquantulo bono illo ponderat, idcirco ea quae sola compensanda sunt, seipsam fallens aequa libra non trutinat. Quod si in propria voluntate perstiteris, quod, Deo protegente, [Col. 1082A] non erit; sicut eris contra omnium amicorum tuorum sensum, ita nullius eorum [73 1Kb] in re tibi noxia habebis assensum. Salutat te dominus abbas ut filium charissimum; qui cuncta hic a me scripta, sua dilecta 318 vult [74 1Kb] esse. Acquiesce igitur ejus et nostris monitionibus, ut obediendo benigno Patri, et concordando amico fratri, laetifices, si diligis Patrem et fratrem. Saluta ex nostra parte dilectos fratres nostros domnum Herluinum et domnum Osbertum. Vale, et si quid apud te possum, cum citius poteris, manda mihi qualiter in voluntatem carnaliter alium diligentis, tuam dico, te reclines, vel in sententiam te spiritualiter diligentium declines.



EPISTOLA XVI. [Col. 1082B] AD AVESGOTUM. Causatur impedimenta ob quae commendati juvenis studiorum curam nequeat suscipere.

Domino et amico charissimo AVESGOTO frater ANSELMUS salutem.

In principio nostrae responsionis praefigo quia nostra testatur conscientia quod loquitur epistola. Gratias itaque ago, quoniam aliud ad praesens non possum, charitati vestrae, quae sic se ad obsequendum utilitatibus nostris promptam reddit, quemadmodum scriptio vestra patefecit. Cui certe simili voluntati respondeo; sed utique doleo quia id in prima petitione vestra opere probare non valeo. Non enim ejusmodi studii (in quo possit proficere dilectus ille vester, de quo scripsistis) est mihi nunc licentia, [Col. 1082C] nec intentio, vel opportunitas, sicut fuit olim, vel putat vestra sanctitas. Precor ergo, ne aliquatenus vestra erga me dilectio turbetur, cum mihi semper animus sit amicitiae vestrae obsequendi, quanquam facultas non pariter comitetur. Potest enim esse vera amicitia, ubi semper viget bona voluntas, etiamsi nunquam instet flagitandi necessitas, nec praesto sit praestandi facultas. Denique ad id quod mihi dicitur in epistola vestra.

Scire tuum nihil est, nisi te scire hoc sciat alter: Quanquam id Persius dixerit, non ut ostentationem reprimeret, sed ut exprimeret, respondeo:

Scire meum nihil est, si quale sit hoc sciat alter. Quod vero quaeritis [(6) 3Kb] cur fama Lanfranci atque Guitmundi plus mea per orbem volet: utique quia [Col. 1083A] non quilibet et flos pari rosae fragrat odore, etiamsi non dispari fallat rubore. Valete.



EPISTOLA XVII [75 1Kb] . AD GUILLELMUM ET ROGERIUM. Suarum orationum communionem pollicetur.

Dominis et fratribus suis sponte diligentibus, et merito dilectis GUILLELMO et ROGERIO, frater ANSELMUS salutem.

Dominus et amicus noster Ermerus [76 1Kb] , postquam Roma rediit, vestram mihi postulationem, ut vestri memor in orationibus meis essem, tanta supplicatione retulit, ut et pudor me cogeret dare quod tam obnixe petebatur, et conscientia prohiberet, quoniam non erat in me quod sperabatur [77 1Kb] . Cum igitur et libenter et verecunde plenius concessissem quod [Col. 1083B] prius quoque faciebam, vestrae erga Deum devotionis et erga me dilectionis per alios mihi sinceritate jam cognita, non minori aliquanto tempore post idem amicus noster et vester poposcit instantia, quatenus hoc vobis nostra testaretur epistola. Superna igitur annuente clementia, me pro vobis oraturum promitto, et si quid boni divinus in me respectus operatur, ejus vos mecum pariter participes in vera charitate promitto; sed utrum vobis profuturum sit, illi a quo omne bonum est, committo. Munus autem [78 1Kb] charitatis vobis peragentes, quod ex nobis est, humiliter petimus ut id ipsum nobis persolvatis quod ex vobis est. His itaque concessis, quae si vobis profutura sint, conscius mihi meorum meritorum ignoro: ea vos, ut charissimos amicos et fratres, admoneo, [Col. 1083C] quae sicut noxia, si negligantur, ita salubria, si observentur, non dubito. Ad hoc solum, dilectissimi, discite, ut veritatis, quae Christus est, possitis esse capaces; et sic vivite [79 1Kb] , ut Christi, qui veritas est, probetis vos esse velle sequaces. Domnum Lambertum magistrum vestrum (quem cunctis amabilem et ingenii sinceritate, et morum probitate plurimorum didici relatione) qui me salutare, et ut pro eo orem, rogare dignatus est, per clericum ab illis partibus [Col. 1084A] venientem, vestraeque dilectionis mihi nuntium deferentem, sic volo, ut ex nostra parte salutetis, et illum [80 1Kb] amoris mihi vinculo colligetis.



EPISTOLA XVIII [81 1Kb] . AD LAMBERTUM ET FOLCERADUM AVUNCULOS SUOS. Rogat se certiorem fieri de avunculorum incolumitate.

Suis reverendis dominis dulcissimis nutritoribus, dilectissimis avunculis, LAMBERTO et FOLCERALDO frater ANSELMUS, sic transire per bona temporalia contemnendo, ut maneant in aeternis perfruendo.

Utinam in legendo epistolam meam sentiant avunculi mei quem affectum in dictando eam testantur oculi mei: velociter enim fuit in ipso initio animus meus lacrymas [82 1Kb] exprimere, quam stylus meus litteras imprimere. Sicut enim nec temporum diuturnitas, [Col. 1084B] nec locorum longinquitas corpori meo valuit adimere quod nascendo de genere vestro [83 1Kb] incoepit, et quod crescendo de nutrimento vestro accepit; sic nulla sollicitudo, nulla occupatio animae meae potest [84 1Kb] minuere amorem vestri, quem et natura et beneficio concepit. Quapropter quorum amore cor meum ardet indesinenter, eorum felicitatem semper sitit ardenter. Precor igitur quatenus per hujus nostrae latorem epistolae, vestrae statum incolumitatis filium vestrum docere velitis; per quem, si placet, quae sunt erga me discere valetis. Quanquam enim sit dominus iste, qui noster dignatur esse nuntius, valde dives, et de Northmannorum nobilissimis, tanta tamen ipse cum matre et fratribus suis et sorore me sibi dilectionis familiaritate junxerunt, ut non aliter [Col. 1084C] me quam filium mater, et fratrem proles nominent, nisi quia pari concordia primogeniti mihi dignitatem concesserunt.



EPISTOLA XIX [85 1Kb] . AD LANFRANCUM. Gratulatur Lanfranco quod Beccum potius quam alio miserit nepotem, et Girardi moram excusat.

Suo domino, suo Patri cum reverentia amando, cum amore reverendo, archiepiscopo matri catholicae [Col. 1085A] amplectendo LANFRANCO, frater ANGELMUS suus, quod suus.

Gratias paternae vestrae dilectioni, qua nos semper praesentes; habetis, semper utique [86 1Kb] debemus: sed cum eas semper loqui non possimus, modo certe tacere non debemus. Tanta enim ejusdem dilectionis exuberatis plenitudine, ut [87 1Kb] eam nuperrime et integerrimam, quod nos quoque sciebamus [88 1Kb] , argumento necessario probaretis, et inviolabilem, quod 319 similiter sperabamus, pignore charissimo assereretis. Nam dilectissimum vobis nepotem vestrum domnum Lanfrancum ad nos misistis, et eum magis in nostro monasterio quam in quolibet alio monachum fieri voluistis. Sicut ergo quod quis dilectissimum sibi non dilectis velit credere, non est credibile, [Col. 1085B] ita ut non diligat ubi quem valde diligit conversatur, non solet esse possibile. In quo vestro actu non solum monstrastis [89 1Kb] vestrae dilectionis erga nos constantiam permanere; sed etiam, quod non aliter gratum habemus, dilectionis erga vos certitudinem vos habere. Gratias igitur [90 1Kb] agimus primum illi a quo est omne bonum, deinde paternae vestrae sublimitati, quia sic nos diligitis: gratias, quia de nobis sic confiditis; gratias, quia tale pignus nobis committitis. Haec dicta sint non solum pro me, sed pro tota nostra congregatione. Pro me autem intelligenti breviter dicam, quia onus inaequale prioratus (quo me non leviter olim gravastis) utique augendo non modice nuper levigastis. Cumque imbecillus animus gemeret [91 1Kb] sub pondere, effecistis ut jam, non dico, [Col. 1085C] nolit, sed pene nolit, quod premit, deponere [92 1Kb] . Girardum vestrum de Flandria per vestrae pietatis largitatem, Deo de mundo nostra suggestione redemisti: unde me, si vester non essem, confiterer servum vobis emptum: die a vobis constituta sciat sanctitas vestra sine gravi jactura esse non potuisse absolutum a creditoribus suis: venit tamen prima Dominica Quadragesimae vestram in se magnifice misericordiam praedicans, et qualiter nostrae, non tam petitioni, quam levi voluntatis significationi in ejus causa dignatio vestra favit, et semper se velle favere intimavit. Qui dixit se velle, et quantum attinet ad hoc quod habet posse, sic reddere quod debet, ut aliquid quod secum afferret haberet; sed pro quibusdam impedimentis non potuisse secundum [Col. 1085D] condictum, ut oportet. Rediit igitur promittens se in Pascha Beccum Deo annuente venturum et mansurum [Col. 1086A] si non quomodo volet, vel sic quomodo [93 1Kb] poterit. Si quid igitur peccavit quia promissionem vobis factam ad plenum non est exsecutus, quoniam non id admisisse malitia videtur [94 1Kb] , peto securus, ut soleo, de vestra benignitate, quatenus filio vestro vice patris, liceat eum hoc reatu absolvere, cum nobiscum incipiet vivere. In qua re hanc certam praesumam concessionem, si nullam legero prohibitionem.



EPISTOLA XX [95 1Kb] . AD GONDULFUM. De tribus orationibus ad Deiparam.

Domino GONDULFO [96 1Kb] frater ANSELMUS, quod Gondulfo Anselmus.
[Col. 1086B]

Non est opus ut multa de incolumitate pristinae amicitiae loquatur os meum illi, quem in mutua dilectione scio esse alterum cor meum. Ut igitur breviter quod nosti dicam, sicut amor tui ex quo incoepit, nunquam in me mutatus [97 1Kb] est minuendo, ita sollicitus sum ut semper alteretur [98 1Kb] augendo. Quidam frater non semel, sed saepe me rogavit ut de sancta Maria magnam quamdam orationem componerem: quod cum ipse praesens rogaret exterius, tu absens persuadebas interius. Quoniam enim id tuum futurum, si fieret, prospiciebam, idcirco quod volebat, libentius suscipiebam. Feci igitur orationem unam, unde fueram postulatus; sed in ea me non satisfecisse postulanti cognoscens, alteram facere sum incitatus [99 1Kb] . In qua quoniam similiter [Col. 1086C] nondum satisfeci, tertiam, quae tandem sufficeret [100 1Kb] , perfeci. Accipe igitur eas, quae factae sunt tua intentione; et ne reprehendas magnitudinem [101 1Kb] , quae facta est aliena petitione. Et utinam ita sint longae [102 1Kb] , ut, antequam ad finem cujuslibet earum legendo, vel potius meditando perveniatur, ad quod [103 1Kb] factae sunt, compunctio scilicet contritionis vel dilectionis in eis per supernum respectum inveniatur. Denique idcirco volui eas ipsas orationes [104 1Kb] per sententias paragraphis distinguere, ut anticipando longitudinis fastidium, ubi volueris, possis eas legendo incidere [105 1Kb] .



EPISTOLA XXI [106 1Kb] . AD RODULPHUM. Rodulphum obtestatur describere notis musicis [Col. 1086D] Antiphonarium.

Domno et fratri charissimo RODULPHO frater ANSELMUS [Col. 1087A] beatam aeternitatem et aeternam beatitudinem.

Reverendus domnus prior Helgotus dilectus et dilector noster et vester, suis vos precibus ad notandum Antiphonarium adhortari desiderat, sed nonnullius in re [107 1Kb] ipsa pondus laboris imminere considerat. Cum igitur suas preces venerabili humilitate nolit quanquam possit tanti pendere, ut pondus impendens possint suspendere, obnixe flagitat quatenus nostras cum suis contra praefatum laborem curemus appendere. Sed quoniam nec ipse nec nos operis optati sic onus amicis postulationibus levigare tentamus, ut indiscretis vos supplicationibus onerare nitamur: contemplantes et vobis proponentes proximorum utilitatem, et charitatis et obedientiae [Col. 1087B] vestrae mercedem, hoc vestram rogamus fraternitatem, hoc vestrae consulimus dilectioni, ut tempus, quod aliis quibuslibet scripturis sponte vos non piget insumere, vel hoc ad opus quod exigimini, non gravemini addicere. Quod si dicitis esse nihil vel minimum, idipsum nihil vel minimum, sicut vos certi estis quod minime sufficiat, ita nos non dubii sumus quod aliquantulum proficiat. Ut autem vestrae largitatis amplitudo aliquid, plusquam praesumit nostra petitio, superadjiciat, sic bonam vestram cum gratiarum actione annuimus voluntatem, ut penitus abnuamus gravem incommoditatem. Vir ille qui a vobis nuper moriens monachicum sumpsit habitum, si etiam benedictionem assumpsit, mandate nobis nomen et diem obitus ejus [(7) 9Kb] , ut in [Col. 1087C] nostro Kalendario scribatur.





EPISTOLA XXII [108 1Kb] . LANFRANCI AD ANSELMUM. Preces Anselmi et aliorum efflagitat: et suum ei nepotem commendat.

Domno Patri, fratri, amico ANSELMO LANFRANCUS peccator [109 1Kb] perpetuam a Deo salutem.

Quid mihi expediat, beatitudo vestra optime novit etc. Vide in Lanfranco, Patrologiae tom. CL.
[Col. 1088A]




320 EPISTOLA XXIII [110 1Kb] . LANFRANCI AD LANFRANCUM ET GUIDONEM. Lanfranci archiepiscopi ad nepotem ejusque sodalem, tum Becci agentes tirocinium monachos.

Dilectissimis fratribus LANFRANCO et GUIDONI frater LANFRANCUS perpetuam a Deo benedictionem.

Quia divinitus, ut credo, etc. Vide in Lanfranco, ad an. 1089, Patrolog. tom. CL



EPISTOLA XXIV [111 1Kb] . ANSELMI AD LANFRANCUM. Ad Lanfrancum de nepote Becci suscepto ad tirocinium, de quo epist. 19 et 22 supra. Et ei commendat Mauritium capite laborantem.

Domino reverendo Patri vere diligendo et dilecto, catholicae matri amplectendo, archiepiscopo LANFRANCO [Col. 1088B] frater ANSELMUS suus, quod dignius potest, totus suus.

Quoties vobis est gratum aliquid mihi esse gratum, utique mihi et hoc est gratum, et illud fit gratius, quod prius erat gratum. Significastis vos inde laetos [112 1Kb] esse quia ego, ut de aliis taceam, dilectissimum nostrum, nepotem vestrum valde gaudens suscepi. Tanto igitur et hac vestra laetitia sum laetificatus; et gaudium, quod habueram de praedicto charo nostro, quamvis semper vigeat, augendo est renovatum: quanto, id quod non verecundor fateri, me scilicet ex magna parte illum sic suscipiendo intendisse, ad votum provenisse cognovi de meo meritis domino, fide fratre, sollicitudine filio Mauricio, quem vos pro vobis separatis ab illo, a quo [Col. 1088C] plus amabatur quam ab alio, et quem plus amabat [113 1Kb] quam alium: vos ipsi judicate quod illi debeatis. Quamlibet namque vile sit quod sic amat, et a quo sic amatur, nimirum hoc illi debetis quod non minus amet, et a quo non minus ametur. Quoniam igitur et ego novi justitiae vestrae rectitudinem, et vos nostis mutuam nostram dilectionem, omnem ejus supersedemus commendationem. De aegritudine capitis ejus, vestram pietatem, quantum apud vos [Col. 1089A] possum rogo, praecipue, quatenus propter Deum et aeternae salutis retributionem, vobis instantibus, a dilecto amico nostro domno Alberto medico quantum potest perquiratur et curetur.



EPISTOLA XXV [114 1Kb] . AD HENRICUM. Isti Mauritium monachum ex capite laborantem commendat.

Domno et fratri dilectissimo HENRICO frater ANSELMUS diuturnam praesentis vitae incolumitatem, et futurae aeternam felicitatem.

Credo quod conscii mihi estis qualiter dilexerim domnum et fratrem et filium nostrum Mauritium, quem vobis mittimus. Quoniam igitur dilectos nostros a dilecto et dilectore [115 1Kb] nostro diligi non dubitamus, secure vobis illum, ut dilectum dilecto, commendamus. [Col. 1089B] Inveniat me in vobis, quem quasi relinquo pro vobis. Idcirco namque hunc et non alium paternae dilectioni vestrae misimus, quia hunc eam petere specialiter audivimus. Estote igitur nostro Mauritio frater Anselmus, et ego ero vestro Holvardo domnus Henricus. De infirmitate capitis ejus, vos rogo praecipue quatenus vestra instantia dominus Albertus dilectus amicus noster eam inquirat, et quantum Deo dante poterit, ei subveniat.



321 EPISTOLA XXVI. AD GONDULFUM. Pro transmissis muneribus amico non esse habendas gratias: sollicitus est adhuc de Mauritio monacho.

Domno GONDULFO frater ANSELMUS.
[Col. 1089C]

Si nescirem me totum esse tuum et te totum esse meum, referrem gratias pro muneribus tuis. Quoniam autem tua mea, et mea tua sunt, dum das mihi tua, ego cur tibi inclinem, cum non accipiam aliena, sed quae mea sunt? Si te cognoscis non meritis, quibus me praecellis, sed mutua dilectione alterum Anselmum, sentiat hoc dilectus frater et filius meus domnus Mauritius. Precor ut in omnibus gerens ejus sollicitudinem propter Dei et proximi charitatem, nostram erga eum exhibeas vicem. De infirmitate capitis ejus te precor quantum possum, ut te precante et adjuvante quantum potes, a domino et amico nostro Alberto medico curetur quantum potest.



EPISTOLA XXVII. [Col. 1089D] AD HERLUINUM. Se in dies orationem Deo fundere nomine Herluini, licet suas monitiones vix legeret. Et rogat eum ut erga Mauritium se fratrem exhibeat.

Domno et fratri charissimo HERLUINO frater ANSELMUS salutem.

Quamvis nostram vix aliquando legas admonitionem, notum tibi sit tamen, charissime, quia quotidie tui curam habens, Deo pro te, qualemcunque [Col. 1090A] possum, fundo orationem. Memento, amice mi, eorum quae praesens saepe admonendo tibi dixi, et quae postea absens scripsi.

[(8) 1Kb] Cave, frater amantissime, illud quod multi stulti faciunt, qui quanto diutius vivunt, tanto majorem spem vivendi sibi nutriunt, et timorem festinantis mortis abjicientes, a proposito sanctae vitae deficiunt. Verum namque est quia quanto diutius vixit aliquis, tanto brevius victurus est; et quanto fit longius a die nativitatis suae, tanto fit propius diei mortis suae, et retributionis totius vitae suae. Sicut igitur vides per singulos dies in praeteritum vitam tuam crescere, ita certus esse debes spatium bene vivendi quotidie tibi decrescere. Esto itaque, dilectissime, sollicitus ut spatium quod restat, quia [Col. 1090B] nescis quam breve sit, sic expendas ut de die in diem sanctum propositum ad meliora extendas. Quatenus quanto magis laborem tuum ad finem festinare, et te ad requiem et coronam appropinquare consideras, tanto fortius instando, et laetius perseverando viriliter confortatus proficias. Ab inceptis ergo nulla lassitudine deficias, sed potius quae tibi expediunt, et quae nondum es aggressus in spe superni auxilii pro amore beati praemii incipias, ut ad sanctorum beatum consortium, Christo ducente, pervenias.

Domnum Mauritium, quem esse meum dilectum et dilectorem non ignoras, sic tibi commendo, ut et ipse gaudeat se inter barbaros fratrem invenisse, et tu probes te etiam longe absentem in amicitia [Col. 1090C] nostra permansisse.



EPISTOLA XXVIII [116 1Kb] . AD ALBERTUM. Conversionem a saeculo suggerit: Mauritium ei commendat, ut arte sua medica ipsum curet.

Domino fratri, amico charissimo ALBERTO frater ANSELMUS, sic transire per bona temporalia contemnendo, ut maneat in aeternis perfruendo.

Affectum meae dilectionis, quem tam sublimi humilitate per epistolam suam vestra petivit dignatio, non nuper litterae vestrae reverenter supplicando mihi persuaserunt; sed cum olim vestri mores amabiliter se commendando menti meae impresserunt. Ex quo namque mihi vestra contigit plena potiri cognitione, non utique fuit cor meum sine vestri [Col. 1090D] desiderio et dilectione; de qua re dubitare non debuistis, si itineris illius, quo de Becco usque Rothomagum simul quondam perreximus, meministis. Ibi enim tanta colloquendo familiaritate cohaesimus ut et mutuus noster amor jampridem, ex quo nos invicem primum noveramus, mente conceptus plenius monstraretur; et quiddam, quod adhuc opto, optando oro, orando exspecto, a vobis mihi promitteretur. Hoc est, quia si quando coelestis felicitatis desiderium [Col. 1091A] in mente vestra gratia coelestis intantum accenderet, ut terrenae falsitatis concupiscentiam penitus combureret, nulli conversationi, nisi aut Cadomensis aut Beccensis monasterii, se vestra dilectio committeret. Sed quoniam jam de Cadomo ablata est causa quae vos illuc maxime advocabat, jam nunc solum [(9) 11Kb] Beccum certius vos exspectat, quod prius pro Cadomo dubitabat. Quamobrem cum maxime propter vos, ut pro terrenis coelestia, pro perituris aeterna, pro falsis vera, pro misera mortalitate beatam incorruptibilitatem certius exspectetis, [Col. 1092A] et copiosius capiatis, vostram desiderem conversationem, eo tamen ardentius illam exspecto, quo per illam, si evenerit, vestram mecum spero conversationem. Domnum Mauritium, nostrum meritis dominum, conversatione fratrem, cura filium charissimum, quem ad reverendi domini et Patris nostri archiepiscopi jussionem in Angliam mittimus, quantum apud vos nostra potest amicitia, et ejus exigit infirmitas, et vestra sufficit, operante Deo, medicina, vestris manibus curandum propter Deum committimus. Quatenus et illi temporalis salus [117 1Kb] per vestram [Col. 1093A] operationem tribuatur, et vobis aeterna per divinam miserationem retribuatur, et frater Anselmus, quem jam possidetis amicum, in servum a vobis ematur.



EPISTOLA XXIX [118 1Kb] . AD LANZONEM. Lanzonem monet ut a diaboli tentationibus caveat.

Dilecto dilectus, amico amicus, fratri frater LANZONI [Col. 1094A] [(10) 3Kb] ANSELMUS, temporalis vitae sanctitatem et aeternae felicitatem.

[(11) 1Kb] Cum meum et tuum, charissime, desiderium quo nos invicem desideramus, considero, unum est, quod me de nostra consolatur separatione, quia in futura vita aeternam nostram conjunctionem per divinam spero clementiam. Nam certus sum de mea, nec dubito de tua conscientia, quoniam quaelibet [Col. 1095A] nos regionum diversitas distineat [119 1Kb] , de duabus tamen animabus nostris charitas unam conficiat. Unde fit ut animae nostrae et dilectione [120 1Kb] praesentes sese amplectantur [121 1Kb] , et conversatione absentes sese desiderent. Sed 322 consummata hujus vitae peregrinatione, Deo adjuvante [122 1Kb] , ad quem tendimus, et in quo speramus, in patria ad quam suspiramus, quasi diversis itineribus conveniemus [123 1Kb] . Ubi tanto vehementius, Deo annuente, de invicem congaudebimus, quanto nunc de nobis divinam dispositionem patientius toleraverimus. Interim tamen quoniam facere quod charitatem renovat et accendit, non est Dei dispositione reniti, sed obedire, debemus nos vel mutuis salutationibus, cum licet, revisere. Quod cum hactenus in hac epistola me fecisse possit sufficere, [Col. 1095B] aliquid tamen nostrae admonitionis, quam tibi semper dulcem fecit, non mea fatuitas, sed tui charitas [124 1Kb] , instante Domino et communi nostro amico Ursone [125 1Kb] , cogor subjicere. Nam, etiamsi nihil tibi dicere possim quod ignores, plus tamen haerebit memoriae, quod a dilecto dilectore dictum suscipies [126 1Kb] . Ingressus es, charissime, professusque Christi militiam, in qua non solum aperte obsistentis hostis violentia est propellenda, sed etiam quasi consulentis astutia cavenda. Saepe namque dum tironem Christi vulnere malae voluntatis aperte malevolus non valet perimere, sitientem eum poculo [127 1Kb] venenosae rationis malevole callidus tentat exstinguere. Nam, cum monachum nequit obruere vitae quam professus est odio, nititur eum conversationis, in qua est, subruere [Col. 1095C] fastidio. Et licet illi monachicum propositum tenendum quasi concedat, tamen quia hoc sub talibus aut inter tales, aut in eo loco incoepit, illum stultum nimis imprudentemque multimodis versutiis [Col. 1096A] arguere non cessat, ut, dum illi persuadet incepto Dei beneficio ingratum existere, justo judicio nec ad meliora proficiat, nec quod accepit teneat, aut in eo inutiliter persistat. Quippe dum incessanter laboriosis cogitationibus de mutando loco, aut [128 1Kb] si mutari non valet, saltem de improbando initio meditatur, nunquam ad finem perfectionis tendere conatur. Nam, quoniam illi fundamentum quod posuit, displicet, nullatenus illi structuram bonae vitae superaedificare libet. Unde fit ut, quemadmodum arbuscula, si saepe transplantetur aut nuper plantata in eodem loco crebra convulsione inquietetur, nequaquam radicare valens, ariditatem cito attrahit, nec ad aliquam fructus fertilitatem pervenit [(12) 1Kb] : sic infelix monachus, si saepius de loco ad locum proprio appetitu [Col. 1096B] mutatur, aut in uno permanens frequenter ejus odio concutitur, nusquam amoris stabilitus radicibus, ad omne utile exercitium languescit, et nulla bonorum operum ubertate ditescit. Cumque se nequaquam ad bonum, sed in malum proficere, si forte hoc recogitat, perpendit; omnem suae miseriae causam non in suis, sed [129 1Kb] aliorum moribus injustus intendit, atque inde se magis ad odium eorum inter quos [130 1Kb] conversatur, infeliciter accendit.

Quapropter, quicunque coenobitarum [(13) 16Kb] forte propositum aggreditur, expedit ei ut in quocunque monasterio professus fuerit, nisi tale fuerit ut ibi malum invitus facere cogatur, tota mentis intentione amoris radicibus ibi radicare studeat, atque aliorum mores aut loci consuetudines, si contra divina praecepta [Col. 1096C] non sunt, etiamsi inutiles videantur [131 1Kb] , dijudicare refugiat. Gaudeat se jam tandem invenisse, ubi se non invitum sed voluntarium tota vita mansurum, omni transmigrandi sollicitudine propulsa [Col. 1097A] deliberet: ut quietus ad sola piae probataeque vitae [132 1Kb] exercitia exquirenda sedulo vacet. Quod si sibi videtur majora quaedam ac utiliora spirituali fervore appetere quam illi praesentis monasterii institutionibus [Col. 1098A] liceat, aestimet aut se falli, sive praeferendo paria paribus, vel majora majoribus [133 1Kb] , sive praesumendo se posse quod non possit, aut certe credat se non meruisse quod desiderat. Quod si fallitur, [Col. 1099A] agat gratias divinae misericordiae, quia ab errore [134 1Kb] suo defenditur, ne sine emolumento aut etiam cum jactura, locum vel vitae ordinem mutando, [Col. 1100A] inconstantiae levitatisque frustra crimen subeat, aut majora suis viribus experiendo fatigatus deterius in priora, aut etiam in pejora prioribus deficiat. [Col. 1101A] Si autem vere meliora illis, quae in promptu sunt, nondum meritus optat, patienter toleret divinum judicium, quod ulli aliquid injuste non denegat, ne per impatientiam judicem justum exasperans, mereatur quod non habet non accipere, et quod accepit amittere, aut quod non amat [135 1Kb] , inutiliter tenere. Seu vero [136 1Kb] misericordiam seu judicium erga se in illis, quae non habet et optat, persentiat; laetus ex his quae accepit, largitati supernae gratias dignas persolvat. Et quia ad qualemcunque portum de procellosis mundi turbinibus potuit pertingere, caveat in portus tranquillitatem ventum levitatis et impatientiae turbinem inducere: quatenus mens constantia et mansuetudine tutantibus quieta, divini timoris sollicitudine et amoris [Col. 1101B] delectatione sit vacua [137 1Kb] . Nam timor per sollicitudinem custodit, amor vero per delectationem perficit [138 1Kb] . Scio quia haec majorem aut scribendi aut colloquendi exigunt amplitudinem, ut plenius intelligatur quibus, scilicet, dolis antiquus serpens ignarum monachum in hoc genere tentationis illaqueet; et econtra, quibus rationibus prudens monachus ejus callidas persuasiones dissolvat et annihilet. Sed quoniam jam brevitatem, quam exigit epistola, excessi; et totum quod hic dixi aut dicendum fuit, ad custodiendam mentis quietem pertinet, hujus brevis exhortatio epistolam nostram terminet. Nec putes, charissime, haec me dicere idcirco, quod suspicer te aliqua mentis inquietudine laborare. Sed quoniam praedictus dominus Ursus [139 1Kb] cogit me [Col. 1101C] aliquam admonitionem tibi scribere, nescio quid potius moneam, quam cavere hoc quod sub specie rectae voluntatis scio novitiis quibusdam solere subrepere [140 1Kb] . Quapropter, amice mi et frater dilectissime, consulit, monet, precatur te tuus dilectus dilector totis cordis visceribus, ut totis viribus quietae mentis studeas, sine qua nulli licet callidi hostis insidias circumspicere, vel semitas virtutum angustissimas [141 1Kb] prospicere. Ad hanc vero monachus, qui in monasterio conversatur, pertingere nullatenus valet sine constantia et mansuetudine, quae mansuetudo indissolubilis comes est patientiae; et nisi monasterii sui instituta, quae divinis non prohibentur mandatis, etiamsi rationem eorum non perviderit, ut religiosa studuerit observare. Vale, et omnipotens [Col. 1101D] Dominus perficiat gressus tuos in semitis suis, ut non moveantur vestigia tua (Psal. XVI, 5); ut in justitia appareas conspectui Dei, et satieris cum apparuerit gloria ejus (Ibid., 15). Ora ut et ego tecum: quia et ego oro ut tu mecum [142 1Kb] .
[Col. 1102A]


EPISTOLA XXX [143 1Kb] . AD ARNULFUM. Consulit non eligere locum ubi doceat, sed ubi magis doceatur.

Domino et fratri charissimo ARNULFO, frater ANSELMUS, salutem.

Quod vestra petit fraterna dilectio, ut simul praesentes invicem colloquamur, ego quoque ex quo habitum sanctae conversationis sumpsistis desideravi et desidero: sed quia meus nec sum nec esse volo, nondum communis effectum desiderii consequi potui, nec scio si potero. Breviter igitur pro temporis brevitate, litteris ad ea quae mandastis respondeo. De fratre adolescente quod petitis, nec domnus abbas nec nostra congregatio concederet, nisi prius ejus vitam [Col. 1102B] diuturnae conversationis experimento cognosceret. Quod autem aliquo ire proponitis [144 1Kb] , ubi secundum propositum vestrum vivere possitis, laudo et hortor; hoc tamen praemoneo ut et per licentiam 323 abbatis vestri hoc faciatis; et ut, quocunque iter vestrum Deus direxerit, regulariter sub abbatis obedientia, et non in propriae voluntatis arbitrio, si monachi praemium consequi vultis, vivatis; nec locum ubi vos aliis prodesse, aliosque instruere, sed ubi vos per alios proficere et ab aliis ad spiritalem militiam instrui possitis, eligatis. Sic enim ordinate proficietis, si prius doceri quam docere appetieritis. Praeterea, quod studio scholarum vitam vestram, ex quo saeculo renuntiastis, impenditis [145 1Kb] , nullatenus vobis expedire cognoscetis, si et vestri finem propositi, [Col. 1102C] et quo exercitio illuc perveniatur, consulitis. Valeat mihi vestra dilecta dilectio, et licet in hac peregrinatione separati ad patriam velut diverso itinere tendamus; oremus tamen pro invicem, ut in patria de Deo simul aeternaliter gaudeamus.



EPISTOLA XXXI [146 1Kb] . AD LANFRANCUM. De Lanfranci nepotis sancto profectu, et de capitis dolore, quo laborabat.

Domino et Patri suo desideratissimo, matri catholicae cum amore reverendo cum reverentia amando archiepiscopo LANFRANCO, frater ANSELMUS suus, in praesentis vitae sanctitate diuturnum fulgere, in futurae vitae felicitate aeternum gaudere.
[Col. 1102D]

Si tam facile dictare et scribere, quam loqui possem, nunquam illi, cui tam saepe loquitur cor meum, epistolarum copia mearum deesset, nisi cum inopia mihi latorum adesset. Sed quoniam tam multa sunt quae me dictare impediunt, ut hoc ipsum, scilicet quam multa sint, meditando nunc enarrare impediant; [Col. 1103A] precor ne mihi paterna vestra [147 1Kb] succenserat sublimitas, quod raro ad se servuli sui epistolae perveniant. Quamvis namque rubigine stylus manu cessante rubescat, absit tamen ut torpore animus lingua tacente tepescat. Verum his nunc omissis de dulcissimo dilectore meo nepote vestro, cujus conversationis vos scio semper praesentem habere velle notitiam, hoc vobis mando quod mea testatur conscientia. Sic utique cavet a quibus est cavendum, ut nulli nostrum jure videatur reprehensibilis; sic studet humili benignitati et benignae humilitati; sic quieti et silentio atque orationi, ut merito sit omnibus amabilis. Unde certe quotidie et ipse me de se laetum facit laetiorem; et ego illum, ut de communi proximorum dilectione taceam, vestro et suo merito [Col. 1103B] dilectum habeam dilectorem. Sed est quiddam quod, quamvis vere credam quia clementer ei facit divina providentia, non tamen illud videre possum absque charitativae [148 1Kb] compassionis molestia. Dolore namque capitis jam per plures menses sic eum paterne divina quotidie affligit [149 1Kb] castigatio, ut et aliquando a conventu communi ejus laeta dissocietur conversatio, et omnino a lectione aut aliqua studiosa meditatione ejus prohibeatur intentio. Quod idcirco vobis mando, ut et ego apud vos non sim reus hujus rei silentio; et vos aliquo, si potestis, eidem charissimo meo per dominum Albertum [150 1Kb] subveniatis auxilio. Et ut per aliqua signa morbi genus medicus idem cognoscat, fere semper quasi verberantur ei tempora, frons semper ponderosa, sed maxime inclinato. [Col. 1103C] Lux omnis et sonus quanto major, tanto molestior. Saepe, maxime autem post cibum, vultu toto valde rubescit; et simul non solo vultu, sed toto capite ignescit. Domnum vero Guidonem, quem magisterio puerorum addiximus, suavis commendat obedientia, et in strenuitate humilitas, ut pariter gloriari possumus, et vos per quem, et nos qui eum talem habemus. Domnus Osbernus vester, utique et pietatis affectu hilaritate condito in dies venerabiliter pinguescit, et scientiae profectu per studii instantiam et ingenii serenitatem tenacemque memoriam quotidie laudabiliter crescit. Non solum igitur ideo quia nos vestra pariter copulat paterna, qua nos fraterne jactamus, dilectio; sed et, ejus exigentibus meritis, tanta dilectionis mutuae jucundamur conglutinamurque [Col. 1103D] delectatione, ut jam separari non possimus absque utriusque animae scissura quadam et cordis laesione. Sed quando hoc, vestra eum jussione revocante, continget, mea scissura in suo hiatu permanente, ipse suam consolabitur per resolidationem alterius majoris, quam nunc patitur. Verum quiddam est unde me sibi compatiendo dolere compellit. Crescente namque infirmitate quadam, quam vobis notam esse dicit, sic saepissime gravatur ut aliquando [Col. 1104A] usque ad vitae periculum perducatur. In primis enim subitum frigus totum caput illi, deinde cor et totum corpus vehementer afficit; et mox cor immoderata pulsatione laborans, simul cum omnibus corporis sensibus et viribus, sicut exhaustis sanguine fieri solet, deficit. Ex quo defectu, postquam quasi reviviscit, statim velut febricitans totius corporis ardore ignescit. Sequitur quoque dolor capitis, et quasi vomere debeat, gravis perturbatio. Saepe etiam, maxime cum cantat, sic capitis perturbatione vexatur, ut locus in quo est in vertiginem illi rotari videatur. Quem quoniam nec scio nec possum melius, quam a vobis ametur, amare; supersedeo pro eo paternitatem vestram rogare. Audivi quod sanctus Dunstanus regulam vitae monachicae instituerit. [Col. 1104B] Si igitur sic se res habet, vellem libenter famosam Vitam et instituta tanti Patris videre.



EPISTOLA XXXII [151 1Kb] . AD HENRICUM. Habet gratias pro Mauritio monacho diligenter curato.

Domino fratri, amico HENRICO, frater ANSELMUS, in hac vita perseverantem sanctitatem, in futura aeternam felicitatem.

Hoc pro certo laudabiliter solvitis quod charitative debetis, cum communi fratri nostro Mauritio [152 1Kb] vos, sicut ipse mihi scripsit, benignos ac beneficos in omnibus exhibetis. Sed tamen me non modice gratiarum eo vobis debitorem efficitis, quo illi beneficia vestrae charitatis ob amorem mei propensius [Col. 1104C] impenditis. Verum quoniam nequaquam nunc recenter discimus [153 1Kb] ego et vos, quid invicem de vobis possimus pro nobis confidere: dignius aestimavi easdem gratias in arca mentis clausas servare, quam non ignoranti in chartula describere. Cujus enim semper promptam bonam voluntatem esse non dubito; non solum, cum per exhibitam sibi opportunitatem operatur, sed semper gratiis dignum existimo. Quoniam tamen meritis vestris ad praesens opere aptius respondere non valeo; monachis vestris qui mecum sunt, quantum possum, quod tribuitis retribuo. Quia desideratam mihi aliisque fratribus vestris vestram praesentiam nuper promisistis, si reverendus D. archiepiscopus mare non esset hoc tempore transiturus, speramus, quia terminus a vobis mandatus [Col. 1104D] praeteriit, quod idem venerabilis Pater ad nos sit ante Pascha venturus. Quod utinam cum ejus prospera hilaritate et hilari prosperitate fiat! Si vero ipsum, sicut existimamus, non viderimus, scitote quia vos a debito promissionis vestrae, nisi vos videndo, non 324 absolvimus. Quippe quod scripsistis vos de adventu nostro sperare futurum; ita tenemus, ac si polliceremini eventurum. Valete.
[Col. 1105A]


EPISTOLA XXXIII [154 1Kb] . AD GONDULFUM. Non esse scribendum amico, cujus memoria perpetuo sit in corde.

Suo suus, amico amicus, fratri frater GONDULFO, ANSELMUS, pro amore felicitatis perseverantiam in sanctitate, pro praemio sanctitatis aeternitatem in felicitate [155 1Kb] .

Et is Gondulphus et Anselmus testis est quia ego et tu nequaquam indigemus, ut mutuos nostros affectus per epistolas nobis invicem indicemus. Quoniam enim anima tua et anima mea sese ab invicem nequaquam esse patiuntur absentes, sed sunt indesinenter se mutuo amplectentes; nihil nobis invicem deest de nobis, nisi quia corpore non sumus nobis [Col. 1105B] praesentes. Cur autem tibi dilectionem meam describam in charta, cum ejus veram imaginem assidue serves in cordis tui arca? Quid enim aliud est tua dilectio erga me, quam imago meae dilectionis erga te? Invitat igitur me nota mihi tua voluntas, ut propter corporalem nostram absentiam aliquid tibi scribam; sed quia nobis noti sumus per animarum praesentiam, nescio quid tibi dicam, nisi Dominus tibi faciat quod ipse scit sibi placere, et tibi expedire. Vale.



EPISTOLA XXXIV [156 1Kb] . AD MAURITIUM. Gratulatur Mauritio de bona valetudine restituta; postulat regulam S. Dunstani et librum Bedae De temporibus.
[Col. 1105C]

Fratri et filio charissimo suo MAURITIO, frater ANSELMUS, dilectionis suae integritatem, integritatis, Deo protegente, perpetuitatem.

Non quia vel me dignum cui a quoquam paterna debeatur reverentia putem; vel quia dilectionem meam alicujus momenti existimem, hujusmodi salutatione epistolam tuae dilectioni destinatam praetitulavi: sed, quoniam ex quo te novi, semper erga te et fratris dilectionem et patris diligentiam, et si non potui, tamen adhibere curavi. Quam meam quoniam notam et gratam esse tibi scio voluntatem; idcirco gratum fore tibi non dubito, si me dilectionemque [Col. 1106A] meam apud te confido in aliquam extollere dignitatem. Quoniam igitur praecessit quasi superbae salutationis excusatio, subsequatur jam fraternae allocutionis exsecutio. Sicut enim non dubito quod et tua erga me ferveas, et mea erga te gaudeas dilectione; ita certus sum quia quotidie desiderando exspectas, exspectando desideras separationem, quam a dilecto dilectore tuo pateris, consolari alicujus mei nuntii auditu vel lectione. Susceptis dilectionis tuae litteris, major animum amici tui dilatavit laetitia, quam te, fateor, a nobis discedente contraxit moestitia. Te namque discedente levius dolui, quia quod evenisse mandas, hoc eventurum desiderando exspectabam: nunc autem verius gaudeo, quia hoc evenisse mandas, quod eventurum exspectando desiderabam. [Col. 1106B] Quod quia nimis tarde videbatur ad meam pervenire notitiam, litteras pro hoc ipso discutiendo dilectioni tuae dirigere, antequam tuas accepissem, proposueram. In primis igitur pro his, quae mihi scripsisti erga te bona esse, gratias ago Deo, a quo est omne bonum; deinde omnibus illis, qui tibi exhibent, nostrae dilectionis occasione charitatis bonum. Te vero charissimum mihi moneo, quatenus gratiam et beneficia eorum cum quibus degis, quae ante tuae conversationis agnitionem potuisti obtinere, deinceps per ejusdem conversationis ostensionem merearis retinere. De reditu tuo quod te desiderare significas, sub silentio adhuc decrevi supprimere: donec tempore opportuniori reverendo domno et Patri nostro archiepiscopo Lanfranco, cujus voluntati [Col. 1106C] nos obedire oportet, desiderium nostrum rationabiliter valeamus suggerere. [(14) 2Kb] De regula sancti Dunstani scripsi domino archiepiscopo. Tu tamen insta domno Henrico et domno Gondulfo ex nostra parte, ut eamdem regulam et Bedam De temporibus propter ea, quae in nostro scis esse corrigenda, qualescunque, quanto tamen meliores possunt, in illis partibus quaerentes mihi cito eosdem libros remissuro debeant accommodare. Omnipotens Dominus te sibi semper et ubique custodiat, frater, et quoniam hoc mavis audire [157 1Kb] , fili charissime, vale. Nostras litteras raro exspectando, propter sterilia [Col. 1107A] impedimenta mea, tuis, rogo, me saepe laetifica. Iterum dico, quod semper volo, vale.



EPISTOLA XXXV [158 1Kb] . AD MAURITIUM. Quod non scribat ob penuriam tabellariorum, qui epistolas deferant; petit aphorismos cum glossis.

Fratri et filio suo charissimo [159 1Kb] MAURITIO, frater ANSELMUS, divinam in prosperis custodiam, in adversis munitionem [160 1Kb] .

Si hoc esset, quod questa est tua dilecta mihi dilectio in secunda sua mihi destinata epistola, quod, scilicet te negligendo nullis te nostris litteris, postquam mare transisti, visitaverim; quolibet asserente me nimis inconvenienter egisse, non defenderem et omnibus tacentibus ipse me non modice reprehenderem. [Col. 1107B] Absit enim ut quem a puero et a prima cognitione tanto studio, pro modulo meae possibilitatis, te teste, dilexi, nunc te negligam, cum ad morum probitatem et amorem Dei, quantum largiri dignata est superna clementia, profeceris, et in dies nitaris proficere: quod semper de te desideravit cor meum, et sategit studium meum. Utique antequam tuas mihi priores litteras transmitteres, meas tibi transmittendas per primum, qui se opportunum exhiberet nuntium, paraveram. Sed cum eumdem epistolae tuae latorem congruum existimarem meae relatorem, contigit eum, praeter spem et votum suum et meum, tam diu demorari ut mea epistola tuae priori respondens jam scripta a tua visione tandiu differretur, donec secunda tua mihi defferretur. [Col. 1107C] Licet enim multi Northmanni ad Anglos transeant, paucissimi tamen sunt qui, me sciente, hoc faciant; in quibus paucissimis vix est aliquis, quem nostram legationem sine dilatione et non negligenter facturum confidam. Sed ut res [161 1Kb] ipsa me apud meum excuset criminatorem, duas meas epistolas duabus tuis respondentes mitto per tuarum latores. Et quoniam cum importuno mihi res est, quod singillatim suisque temporibus facere non potui; saltem simul ad persuadendum incredulo, et satisfaciendum suspicioso facere disposui. Illud, propter quod tantopere me reverendae domini et Patris nostri archiepiscopi instare sanctitati postulasti, quanto studiosius secundum tuam voluntatem potui, in quadam mea illi missa epistola facere tentavi. Si [Col. 1107D] igitur, cum ejus semper nobis amplectenda gratia, te ad nos, secundum quod tibi expedit, et ego et tu desideramus, redire 325 contigerit, quod scriptum erit de aphorismo tecum affer. Interim tamen, quantum sine tuo incommodo potes, de textu primum effice; deinde, si tibi licuerit, de glossis; hoc ante omnia servans, ut quidquid ex eo detuleris, diligentissime sit correctum. Si quid vero, te redeunte, residuum inde fuerit; si opportune domnus [Col. 1108A] Gondulfus per aliquem hoc perficere poterit, ejus curae designatum dimitte. Multo tamen melius erit, si exemplum ipsum, ut mihi accommodetur, idem domnus Gondulfus poterit impetrare. Saluta domnum Herluinum, monens ut et sibi et mihi memor sit mei. Vale.



EPISTOLA XXXVI [162 1Kb] . AD ALBERTUM. Refert gratias de Mauritii Beccensis cura, et consulit fugam saeculi.

Domino, fratri, amico in Christo amato, et ad Christum desiderato ALBERTO, frater ANSELMUS, pro coelestibus terrena despicere, pro terrenis coelestia percipere.

Non solum praemium, sed vel gratias fateor me, [Col. 1108B] secundum meritum vestrum et desiderium meum, pietati vestrae non posse rependere pro misericordia, quam dilecto fratri meo Mauritio in infirmitate sua dignatur impendere: quoniam tamen alterum utcunque valeo, ad alterum tamen nullatenus sufficio; injustus mihi videor si in eo, quod possum, deficio. Gratias igitur tantas, quanta mea possibilitas est, refero; sed praemium vobis multo opulentius a Christo reddendum reservo, cui ipsi infirmo curam exhibetis, ipso teste, in suo servo Mauritio. Precor etiam quatenus, sicut vos mercedem non taedebit perfectam percipere; ita non pigeat, quantum in vobis est, sanitatem inceptam perficere. Sed his praemissis, quae debeam pro gratiarum actione; quae sequuntur erunt de quadam quam vobis adhuc debeo [Col. 1108C] responsione. Olim namque, cum litteris vestrae dilectionis rescripsi; non totum, quod mente conceperam, descripsi. Quatenus vestra prudentia minus fastidiose [163 1Kb] perciperet, quod scriptum sibi minus verbose perspiceret. Ad eamdem igitur responsionem pertinet, quod inferius epistola psaesens haec continet. Cum vere dilectam mihi honestatem vestram, tanto studio dilectionem vilis homunculi, meam dico, affectare intueor: utique illam tanta sua supplicatione majus aliquid mereri, quam meus sit amor confiteor. Sed quoniam aliud quid vobis dare possim majus amore non habeo; ipsum quam majorem pro meo modulo possum, exhibeo. Majorem vero dilectionem puto, quod a me nemo valet exigere, quam ut velim eum tanquam meipsum diligere. Quapropter [Col. 1108D] si vobis consulo, quod me mihi, cum sic essem sicut vos nunc estis, singulariter consuluisse, consulendo tenuisse, tenendo amare, amando habitu profiteri, et tota vita niti cognoscitis; vos ipsi judicate, si illud respuere debeatis, cum hoc ego vobis fideliter exhibeam, quod vos a me suppliciter exposcitis. Denique ipsa venerabilis domini et Patris nostri archiepiscopi auctoritas, cujus judicium sua nec ipsa prudentia falli, nec justitia fallere permittet; [Col. 1109A] ipsa, inquam, decernat utrum vos deceat, aut mihi non sit injuriosum, ut nostram vobis dilectionem expetendo asseratis placere; et eamdem ipsam, ejus usum, in quo illa verior est contemnendo probetis vobis displicere. Sed quanquam non vos lateat ad quid velim devenire, consilium tamen meum, imo non meum sed Dei, non me piget clarius aperire. Si igitur jam experti estis, quoniam omne quod est in mundo, concupiscentia carnis est, et concupiscentia oculorum, et superbia vitae, quae non est ex Patre, sed ex mundo est: si jam cognoscitis quia mundus transibit et concupiscentia ejus (I Joan. II, 16, 17); si legistis quia amicus saeculi hujus, inimicus Dei constituitur (Jac. IV, 4); si creditis, quia quicunque reliquerit domum suam, vel fratres, aut sorores, aut patrem, [Col. 1109B] aut matrem, aut uxorem, aut filios, aut agros propter nomen meum, centuplum accipiet, et vitam aeternam possidebit (Matth. XIX, 29; Marc. X, 25; Luc. XVIII, 20): hortor vos, nolite diligere mundum, nec ea quae in mundo sunt (I Joan. II, 15); sed relinquite ea, et sequamini paupertatem Christi, ut pro eis centuplum accipiatis, et vitam aeternam possideatis. Amen, fiat.



EPISTOLA XXXVII [164 1Kb] . AD FRODELINAM. Paciscitur mutuam cum ea meritorum communionem.

Dominae eximiae, et meri o sanctitatis cum amore reverendae, cum reverentia amandae FRODELINAE, frater ANSELMUS Beccensis, vita peccator, habitu monachus, servus servorum et ancillarum Dei; vitae [Col. 1109C] praesentis perseveranter crescentem sanctitatem, et vitae futurae aeternam felicitatem.

Postquam odorem vestrae bonae famae, quae longe lateque suaviter redolens circumvolat, persensi; semper desideravi ad vestram notitiam aliqua commoda occasione pervenire, ut per notitiam mererer aliquatenus ad amicitiam pertingere, ut qui bonis meis meritis me video valde indigere, vestris me possem aliquantulum per charitatis communionem miscere. Sed gratias ago Deo quia, dum hanc voluntatem gererem, et voluntatis effectum [165 1Kb] cupidus exspectarem, intimatum est mihi per communem in Christo fratrem et amicum nostrum domnum Hugonem [166 1Kb] inclusum Cadomensem, quia sanctitas vestra non dissimili affectu similem de se apud me praestolaretur [Col. 1109D] eventum. Quapropter quoniam comperio et comperiens gaudeo Christum desideria vestra, quae novit ex sua nasci dilectione, nobis ignorantibus exaudiisse, atque nos etiam nescientes paribus votis similique dilectione junxisse; jam non timens notam praesumptionis, mitto vobis litteras meas per confidentiam mutuae dilectionis. Et quidem, domina charissima, et ideo domina et charissima, quia vitae [Col. 1110A] meritis valde praestantior, ego scio in me nihil vel minimum aliquid esse, quod dignum sit ad augmentum vestrae sanctitatis exspectari. Quoniam tamen vestris majoribus bonis desidero participare, nescio qua fronte possim vobis participationem meorum bonorum qualiacunque sint, cum eam desideretis, negare. Si quid igitur boni Jesus Christus Dominus noster in me operatus aut operaturus est, oro ego, et concedat ipse secundum veram Dei et proximi charitatem, ut vobis non aliter quam mihi imputetur. Peto etiam, licet mea merita nequaquam vestris possint aequari, ut vestra beatitudo me secundum eamdem charitatem [167 1Kb] suorum meritorum communioni aliquatenus dignetur admittere. Quamvis autem mens vestra divino Spiritu ferventer afflata non [Col. 1110B] indigeat admonitione [168 1Kb] ; deberem tamen ego pro debito meae professionis, aliquam exhortationem scribere vestrae sanctitati, nisi epistolae timerem prolixitatem. Quod debitum donet Deus ut aliquando, vel colloquendo, vel scribendo persolvam. Omnipotens Dominus sic vos in temporali vita ab omnibus malis custodiat, ut vos post hanc vitam in aeternis bonis constituat, domina multum in Christo amanda et veneranda. Ipse sic invicem me vestri, et vos mei memores in suo amore faciat, ut et illi placeat, et nobis ad vitam prosit aeternam. Amen.



326 EPISTOLA XXXVIII [169 1Kb] . AD GUILLELMUM. De litteris Guillelmi sibi additis gaudet, eumque a saeculi vanitate avertit.

Domno reverendo, affectu toto diligendo et dilecto GUILLELMO, frater ANSELMUS suus [170 1Kb] , pro amore felicitatis perseverantiam in proficienti sanctitate, pro praemio sanctitatis aeternitatem in sufficienti felicitate.

Litterae dulcis mihi vestrae dignationis, quas suscepi, cor meum dilecti vestri nominis titulo laetificaverunt; sublimis humilitatis odore refecerunt, profundae charitatis sapore satiaverunt, piae conquestionis affectu compunxerunt. Quarum petitioni cum nunquam velim deficere, utique fateor responsioni me nequaquam posse sufficere. Cum enim in toto me et in omnibus quae in me sunt, conscius ipse mihi sim nihil esse dignum tanta postulatione, et vestra [Col. 1110D] beneficia, et, quod valde majus et mihi charius est, vestra erga me dilectio plus mereantur de me quam meipsum, certe nulla sufficit affectui meo verborum devotio, qua vobis, quia plus non possum, offeram memetipsum. Quatenus vestra sanctitas nec jugem memoriam sui, in me velut in suo dubitet non esse; et si quid divinitus sit in me, certa sit velut quod sui est, suum esse. Quoniam igitur non solum [Col. 1111A] orationis, sed et monitionis et omnimodae sollicitudinis debitorem me scio illius saluti, cujus meipsum esse profiteor; rogat, monet dilectus fidelis vester ne arescat per amorem saeculi semen bonae voluntatis, quod in vobis per divinum respectum coepit germinare; ne teneantur laqueis saeculi pedes vestri, qui jam non solum per opera misericordiae, sed et per celsioris tramitis intentionem in via aeterna coeperunt ambulare. Sed sollicite avertendo oculos mentis vestrae, ne videant vanitatem (Psal. CXVIII, 37); semper eos per indeficientem intentionem conversos habeatis ad veritatem.



EPISTOLA XXXIX. AD MAURITIUM. Se accepisse munera transmissa.
[Col. 1111B]

Suo dilectissimo amico et fratri; et quoniam hoc clarius auditur, charissimo filio MAURITIO, frater ANSELMUS, salutem.

Pretiosum munus pretiosae mihi tuae dilectionis ea charitate, qua missum est, suscepi; et in eum usum, ob ampliorem tui memoriam, quem postulas penes me mansurum constitui: non tantum, ut recipiam aliud, sicut promittis, quantum quia sic tibi placere et ego scio, et tu significas tuis dictis. Pro quo gratias tibi scribendo referrem, nisi tu scires quia plus aliquid paratus fui tibi semper tribuere, antequam esset quod possem retribuere. Semper enim fui et sum memetipsum, et quod possum, tibi et pro te paratus impendere. Festinat lator, cogor, quae conantur erumpere, animi verba reprimere: hoc tamen [Col. 1111C] subinfero, quod tibi fui, hoc persisto. Vale.



EPISTOLA XL [171 1Kb] . AD HELGOTUM. Commendat ei Rogerii abbatis fratrem.

Domno et Patri reverendo amico dulcissimo HELGOTO frater ANSELMUS, vitae praesentis diuturnam prosperitatem, et futurae aeternam felicitatem.

Domnus abbas Rogerius [172 1Kb] certus de vobis et de me, quia sic nos in cor unum et animam unam ignis charitatis conflavit, ut quod alter alterum scire noluerit [173 1Kb] , hoc ipse nolle non possit, petiit a me quatenus ejus frater Gonfridus, qui Cadomi moratur, vestrae sanctitati commendaretur per me. Non ut aliquando, aut ejus injustitiae in aliqua causa a vobis faveatur [174 1Kb] , aut aliquid de ejus servitio, [Col. 1111D] quod domno abbati et monasterio vestro debet, per vos relaxetur: sed ut charitatem, quam vos omni proximo scitis debere, familiarius illi, cum id ratio videbitur exigere, propter amorem vestrum dignemini exhibere. Si igitur judicat prudentia vestra quia quod tantus amicus me postulat non indecenter, nullatenus possum negare [175 1Kb] decenter: nihil [Col. 1112A] aliud restat, nisi ut, quod omnibus est honestum amicis, concedatis libenter. Salutate ducem et venerabilem Patrem et dominum nostrum domnum abbatem [176 1Kb] , et omnes dilectos dominos et fratres nostros, qui vobiscum sunt. Pax Dei, quae exsuperat omnem sensum, custodiat corda vestra et intelligentias vestras (Philipp. IV, 7).



EPISTOLA XLI [177 1Kb] . AD LANFRANCUM. Lanfranci modestiam de munerum tenuitate praedicat; et de monachorum abstinentia suam sententiam profert.

Domino suo et Patri archiepiscopo reverentia, cultu [178 1Kb] , et amoris affectu dignissimo LANFRANCO, suus subjectione et amore servus et filius frater [Col. 1112B] ANSELMUS, quod suus.

Sicut paterna vestra dilectio nescit non esse mihi, et cum non largitur, munifica; et cum secura est, sollicita; ita scitote, imo scitis fidelitatem nostram, et cum tacet, nunquam esse ingratam. Cum enim mihi [179 1Kb] non mittitis ex usu dilecto dilectori vestro pretiosa munera, blande satisfaciendo pretiosiorem mandatis excusationem; et cum certi sitis me nihil contra Christianam fidem sentire, satagitis [180 1Kb] tamen, ne quam de me pravitatis vel falsam aliquis possit habere opinionem. Quippe talis, qualis illa fuit, quam mihi fecistis, munerum excusatio, cum a tanto tantillo fit, munus est multo pretiosius purpura et auro. Quod utique munus non misistis ideo quod eo me indigere putaretis, cum nequaquam [Col. 1112C] ignoretis illud mihi in cordis arca semper reconditum; sed quia benignitas vestra nuntium a se ad me vacuum transire pati non potuit. Neque enim cum vestra suscipio dona, opus habeo eorum commendatione, quae nullatenus dubito vera mei dilectione fieri: neque cum non affluunt, indigeo excusatione; quia certus sum ea cessare aliqua [181 1Kb] justa ratione, quam si vobiscum intelligerem, eligerem vobiscum. Quod autem praecipitis, ut circa quasdam non meas, nec alicujus Christiani assertiones, simpliciter quam me scitis tenere, veritatis sententiam proferam, gratissime accipio, et libentissime obedio. Didici in schola Christiana quod teneo, tenendo assero, asserendo 327 amo; quia si quis eorum qui habent substantiam mundi, dederit [Col. 1112D] indigenti vel calicem aquae frigidae, propter verum amorem Dei et proximi, eleemosynam facit, et non perdet mercedem suam (I Joan. III, 17). De monachorum vero abstinentia hoc sentio; quia quanto majore amore Dei aut proximi monachus ab appositis sibi alimentis abstinuerit, tanto majorem et facit eleemosynam, et acquirit mercedem.
[Col. 1113A]


EPISTOLA XLII [182 1Kb] . AD HENRICUM. Dolet quod vix scribendi vixque legendi et orandi otium habeat.

Domno, amico, fratri charissimo HENRICO, frater ANSELMUS, vitae praesentis prosperam diuturnitatem et futurae felicem [183 1Kb] aeternitatem.

Quanquam vera dilectio semel accensa semper flagret, sine ventilationis instantia; non tamen parum jucunditatis ab amicis ex ea percipitur, sive a praesentibus ex mutuae conversationis sive ab absentibus ex alicujus commonitionis frequentia. Quoniam igitur, superna sic disponente providentia, mutuis aspectibus invicem non possumus jucundari; vel alternis missis salutationibus, et si non quantum [Col. 1113B] volumus, saltem quantum possumus, ab invicem debemus laetificari. Quapropter si mihi tam saepe liceret, quam saepe vellem, utique saepissime schedulam et nostram vobis dirigerem, et mihi vestrum exigerem. Mihi quippe, meis id peccatis agentibus, sic non solum dictandi, sed et legendi et meditandi sive orandi opportunitatem video remotam, ut credam a me Dei misericordiam amotam. Unde, licet non quantum ad eamdem revocandam misericordiam divinam sufficiat, inconsolabiliter tamen, doleo; quia cum tantum sit misero mihi quietis impedimentum, nullum me consolatur inquietudinis emolumentum. Qua in re cum non juste mihi videar viles et steriles, quas tamen negligere non audeam, occupationes accusare; nequaquam tamen rem interius [Col. 1113C] discutiens, meam valeo ignaviam excusare. Adeo namque vilis mens mea quasi quadam naturali arctatur angustia, bonaeque voluntatis languet imbecillitate, ut uni quamlibet parvae curae caeteris exclusis tota non sufficiat, et cujuslibet oneris tentationisque gravedine victa succumbat. Quapropter, mi charissime frater et domine, quoniam ex charitate et mea merita, si qua essent, vestra esse vellem; et quae vestra sunt, mea esse confido: de mea desperans ignavia vestram precor et exhortor strenuitatem ut qui me ex meo minus proficienti defectu sentio reprobari, per vestrum indeficientem profectum merear revocari. Valeat, et valeat nunc et in aeternum dilecta mihi vestra fraternitas.



EPISTOLA XLIII [184 1Kb] . [Col. 1113D] AD HERLUINUM, GONDULFUM ET MAURITIUM. Beccenses monachos, in Cantuariensi Ecclesia tum degentes, adhortatur ut meliora semper proficiant.

Domnis, et fratribus, et amicis charissimis HERLUINO, GONDULFO, MAURITIO, frater ANSELMUS, ascendendo de virtute in virtutem, pervenire ad Christum summam Dei virtutem.

Quoniam et unum est, quod vos pari intenditis proposito, nec est diversum quod ego de vobis communiter [Col. 1114A] desidero; idcirco vos simul unius epistolae allocutione conjungo. Si bene meminit dilectio vestra, quales vos semper optem videre praesentes, sufficienter novit quales vos assidue desiderem audire absentes. Quoniam namque, ut vestra mihi testis est conscientia, omnibus vobis fratris dilectionem, et insuper uni vestrum patris diligentiam ex corde non dicam impendi, sed volui impendere; nullum interjacentis terrae marisque spatium affectum vestri a me valuit abrumpere. Licet igitur reverendi domini et patris [185 1Kb] nostri archiepiscopi praesens vobis consilium et admonitio, singulorumque vestrum continua, quid suus habitus profiteatur, meditatio, mutuae quoque in sancto fervore collocutionis frequens accensio sufficiant, quibus vestra studia [Col. 1114B] bene incepta quotidie ad meliora proficiunt: exigi tamen indeficiens dilectio ut exhortationes nostrae qualescunque sint, vobis quamvis absentibus et non indigentibus non deficiant.

Moneo itaque et precor, charissimi, quatenus nihil sit, quod mentem vestram a sui revocet custodia; sollicite discutiat quid quotidie acquirat proficiendo, ne quid, quod absit! perdat deficiendo. Sicut enim in virtutibus difficilius est aliquid non habitum conando assequi, quam desidia carere; ita gravius est recuperare quod per negligentiam amittitur, quam adipisci quod nondum quis habuisse cognoscitur. Semper igitur, dilectissimi, praeterita quasi pro nihilo sic deputetis, ut et illa, ad quae profecistis, tenere non contemnatis [186 1Kb] ; et his aliquid addere [Col. 1114C] licet per infirmitatem nequeatis, tamen per importunitatem semper contendatis. Quoniam namque inter multos vocatos pauci sunt electi (Matth., XX, 16), certi sumus omnes, Veritate dicente: sed quam pauci sint, incerti sumus cuncti, Veritate tacente. Quapropter quicunque nondum vivit ut pauci, aut vitam suam corrigat, aut inter paucos se colligat; aut cum certitudine reprobationem timeat; qui vero jam sibi videtur de paucis, non statim de securitate electionis confidat. Quippe quoniam nemo nostrum scit in quantam paucitatem redigantur electi: nullus utique [187 1Kb] novit si jam sit inter paucos electos, licet jam paucorum sit similis inter [188 1Kb] multos vocatos. Nullus igitur retro respiciendo penset quam multos in via coelestis patriae praecedat; sed indeclinabiliter [Col. 1114D] in anteriora intentus sollicite consideret, si jam pariter cum his, de quorum electione nemo dubitat, incedat. Videte igitur, charissimi, ne qualibet occasione timor Dei, quem concepistis, tepescat; sed semper quasi indeficienti studio ventilatus in dies fervescat, donec vobis in securitatem aeternam mutatus lucescat.

Valete, amici mei amantissimi; et, rogo vos per fraternam charitatem quam mihi debetis, orate solito [Col. 1115A] instantius, ne ego, qui vos hortor ad profectum, perficiam quem jam olim vere incoepi, et jam nunc fere effici, miserabilem defectum.



EPISTOLA XLIV [189 1Kb] . AD HERNOSTUM. Acerrimis oppressum doloribus ad patientiam excitat.

Olim socio et fratri coaequa familiaritate diligendo, nunc domino et Patri cum dilectione reverendo Rovecistrensi [190 1Kb] episcopo [(15) 2Kb] HERNOSTO, frater ANSELMUS, in hac vita integram incolumitatem, in futura perfectam felicitatem.

Cum audio quod frequentibus et gravibus molestiis fere usque ad mortem caro vestra atteritur, contristat me humana moestitia meus affectus: sed, 328 cum considero quia per haec anima vestra ad [Col. 1115B] aeternitatem nutritur, consolatur me spirituali laetitia vester profectus. Notum quippe est sanctitati vestrae, quia in tribulatione carnis, et per ustionem rubigo peccatorum exuritur, et per patientiam justi vita perficitur [191 1Kb] . Scriptum namque est quia flagellat Deus omnem filium quem recipit (Hebr., XII, 6). Et quia, tribulatio patientiam operatur, patientia probationem, probatio spem, spes autem non confundit (Rom. V, 3). Et quia patientia opus perfectum habet (Jac. I, 4). Unde procul dubio cognoscitur quia tanto affectu est in tribulatione gaudendum, quanto conatu est per spem, et operis perfectionem in filiorum haereditatem nitendum. Cum enim semper gratum sit Deo, si nunquam ab ejus ordinatione dissentimus; tunc utique valde illi placemus, si et in nostra adversitate [Col. 1115C] ejus voluntati hilariter consentimus. Et quanquam sit justissimus, nequaquam tamen, cum sit misericordissimus, coget nos peccata in futuro saeculo vindicta repetita luere, quos hic viderit ultioni cum animi hilaritate occurrere. Tanto itaque districtum judicem exspectare poterimus leniorem [192 1Kb] , quanto nunc illum patienter [193 1Kb] sustinebimus severiorem. His igitur et aliis hujusmodi meditationibus, mi reverende domine, sicut scit paterna vestra sanctitas ex carnis defectu, animae considerando [194 1Kb] profectum; ex carnis aegritudine, animae salutem; ex ultione, indulgentiam trahat; ex ipsa tribulatione consolationem, et ex maerore laetitiam. Omnipotens [Col. 1116A] et clementissimus Deus sic vos in hoc saeculo per omnia suae faciat concordare voluntati, ut ipse in futuro per omnia vestrae concordet felicitati. Dulcissime mi Pater et reverende domine, precor ut paterna vestra sanctitas non obliviscatur fidelis servi sui [195 1Kb] , corpore absentis, sed mente adhaerentis. Valeant semper in Domino corpus et anima vestra.



EPISTOLA XLV. AD LAMBERTUM ET FOLCERALDUM. Ne lethargico mundi somno corripiantur.

Reverendis dominis, dilectissimis avunculis, dulcissimis nutritoribus suis LAMBERTO et FOLCERALDO, frater ANSELMUS, bona temporalia pro aeternis despicere, aeterna pro temporalibus percipere.

Quamvis nos locorum temporumque spatia separent, [Col. 1116B] arbitrio superno disponente, nulla tamen causa vestrae dilectionis affectum valet aut valebit mihi minuere, divina gratia protegente. Et quoniam certum est cordibus vestris similem affectum erga me non dissimiliter inhaerere, utique dubium mihi non est quod sicut ego ea, quae circa vos sunt; ita vos ea, quae circa me sunt, nota semper desideretis habere. Sed ea per hujus schedulae latorem plenius poteritis discere et notificare, quam brevitas epistolaris sufficiat intimare. Quale autem desiderium cor meum gerat de vobis, ille a quo, et ad quem, et cui soli notum est idem desiderium, sic intimet et persuadeat vobis, quomodo ipse scit expedire vobis. Ut tamen aliquid de cordis abundantia eloquar, nihil magis de vobis timeo quam ne in amore saeculi et [Col. 1116C] saeculari vita perseveretis, dormientes usque in finem; et nihil aut parum quid inveniatis cum viris divitiarum in manibus vestris, cum evigilaveritis post finem.



EPISTOLA XLVI [196 1Kb] . AD FOLCERALDUM. Se miro ejus visendi teneri desiderio, sed detineri ex eo quod in Francia milites iter liberum nulli facerent.

Secundum carnem consanguineo, in Christo fratri charissimo FOLCERALDO, frater ANSELMUS, sic ire de virtute in virtutem, ut videat Deum deorum in Sion.
[Col. 1117A]

Cogitavi ipse ego ad te venire, et ad pedes reverendi abbatis tui prostratus quanta possem humilitate postulare, ne animas [197 1Kb] (me et te dico) tanto conglutinatas vinculo carnis et spiritus, violenta conversationis separatione non tantum disjungeret, quam scinderet. Sed tam crudelis tamque effrenata malitiosorum hominum in Francia debacchatur saevitia [198 1Kb] , ut nec me, nec aliquem monachum, aut quempiam equitem audeam tanto committere periculo. Re enim vera domnus Rodulfus cum, te reducto, rediret, in archiepiscopatu Rhemensi cum famulis, equis ablatis omnibus, captus est, quanquam se sub archiepiscopi Rhemensis tuitione ire clamaret. Qui aliquandiu detenti, vix tandem uno equo retento, relaxati sunt. Denique etiamsi possem absque [Col. 1117B] omni te adire periculo, rex tamen et domnus abbas noster, in quorum potestate sum, nolunt mihi eundi dare licentiam: nec tamen ab illis, ut te possim habere, ullum recupero auxilium aut consilium; nec usui esse honoris existimant, quod tanto studio, de tam longinquo, tamque humilibus et amicabilibus litteris frustra bis poposcerunt, tertio forsitan frustra reposcere. Haec idcirco tibi scripsi, charissime, ut tu haberes per quem mihi desideranti scire quae circa te sunt, mandare posses, et simul scires, quia jam nullum ab homine exspecto auxilium, quo tuam tantopere desideratam conversationem assequi possim: quatenus solius Dei nostro desiderio favorem, secundum suum beneplacitum, orantes exspectemus, et interim ejus de nobis dispositionem obedienter [Col. 1117C] patienterque toleremus. Sic enim citius et benignius desiderium nostrum perficiet [199 1Kb] , si non quod nos volumus, sed quod ipse vult, nos desiderare perspiciet. Quanquam enim tu valde sufficienterque te consoleris ex sancta paternaque benignitate abbatis tui, quam a te inventam saepe mihi praesens gaudendo praedicare solebas; ego tamen, quod de te desidero [200 1Kb] , desiderare non desistam. Orationes, quas tibi, cum mecum esses, scribi feceram; nescio per quem tibi mittere possim. Lator enim praesentium eas ferre tibi non est ausus, timens ne sibi auferrentur. Cum enim eum prima vice ad te misi, dicit se captum et exspoliatum, vestesque suas, si quid forte in eis quod tolli posset inveniretur, discussas [201 1Kb] . Rogo, manda mihi per epistolam quae [Col. 1117D] circa te sunt. Dominus, qui custodit Israel, custodiat te ab omni malo, custodiat animam tuam Dominus (Psal. CXX, 7).



EPISTOLA XLVII [202 1Kb] . AD PETRUM. De honestis gratulatur studiis, et ad puriorem vitam hortatur.

Charissimo suo consobrino PETRO, frater ANSELMUS, [Col. 1118A] ea bona, quae necessario amittuntur, sponte dimittere, ut ea quae aeterne tenentur possit recipere.

Dicere non possum, dilectissime, quanto gaudio exsultavit cor meum, cum audivi a dilecto fratre 329 et consobrino nostro domno Folceraldo, te non solum ad hanc quam habes aetatem pervenisse, sed etiam bonis honestisque studiis profecisse et in dies proficere. Sed et huic meo gaudio multum est additum, cum mihi dixit quia me desiderabas videre. Memor enim et servator magnae amicitiae quae olim fuit inter me et avum et patrem et matrem tuam, et immensae dilectionis quam habui erga te, cum adhuc puerulus esses: ea semper [203 1Kb] de te desidero, quibus meliora non possum; et cum bona de te audio, sic gaudeo, ut plus non possim. Accensus igitur [Col. 1118B] desiderio tui in Deo, oro Deum ut det nobis simul in hac vita, quandiu victuri sumus, conversari, et in futura congloriari. Unde hortor, precor, obsecro, mi dilectissime, crede verum esse quod Veritas dixit, et ama quod relinquentibus saeculum propter se promisit. Incipe parare tam magnum quaestum, accelera ad tantum lucrum, ut quae mundi sunt relinquens, centuplum accipias, et vitam aeternam possideas (Matth. XIX, 29). Quod si tibi Deus inspiraverit, rogo, charissime, ne dubites propter itineris laborem venire ad amicum et consanguineum tuum te desiderantem. Quoniam si simul vixerimus, tanto mutuum nostrum gaudium de nobis invicem praesens nobis erit; tanto quidquid grave videbitur, levius erit.
[Col. 1118C]


EPISTOLA XLVIII [(16) 1Kb] [204 1Kb] . AD LANFRANCUM. Expostulat de honorifica compellatione.

Domino et Patri suo reverendo archiepiscopo LANFRANCO, frater ANSELMUS, suus quod suus.

Sicut Zacharias propheta ad commendandam suae prophetiae auctoritatem fere per singulos versus repetit: Haec dicit Dominus; sic mihi ad inculcandum, quis, cui et quo animo loquatur, libet ut tam saepe epistolae nostrae, quas vestrae dirigo paternae celsitudini, in fronte pictum praeferant: Domino et Patri, et, suus quod suus. Sic enim hanc, non dicam, scio simulare, sed sculpsi in mente mea impressam, ut quidquid proponam in incipienda nostra salutatione, [Col. 1118D] hoc in consummata appareat expressum. Cum igitur hoc titulo vobis tam saepe scribam, quaerendo queror, et querendo quaero cur mihi nunquam rescribatis; sed nescio cui vestro domino et Patri, prima litterarum notato. At si servo et filio vestro scribitis, cur, quod destruere non potestis per oppositam negationem, subvertere [205 1Kb] tentatis per relativam oppositionem? Precor itaque ut quoties litteras [Col. 1119A] dignationis vestrae suscepero, aut videam cui scribitis; aut, vel non videam cui non scribitis.



EPISTOLA XLIX. AD HENRICUM. Gratias agit pro auro, in quo tamen plus laudatur dantis animus quam munus. Et veniam petit pro Osberno.

Domino reverendo et amico, domino priori HENRICO, frater ANSELMUS, salutem.

Gratias vobis magnas scribo pro auro quod misistis; sed multo majores corde teneo pro bona erga me voluntate, quam retinuistis. Quam quotidie multo melius et clarius experior in dilecto meo communi fratre nostro Mauritio, quam in millibus auri et argenti. Ab his enim qui ab eo veniunt audio [Col. 1119B] vos eum tanto honore et amore tractare, ut appareat vos non modice me dilectorem ejus amare. Litteras quas charissimo filio vestro fratri nostro Salvino misistis legi: in quibus tam benigne, et vestram erga eum expressistis dilectionem, et mei plus quam merear indidistis mentionem, ut ibi animadverterem magnam quamdam sapienter latentem, et latenter sapientem deprecationem; quatenus ego, quem sic describitis, benignum erga alios, illi, quem sic diligitis, impendam meam curam et dilectionem. Et ita fiat, quando quidem ita vultis. Cum enim eum amem propter Deum et propter seipsum: et quia confitetur se amicum esse domini Gondulfi, adhuc crescat amor, quia est dilectus domini prioris Henrici. In eisdem litteris, cujusdam culpae veniam [Col. 1119C] spontanea benignitate eidem dilecto vestro et meo concessam inveni. Et quia servulus vester, frater noster Osbernus, cum eo pariter se non per superbiam, sed per imprudentiam peccasse cognoscit, nec sibi sentit indultum esse; moestum pro culpa et sollicitum de venia percepi. Precor igitur ut quod in me laudatis, mecum in vobis exhibeatis: quatenus mecum super afflictionem ejus pia gestantes viscera, sicut Salvino indulsistis propter vestram solam bonitatem, ita Osberno dimittatis si quid in vos peccavit, propter vestram benignitatem, et nostram charitatem.



EPISTOLA L [206 1Kb] . AD GONDULFUM. Familiaris est epistola.
[Col. 1119D]

Fratri frater, dilecto dilectus, GONDULFO ANSELMUS, in hac vita diuturnam, et in dies proficientem sanctitatem, in futura vitam aeternam, et semper sufficientem felicitatem.

Omnes quotquot veniunt a domno Gondulfo, referunt quod litteras meas desiderat domnus Gondulfus. In quibus bene novi quia nihil aliud exspectas, nisi ut mutuum nostrae dilectionis affectum legas. Quod quidem certus sum quia non facis ut amor tuus, ne obdormiat, litteris excitetur; aut ut [Col. 1120A] amor meus, quomodo vigilet, intimetur. Quippe sicut de tuo affectu erga me certus es, ita de meo erga te non dubitas. Idcirco igitur tantopere scripta mea postulas, ut quod in intima mente formatum pariter gerimus, in charta scriptum videas, videndo legas, legendo congaudeas. Sed quid, si nec oculus vidit, nec auris audivit, sed solum in cor hominis ascendit, quem affectum praeparent diligentia corda diligentibus se? (I Cor. II, 9.) Testis enim mihi est experta conscientia tua, quia [207 1Kb] nec visu [208 1Kb] , nec auditu sapor hujus affectus a quoquam percipitur; nisi quantum mente ab unocunque concipitur. Cum igitur scias quia sapor dilectionis [209 1Kb] oculis, nec auribus agnoscitur; sed solo cordis ore delectabiliter gustatur: quibus verbis aut quibus litteris meus et [Col. 1120B] tuus amor describetur? Et tamen tu instas [210 1Kb] mihi importune, ut faciam quod fieri non potest. Sufficiant nobis conscientiae nostrae, quibus nobis invicem conscii sumus quantum nos diligamus. Omnipotens Deus sic te diligat, et diligendo protegat, ut nihil fiat a te, aut in te, aut de te, nisi quod illi placeat, et tibi expediat.



330 EPISTOLA LI [211 1Kb] . AD MAURITIUM De acceptis Mauritii litteris, et proximo illius in Northmanniam reditu. Poscit ut secum deferat aphorismos cum glossis.

Domno amico, fratri, filio charissimo MAURITIO, frater ANSELMUS, sic proficere de virtute in virtutem, ut adhaereat virtuti virtutum.
[Col. 1120C]

Perlectis dilectionis tuae nuper dilectori tuo missis litteris, et affectus tui expressione sum jucundatus, et reditus tui promissione sum laetificatus. Sicut enim cum diligenti mihi pariter diligendo respondes, congaudeo; sic dilecti dilectoris mei praesentia semper frui desidero. De quo reditu tuo nec reverendus mihi archiepiscopus quidquam mandavit, sicut olim te opinari in epistola quadam tua monstrasti; nec domno abbati, si redieris, displicebit; quod in eadem scriptura te timere significasti; et mihi valde placebit, quod ut puto nunquam dubitasti. Glossas aphorismi si omnes potes scribere gaudeo; sin autem, eas quae sunt Graecorum aut inusitatorum nominum ne deseras [212 1Kb] admoneo. Quod tamen temporis in libello de pulsibus insumere deliberas, malo ut ad [Col. 1120D] perficiendum quidquid est in aphorismo impendas. Non enim ejusdem libelli scientia utilis est, nisi frequentissimo et diligentissimo usu se illa occupantibus. Si quid tamen post aphorismum, et de hoc potes, libenter accipio. De utroque hoc praecipue moneo ut quidquid feceris studiosissima exquisitione correctum, dignum sit dici perfectum. Malo enim in ignota inusitataque scriptura partem integram veritate, quam totum corruptum falsitate. Ante omnia gratias tibi, quantas possum, ago; quia ubicunque [Col. 1121A] sic vivis, ut quanquam non ego, sed Spiritus sanctus te bene vivere docuerit, tamen honor mihi etiam sit inter ignotos et alienigenas talem nutrisse discipulum. Tanto utrique eris Deo et amicis Dei charior, quanto fueris in periculosa conversatione inventus probatior. Vale, et cave ne promittendo reditum, et non redeundo, amicum tuum deludas. Saluta dilectum fratrem nostrum domnum [213 1Kb] Herluinum.



EPISTOLA LII [214 1Kb] . AD FULCONUM. Ut oblatam dignitatem suscipiat, quam sine inobedientia non potest recusare.

Domno et Patri reverendo [215 1Kb] , amico charissimo FULCONI, frater ANSELMUS, sic in praesenti vita per [Col. 1121B] divinam gratiam disponi, ut in futura sanctis mereatur apponi.

Cogit me dulcis mihi sanctitas vestra suis precibus promittere, et quod semper servitus mea non promittendo prompta est, prout potest, efficere. Tanta namque vilitate deprimi scio in conspectu Dei meas orationes, ut alicui eas polliceri me pudeat; et sic me vestrum devovi, ut pro vobis possibilitas mea quotidie orare studeat. Quapropter et in hoc, de quo mihi litteris suis dilectio vestra nuper mandavit negotio; et in omnibus quae ad vos pertinent, orationes nostras qualescunque sint, vobis non deesse sciatis. Consilio autem nostro licet vestra prudentia non egeat; tamen quia jubetis, breviter illud schedula praesens exhibeat. Scimus quidem quoniam tutius [Col. 1121C] [216 1Kb] est homini infirmitatem suam semper timendo, quantum in se est, tam magnum onus refugere, quam de viribus confidendo humeros facile submittere. Sed quoniam scriptum est: Nemo nostrum sibi vivit, et nemo sibi moritur; sed sive vivimus, sive morimur, Domini sumus; sic nos oportet inter timorem propriae infirmitatis, et obedientiam Dominicae voluntatis, via discretionis incedere, ut neutrum videamur abjicere. In primis ergo vos divinae pietati puro mentis affectu, ut vitam vestram in beneplacito suo disponat, commendate: deinde simplici mente et humili conatu, quibuscunque modis potestis, excepto solo peccato, onus subire recusate. Quod si nisi per peccatum declinare non potestis, obedienter subite, et sollicite portate. Omnipotens Deus [Col. 1121D] nihil a vobis, aut de vobis fieri permittat, nisi quod illi placeat, et vobis expediat.



EPISTOLA LIII [217 1Kb] . AD GUALTERUM. Ut propter calumniam non abjiciat gregis commissi curam.

Domno et Patri venerabili abbati GUALTERO, frater ANSELMUS Beccensis, vita peccator, habitu monachus, [Col. 1122A] per praesentis [218 1Kb] vitae sanctitatem, futurae mereri felicitatem.

Cum scriptum sit: Omnia fac cum consilio, et post factum non poenitebis (Eccli. XXXII, 24); et alibi: Quoniam quasi peccatum ariolandi est repugnare, et quasi scelus idololatria nolle acquiescere (I Reg. XXV, 3); valde nobis cavendum est ne nostram, contra omnium consilium, nimium sequamur voluntatem, etiamsi recta nobis videatur. Neque enim quidquid singulis rectum videtur, rectum est; quoniam scriptum est: Via stulti recta in oculis ejus (Prov. XII, 13); et; Sunt viae quae videntur hominibus rectae, quarum finis usque ad profundum inferni descendit (Prov. XIV, 12). Quapropter ne, more stultorum, errorem rectitudinem judicantes, teneamus vias [Col. 1122B] quarum finis usque ad profundum inferni descendit, nequaquam unusquisque, suo inexaminato judicio, vitae suae debet ordinem committere; sed diligenter, ne plurimorum, et maxime sapientum judicio, aut obedientiae, aut misericordiae, aut denique charitati repugnet, perpendere. Unde magis est mirandum cur vestra sanctitas vestraque prudentia fere contra omnium consilium, contra obedientiam sibi divina dispositione per archiepiscopum suum, et regularem electionem injunctam, contra misericordiam et charitatem, oves sibi commissas pastorali cura destitutas, lupis infestantibus lacerandas deserendo exponit: quandiu vel unam considerat sua cura ad salutem posse proficere. Acquiescat igitur vestra charitas, acquiescat, et tot [219 1Kb] orationibus astricta ad [Col. 1122C] monasterium suum redeat, curamque abjectam misericorditer resumat, ut desolatos consolando et adjuvando, divinae consolationis et auxilii recompensationem mereatur. Nam calumnia, quae vos maxime terrere solet, ab abbate S. Arnulfi sic est per communem ejus et fratrum monasterii vestri consensum exstincta, ut jam nullo modo vos impediat.



EPISTOLA LIV [220 1Kb] . AD HENRICUM. Ut malevolorum invidiam et calumnias patienter sustineat.

Domino et Patri suo charissimo, domno priori HENRICO, frater ANSELMUS, vitae praesentis integram prosperitatem, et futurae aeternam felicitatem.

Si per vestrum nuntium didicissem qua infamia [Col. 1122D] diffamaretur charitas vestra, quo dolore, qua 331 miseria afficeretur; et exinde meum consilium et auxilium quaesiissetis, sicut dicitis; et nullum reddidissem responsum: fateor quia merito admiraremini, et diceretis me fecisse quod non debuerim. Sed credat mihi sanctitas vestra, quia nunquam hujusmodi nuntium vestrum memini me audisse. Audivi tamen a quibusdam, non qui se [Col. 1123A] nuntios vestros faterentur, quia non bene eratis apud dominum archiepiscopum. Sed cum quaererem propter quid, circumeundo significantes quaedam inconvenientia nihil certum exprimebant. Dum igitur exspectarem certiorem rerum notitiam, audivi inter vos integram venisse reconciliationem. De desiderio autem, cujus vos velle licentiam habere a domno abbate et a me significatis, sic olim audivi, nescio jam a quo, ut intelligerem meum ad hoc desiderari auxilium; non tamen expeti responsum. Sed quoniam certissimus eram domnum abbatem id nunquam esse concessurum; melius rem penitus silentio tegendam, quam frustra verbo detegendam putavi et puto. Quod autem scribitis quod, miserante Deo, claruit veritas, confusa et obscurata est [Col. 1123B] falsitas et ejus inventores: scitote me verius gaudere de soliditate veritatis, quam credo, quam doluisse de figmento falsitatis, quam nunquam credidi. De invidis vero, quos adhuc oblatrantes insidiantesque patimini, hoc dico quod scitis; quia semper invidet vitium virtuti. Si igitur invidiae persecutione carere vultis; aut locum, ubi lateatis vitiosos, invenite; aut virtutibus renuntiate. Sed neutrum horum facietis; quia alterum est impossibile, alterum exsecrabile. Quid igitur restat, nisi ut armati armis justitiae, a dextris et a sinistris transeatis, cum Apostolo, per gloriam et ignobilitatem, per infamiam et bonam famam (II Cor. VI, 8): et quidquid ipsi moliantur, nunquam ad eos, sed ad gressus vestros, forti et quieta mente intendatis. Si enim vestri oculi [Col. 1123C] semper ad Dominum, ipse evellet de laqueo pedes vestros (Psal. XXIV, 15); ipsi vero incident in foveam, quam fecerunt (Psal. VII, 16); et captio, quam absconderunt, apprehendet eos (Psal. XXXIV, 8): cum, sicut jam coepit, eminebit libera veritas, et ad gloriam; et obruetur confusa falsitas, in ignominiam. In quo tamen sollicite vos, sicut decet perfectum servum Dei, observare oportet, ne inimicorum confusione gaudentes, eam exprobretis, exprobrando praedicetis, praedicando divulgetis, divulgando augeatis; ne in conspectu Dei, ultione inimicorum delectari judicemini. De vestra igitur liberatione, in secreto mentis, in conspectu Dei, gratias illi agendo gaudete; illorum vero peccatum, sive eventum, pro illis orando, miti mente dissimulate. [Col. 1123D] Quod autem vos super frequenti commotione illius, quem fere super omnes diligitis homines, affligi monstratis; nullum aliud video consilium, nisi illud quod est optimum: sola virtutis patientiae, quam jamdiu viriliter tenuistis, consummatione opus habetis. Nullo enim modo efficacius, aut quantum ad vos honestius utiliusve fugietis ad mentis quietem, aut illum placabitis, aut hostem occultum, qui vos hac ipsa tribulatione impugnat, superabitis, ut coronam victoriae percipiatis. Non enim coronabitur, nisi qui legitime certaverit (II Tim. II, 3); nec legitime [Col. 1124A] certat, qui non usque in finem aut suum, aut impugnationis perseveraverit. Scriptum est namque quia patientia opus perfectum habet (Jac. I, 4); et: In patientia vestra possidebitis animas vestras (Luc. XXIV, 19.) Si vero mente amplectimini patientiam, et tribulationem declinare satagitis, scitote, imo scitis patientiam non esse nisi in tribulatione. Gaudete igitur in tribulationibus, scientes quia tribulatio patientiam overatur, patientia probationem, probatio spem, spes autem non confundit (Jac. I, 3; Rom. V, 4). Dicitis vos nullo modo posse esse vobiscum sine integra archipraesulis gratia. Hic autem respondeo vestrae prudentiae, nusquam vos bene esse posse; si eam, quod ex vobis est, non habueritis; si vero eam habere non contempseritis, sed non poteritis, [Col. 1124B] ut necesse sit vos alibi esse, quam cum illo: nusquam vos melius, quia nusquam rectius, esse posse, quam nobiscum [221 1Kb] : nulla enim ratione domnus abbas, et fratres vestri aliter concederent. Nam non tam parvi aestimatur, aut tam parum amatur sanctitatis vestrae strenuitas, ut qui eam juste potest tenere, sponte aut facile velit ea carere. Omnipotens Deus sic vitam vestram protegat et disponat, ut omnibus impugnationibus et adversitatibus praevaleatis, unde coronam sempiternam percipiatis. Orate pro me.



EPISTOLA LV [222 1Kb] . AD MAURITIUM. Gratulatur quod audiat Arnulfum Grammaticum.
[Col. 1124C]

Dilecto suo fratri et filio MAURITIO frater ANSELMUS.

Audivi quod legas a domino Arnulfo. Quod si verum est, placet mihi qui semper profectum tuum, sicut ipse ex parte expertus es, desideravi: nec unquam utique plusquam modo. Audivi quoque quod ipse multum valeat in declinatione; et tu scis quia molestum mihi semper fuerit pueris declinare, unde valde minus quam tibi expediret. Scio te apud me in declinandi scientia profecisse. Hortor itaque, et precor, et ut filio charissimo praecipio, quatenus quidquid ab eo legeris, et quidquid aliud poteris, diligentissime declinare studeas. Nec pudeat te sic in hoc studere etiam quibus [223 1Kb] te putas non indigere, quasi nunc id recentissime incipias: quo et [Col. 1124D] ea quae scis, ejus auditu confirmata, securius teneas; et eo docente, si in aliquo falleris, id corrigas; et quod ignoras, addiscas. Si autem nihil tibi legit, et tua hoc est negligentia, displicet mihi; et volo quatenus ut fiat quantum potes, satagas, et praecipue de Virgilio et aliis auctoribus, quos a me non legisti, exceptis his, in quibus aliqua turpitudo sonat. Quod si aliqua te obstante non potes ab eo legere, vel hoc stude, ut librorum, quos legisti, quoscunque potes, et quibus horis potes, totos a principio usque ad finem diligentissime, sicut supra monui, declines. Ostende etiam eidem charissimo [Col. 1125A] amico nostro hanc epistolam, in qua ut breviter [224 1Kb] et multum ejus pro te deprecor dilectionem, peto ut tibi ostendat quantum de vera ejus confidere possum amicitia: et indico [225 1Kb] quia quod tibi faciet, non alteri quam cordi meo faciet. Diu enim est ex quo ego et ipse de mutua certi sumus amicitia; si ipse, quod ego nunquam obliviscar, reminisci dignatur. Saluta illum quam reverentius potes ex nostra parte; et domnum priorem, et domnum meum Gondulfum, aliosque domnos et fratres nostros, qui tecum sunt. Vale, fili mi dulcissime, et ne contemnas consilium paterno te diligentis affectu. Vale.



EPISTOLA LVI [226 1Kb] . AD GUILLELMUM. De comite excommunicato, qui sacris se immiscebat. [Col. 1125B] De presbyteris incontinentibus, et de lapsis sacros ordines habentibus.

Domno et Patri reverendo abbati GUILLELMO, frater ANSELMUS, in hac vita diuturnam prosperitatem, in futura aeternam felicitatem.

Ex quo vestra probitas mihi suam dignata est praebere notitiam, tantam ejus concepi dilectionem ut semper ejus mihi dulcis sit memoria. Quod expertus sum non immerito fuisse, quoniam et vitam vestram 332 amore et reverentia dignam agnovi existere; et paternitatem vestram [227 1Kb] non sine affectu dilectionis erga parvitatem meam esse. Saepe namque fratres a vobis venientes, me non solum sanctitatis vestrae relatione aedificaverunt, sed et dignationis vestrae salutatione honoraverunt. [Col. 1125C] Quare licet quidquid est in me toto minime possit tantis meritis respondere; meum tamen est, quantum amoris et reverentiae possum, exhibere. Sed haec Deo in nobis servanda et augenda committens, ad ea de quibus meam parvitatem vestra consulere dignata est prudentia, non praesumendo, sed obediendo [Col. 1126A] respondebo; forte non quod sufficiat, sed quod mihi videtur. Comes quidem vester, qui excommunicatus vobis divina celebrantibus se miscet, mihi videtur humiliter admonendus; ne contemnendo sententiam eorum, in quibus Deus affirmat se audiri cum audiuntur, et sperni, cum spernuntur; se ligare, cum ligant [228 1Kb] et solvere, cum solvunt; aggravet super se Dei judicium, a quo fugere nusquam homo potest. Quare melius illi esset, ut per salubrem humilitatem abstineat ab his, a quibus cum apostolica segregat sententia, quam per praesumptionis contemptum se ingerat in illa, quae nunquam nisi per humilitatem quaesita prosunt, et semper inordinate praesumpta obsunt. Nec debere enim nullo suo commodo, et gravis imo suo malo [Col. 1126B] cogere vos ut, cum eum offendere nolitis, Deum et sedis apostolicae auctoritatem graviter irritetis: ad quos placandos [229 1Kb] illum adjutorem habere non possitis. Facilius quoque atque benignius apostolicum ejus rationes suscepturum, si suam illum sententiam cognoverit reveritum. Quod si comes idem hanc admonitionem respuerit, scitis quia [230 1Kb] plus est Deus timendus quam homo. Quapropter aut secundum jam prolatam apostolicam sententiam, erga illum agendum, aut ipsum apostolicum, sive aliquem ejus vices gerentem, de hoc ipso denuo consulendum existimo. De presbyteris vero, qui se aperte reproba libidinis [231 1Kb] conversatione Deo reprobabiles exhibent; omnino tenendum est quod apostolica providentia ecclesiastico justoque judicio et rigore [232 1Kb] [Col. 1126C] constituit. Nempe nullatenus convenit ut ibi reverenter astetur [233 1Kb] , ubi pertinaciter aperta et impudenti libidine fetentes, Dei et sanctorum prohibitionem contemnendo, sacris altaribus deserviunt; imo non deserviunt sed quantum ad ipsos commaculant. [(17) 4Kb] Non quo quis ea quae tractant, contemnenda, [Col. 1127A] sed tractantes exsecrandos existimet: ut qui Dei et angelorum praesentiam non reverentur, vel hominum detestatione repulsi [234 1Kb] , sacra contaminare desistant [235 1Kb] . Nec ullatenus [236 1Kb] oportet ut illi sint consortes de altari participantium, qui per immunditiam se faciunt exsortes altari deservientium. De lapsis autem sacros ordines habentibus, et spontanea humilitate [237 1Kb] secrete quibus debent confitentibus, nequaquam est asserendum quod eisdem ordinibus amplius uti nullatenus possint, si per sacrificium spiritus contribulati, cordisque contriti [238 1Kb] et humiliati Deum placantes (Psal. L, 19), ad virtutum profectum studiose contenderint [239 1Kb] . Nam nec apud Deum reprobatur officium alicujus propter culpam, quam ipse ignoscit; nec apud homines decoloratur [Col. 1127B] sacri ordinis dignitas propter personam, cujus ipsi peccatum non cognoscunt: quibus duabus causis carnalis lapsus prohibet ad sacros ordines [240 1Kb] accessum et [241 1Kb] reditum. Sed quoniam ferme semper occultum est, quorum remissae sint iniquitates, et quorum tecta sint peccata (Psal. XXXI, 1); quorum vero minime: tutius semper [242 1Kb] est conscium sibi criminis, ab his quae placitum Deo personam exposcunt, per laudabilem humilitatem [243 1Kb] abstinere, quam per culpabilem securitatem praesumere. Illud namque semper potest, Deo non improbante; hoc vero non debet, nisi Deo approbante. Qui autem huic sententiae, quae ad sacri ordinis officium reditum post lapsum concedit; nequaquam alia ratione [244 1Kb] nisi auctoritate fulciatur, scilicet Scripturarum [Col. 1127C] [245 1Kb] , vult consensum attribuere: legat epistolam beati Calixti papae directam universis episcopis per Galliam constitutis [246 1Kb] et beati Gregorii papae ad Secundinum inclusum: ubi ipsi hanc sententiam sic firmis et pene eisdem rationibus et auctoritatibus confirmant, ut nullatenus aliorum probatione indigeat. Sed quoniam idem B. Gregorius idipsum in aliis suis quibusdam epistolis studiose prohibet, ne sibi ipse contrarius sit [247 1Kb] , de apertis quidem prohibuisse, [Col. 1127D] de occultis vero, post dignam poenitentiam [Col. 1128A] concessisse intelligitur. Nam crimen quod a Deo non imputatur, nec ab hominibus esse putatur, non reprobat nec decolorat, ut jam dixi; cum tamen in tali re cuique tutius sit coram Deo sibi plus [248 1Kb] timere quam confidere. Prohiberi autem invitum debere, qui occultum crimen humili confessione sponte et occulte detegit, minime existimo, ne multis obstruatur via salubris confessionis, qui potius eligerent penitus in mortem [249 1Kb] occultari, quam hac occasione in certitudinem vel suspicionem alicujus criminis adduci. Nec illi [250 1Kb] , cui confitetur, statuitur ad peccatum, si confitentem absque ejus consensu cessare a sui ordinis officio non cogit; sed potius magni criminis reus esse videtur, si cogit, quia sic et confitentem [251 1Kb] poenitere confessionis, et plures [Col. 1128B] nondum confitentes horrere confessionem compellit [252 1Kb] . Nam satis patet quam minus malum sit cuilibet peccatori ad altare cum amore confessionis peractae et spe misericordiae humili mente accedere, quam se cum odio confessionis et desperatione veniae indurato corde, desiderio aut etiam actu ingerere. Ille itaque cui confessio fit, nequaquam particeps aestimandus est minoris culpae, in qua alium permittit, non consentiendo, sed majorem prudenter praecavendo; majoris vero criminis auctor esse videtur, ad quos multos impellit, etiamsi non volendo, tamen inordinate plus quod minus, quam quod majus erat, timendo. Sed manifestum est quia illi, qui humili contritione superbam verecundiam conculcando semetipsos judicantes, indicenti [Col. 1128C] cessationem sponte consentiunt: multo tutius ministrant permissi seu etiam jussi, quam illi qui verecundia humana inter Deum et se juste judicare refugiunt; licet is cui confitentur, valde periculosius prohibeat istos invitos, ut supra dictum est, quam illos spontaneos. Et cum utrisque necessarium sit vel ad tempus abstinere, puto quia illi, qui non libenter cessant, ad quod non bene properant, sunt [Col. 1128D] tantum relaxandi; hi vero qui sponte abstinent, ad [Col. 1129A] quod non praesumant, etiam revocandi. Nam in illis, si revocentur, obedientiae tegmine praesumptio palliatur; in istis vero humilitas obedientiae robore adjuvatur. Quae revocatio non indifferenter, sed magna praelati confessionem suspicientis discretione facienda est. Saepe namque contingit ut quis non per immensum criminis horrorem, et per vim humilitatis humanam verecundiam superet; sed per stultitiae tenebras et impudentiae duritiam, foeditatem sceleris et pudorem non sentiat, et per negligentiam officium suum non appetat. Qui autem hujusmodi est, nunquam ad sacrum officium suum aut vocandus aut revocandus est. Sed cum pro ipso poenitente supplicat humilitas, suggerit contritio, intercedit vitae mutatio: tunc nimirum si praelatus non tam de [Col. 1129B] meritis aliquibus, quam de magna misericordia et de multitudine miserationum Dei illum confortans, ad sui usum invitet officii, puto quia non tam temere quam prudenter egisse videatur. Est enim saepe in hujusmodi praevenienda pusillanimitas, excludenda contemptus suspicio, ostendenda benevolentia, exhibenda compassio. Hoc enim modo qui tales sunt quanto benignius, tanto efficacius ad perfectionem provocantur, et tanto strictius in bono proposito ligantur. Potui plura de scriptis Patrum his intexere; sed quia epistolaris brevitas, quae jam se nimis extendi reclamat, non consentit, simpliciter quid de interrogatis sentirem, paternitati 333 vestrae jussus exposui. Omnipotens Dominus vos, et in his et in omnibus quae vobis agenda sunt, sic in rectitudine [Col. 1129C] veritatis dirigat, ut pro eis seipsum vobis retribuat. Si praesens essem coram vobis, et coram sancta congregatione vestra (de qua multa bona a multis concorditer audio) supplici mente corpus totum prosternerem, et ut me bonorum quae Deus operatur in vestro monasterio, in perpetuum participem in fraterna charitate concederetis, peterem. Sed quoniam ego hoc non possum, praesumo non de meis meritis, sed de vestra sanctitate rogare ut vos hoc pro me non humiliato corpore, sed benigna morte ab eisdem filiis vestris mihi petatis et cum illis concedatis. Valete.



EPISTOLA LVII [253 1Kb] . AD LANFRANCUM. [Col. 1129D] De Lanfranco nepote bona rescribit, nec non de Osberno. Et mittit B. Pauli Epistolas.

Domino et Patri suo reverentiae honore, et amoris affectu matri catholicae colendo archiepiscopo LANFRANCO frater ANSELMUS suus, quod suus.

Licet rarius quam debeat humilitatis meae litteras paterna sanctitas vestra suscipiat, fidelitatem tamen vobis debitam cor meum non alibi quam in seipso scriptam integram servat. De charissimo meo nepote vestro copiosius nuntius vester, qui ea quae [Col. 1130A] circa ipsum sunt, vidit et ab eodem audivit, potest interrogantibus dicere quam epistola mea possit describere. Quod autem ad me attinet, sic me sibi non invitum cum propter vos, tum propter seipsum, ut taceam fraternae charitatis astrinxit; ut in nullo ejus commodo, quod possim, me velim illi subtrahere [254 1Kb] . Domnus Osbernus, quem ad se reduci auctoritas vestra jubet, fateor, adeo menti meae glutino dilectionis adhaeserat, ut ejus separationem cor meum nonnisi cum quadam sui scissura toleret. Testis enim est illi non tam stylus meus quam conscientia quia sic nobiscum est conversatus, ut ab omnibus bonae propositum voluntatis sincere diligentibus, plus mereatur affectum charitatis, quam asperitatem alicujus severitatis [255 1Kb] . Quamvis [Col. 1130B] itaque admonitione non egeat sancta vestra benignitas, quae semper bonis adesse solet, compellit me tamen meritis praefati fratris comparata dilectio toto precari conatu, quatenus non solum quia ipse meruit, sed et quia fidelis servus vester desiderat, desiderando postulat, illum benigne suscipiendo, benigne, nisi aliter vitam ejus ipsi mereri videritis, tractetis. Praeterea, quoniam non audeo dicere ut illum ad nos aliquando remittatis; hoc, ut puto, licenter dico quia nunquam ab eo vivens dissociari vellem. Epistolas beati Pauli vestro mandato libenter parentes vobis mittimus; sed, quoniam quod in eodem codice de vestro opere est, alibi non habemus, satis scire potestis quid vos aliquando factum ire desideremus.
[Col. 1130C]


EPISTOLA LVIII [256 1Kb] . AD HENRICUM.

Domno et amico charissimo, reverendo priori HENRICO frater ANSELMUS, in terra seminare sanctitatem, in coelo metere felicitatem.

Ei commendat Osbernum. Dilectus meus domnus Osbernus vester, qui ad vos redit [257 1Kb] , sic pristinae vitae perversitatem sponte accusat et exsecratur; atque, inquantum ex ea quam nobiscum habuit conversatione palam et secrete experiri potui, sic vitae laudabilis amore accenditur, ut non immerito interior homo ejus in melius aut jam mutatus, aut procul dubio facile mutandus existimetur. Et vestrae quidem notum est [Col. 1130D] prudentiae quia nunquam tanta benignitatis opus est exhibitione, quanta in nova et rudi de reprobis ad probos mores conversione, ne bona incepta quae nutriri et ad profectum duci possunt per fomenta benignitatis, impediantur aut certe fragantur per austeritatem severitatis. Precor igitur dilectam vestram sanctitatem, quatenus, sicut vestri decet discretionem regiminis et praefato fratri expedit, omnem praeteritae perversitatis ejus dissimulantes [258 1Kb] memoriam, lacte perspicuae dilectionis [Col. 1131A] propositi nutriatis melioris infantiam, nisi forte, quod non puto, in pristinam non ex infirmitate ostenderit, sed ex voluntate redierit malitiam. Nullatenus enim illi opportunius probatis latuisse dilectionem sub severitate quam sensit in errore, quam si tunc patuerit in erroris correctione. Denique, ut mihi videtur, ad rectae vitae tramitem nullus debet impelli, nisi qui non potest attrahi. Precor etiam, seu, potius exigo ex debito, quod sibi invicem debent amici, ut sicut omnes dilectae mihi fraternitati vestrae dilectos volo diligere, sic domnus Osbernus in adipiscendo meam dilectionem multum sibi gaudet vestram crevisse. Valete.



EPISTOLA LIX [259 1Kb] . AD GONDULFUM. [Col. 1131B] De muneribus ab ipso missis gratias agit suo et Hugonis atque Basiliae nomine.

Suo domino, suo fratri, suo amico charissimo domno GONDULFO frater ANSELMUS, quod suo, suus.

Cum tu non potes precibus monere pigritiam meam ut tibi salutatorias litteras mittam, convertis te ad aliud consilium, et pulsas me tuis donis, ut vel gratias remittam; et quem blanditiae nequeunt ad scribendum attrahere, saltem pudor queat ad gratias agendum impellere. Ago igitur tuae dilectioni, quae dulcis est cordi meo, gratias, non quantum mihi chara sunt dona tua, sed quantum mihi charior est charitas tua, qua fiunt et condiuntur, et quam mihi sapiunt munera tua. Tanto namque charior est mihi charitas tua, quam quidquid mihi [Col. 1131C] donare potes, quanto ea quae donas potes a te longe transmittere, et charitatem non potes a te dimittere. Illa enim possunt sine mare transire; sed ista non potest de corde exire tuo: hanc certe sive dones, sive non dones mihi, aliquid semper scio in te fervere; huic sive loquar [260 1Kb] , sive taceam, semper scito cor meum simili affectu respondere. Dominus Hugo et domina Basilia uxor ejus magnas sibi gratias agunt pro gratiis tuis quas mandas, pro donis tuis quae mittis, pro orationibus tuis quas pro eis facis, et quas eis promittis. Ego ipse praesentavi eis munera tua, et legi litteras tuas, et retuli verba tua: quae omnia gratissime et laetissime susceperunt.



334 EPISTOLA LX [261 1Kb] . [Col. 1131D] AD MAURITIUM. Exigit ab eo epistolas; et eum collaudat quod ab omnibus ubique ametur.

Domno et dilectissimo fratri et filio MAURITIO frater ANSELMUS, sapientia et gratia proficere apud Deum et homines.

Diu est quod nostris nos invicem litteris non [Col. 1132A] visitavimus, quoniam de soliditate mutuae nostrae dilectionis non dubitavimus; et quia nuntiorum sermonibus, cum opportunum fuit, nos salutavimus. Sed ne qua occasione amor ipse ab aliquo putetur tepere, expedire puto ut aliquando schedulis, quasi scintillis ab invicem emicantibus, videatur fervere. Hoc enim ipso quia desiderantem [262 1Kb] te desiderans habere mecum non possum; nequaquam minus, sed magis te diligo; quia cum te sic diligi a majoribus et melioribus me [263 1Kb] , ut te dimittere nolint, video; plus te diligendum intelligo. Unde fit ut pene dubium mihi sit utrum quia sic te facis amabilem, plus gaudeam; an quia tam amabili frui non possum, plus doleam. Verum quoniam scio quia non tantum propter me quantum propter te a me debes amari: [Col. 1132B] soluta quaestione certum est quia plus debeo de bonorum praesentia quae tecum est congratulari, quam de corporis tui absentia quae mecum est contristari. Denique semper, ut Deo et bonis hominibus amabilis esses, desideravi, et pro mea possibilitate, ut mihi conscius es, studui quandiu mecum fuisti: nec tamen desiderium idcirco tepuit, quia studium operari non potuit plus quam mecum, cum non fuisti: verum non ubicunque amaris, esse potes; sed ubicunque sis, amari et bonus esse potes. Ut igitur ibi et talis sis, ubi et qualem te esse vult Deus, et tibi expedit, salvo tamen mutuo nostro, quod exigit mutuus amor, desiderio, exoretur Deus: et quoniam jam, ubicunque sis, bonis amabilem te fecit benedictus Deus. Saluta dilectos fratres et [Col. 1132C] amicos nostros domnum Herluinum et domnum Guidonem [264 1Kb] , domnum Elmerum et domnum Hulwardum consobrinum domni Osberni.





EPISTOLA LXI [265 1Kb] DURANDI AD ANSELMUM. Laus Meditationum Anselmi, a quo exigit B. Paulis Epistolas.

DURANDUS sola dignatione Dei abbas Casae-Dei domino ANSELMO aeternam salutem.

Bajocenses duo litteris imbuti, juvenes praeclarae habitudinis in omni modo se habendi; minor eorum vocabulo est Rogerius, alter est Willelmus: duo illi, et praeter eos, plures, sed maxime illi distillarunt auribus nostris oleum et suavitatem tui et nominis et religionis. Deinde: Terret me vita mea; namque [Col. 1132D] [(18) 1Kb] diligenter discussa [266 1Kb] , cum eo quod sequitur, scriptum hoc, et praeter hoc, alia piissime de contrito spiritu tuo, et de pietate contriti tui cordis edita et scripta, pias praestant nobis lacrymas tuas legere, nostras edere; ita ut utrumque miremur et in corde tuo redundare tantae rorem benedictionis, et sine susurro descendere inde rivum in cordibus [Col. 1133A] nostris. Nam ita est vere: pietas scriptae tuae orationis excitat in nobis pietatem sopitae compunctionis; adeo ut quasi mente prosiliendo congaudeamus, ea diligendo in te, vel potius in eis te; super ea [267 1Kb] , et per ea Deum et te. Intercede igitur, quia intercedere potes, pro nobis intercedentibus pro te ut possumus; et mitte alia, si qua habeas, a te scripta, quae non habeamus, notus et rogatus in dilectione, quae continua est nobis utrobique. Rogamus etiam in corpore ipso congregationis unitatem societatis, et te pro nobis in eo fungi legatione mittimus; quia redundans tu charitate fideliter poteris hoc rogare, et rogata ipse dare. Parati etiam nostrae dilectionis dare pignus, pignus exigimus a vobis: vos eligite quod possumus, a nobis; nos eligimus [Col. 1133B] [268 1Kb] Epistolas Pauli a vobis. Neque praetendimus in eo dolos quasi primi parati accipere, et non primi parati dare, quod remotissimum est a sacramento dilectionis, quae Deus est. Verum ardentes charitate non praevidemus quomodocunque postulemus, omnibus sanctae hujus professionis parati nos et nostra commode petita non negare. Hi igitur duo fratres tui desiderio accensi te opitulantem [269 1Kb] habeant in omnibus, quia de te pendet voluntas omnium in omnibus.



EPISTOLA LXII [270 1Kb] . AD DURANDUM. Respondet praecedenti.

Domino et Patri merito sanctitatis, cum amore reverendo, cum reverentia amando, DURANDO abbati [Col. 1133C] coenobii quod dicitur Casa-Dei frater ANSELMUS Beccensis, vita peccator, habitu monachus: sic in hac vita perseverare in proficienti sanctitate, ut in futura gaudeat in sufficienti felicitate.

Vestrae paternitatis epistola percepta, magnum se cordi meo gaudium infudit: sed vita mea respecta, non solum idem se gaudium fere totum de corde meo refudit; sed insuper dignus moeror mentem meam graviter perfudit. Nam ex eo quod vestram sanctitatem me ignotum homunculum adeo dilexisse cognovi, ut me suis litteris de tam longinquo visitare et salutare dignaretur, non immerito sibi visa est mea debere exsultare [271 1Kb] humilitas. Sed, cum considero me nequaquam a vobis diligi, nisi quia existimatis me aliquid esse, cum nihil sim, [Col. 1133D] intelligo quia non diligitis vilem et contemptibilem coram Deo et hominibus personam (quod ego sum), sed strenuum et alicujus virtutis virum, quod ego utique non sum. Quapropter timens non solum ne mihi nihil aut parum prosit vester amor, quia non sum quod diligitis, sed ne mihi nimium obsit meus tepor, quem in me non cognoscitis; precor, obsecro ut me putetis aut ametis, quasi jam alicujus spiritualis provectus sim; sed ad hoc me diligite, [Col. 1134A] diligendo orate ut sim. Sic enim vestra erit et vera de me aestimatio, et vera erga me dilectio, et secura mihi de vestro amore exsultatio. Rogo itaque, quanta possum humilitate, reverendam paternitatem vestram, agite sanctis vestris precibus, quatenus et quod ego adhuc noxie sum, a me auferatur, et quod nondum utiliter sum, mihi tribuatur, et vobis, quod misericorditer indigenti proximo impenditis [272 1Kb] , retribuatur. Nostras vero pro vobis orationes, quia perviles sunt, reverendae vestrae beatitudini promittere non audeo; sed eas, quia poscere dignamini, negare non debeo. Quare si aliquid vel sunt, vel vestris suffragantibus meritis futurae sunt, in vera charitate [273 1Kb] vestrae sint, et sanctorum, qui monasterii vobis divinitus commissi [Col. 1134B] vel sunt, vel futuri sunt. Et quamvis aut nimium quid, aut nihil sit quod vobis ex me concedo, aliquid tamen magnum a vobis deposcere 335 praesumo. Prosternit itaque se mens mea coram reverenda vestra paternitate, et coram omnibus vestrae sanctae congregationis fratribus, humili supplicatione rogans, quatenus me servum vestrum, vestri monasterii fratrem, velut unum ex vobis in perpetuum concedatis, et nomen meum ultimum ubi vestra scripta sunt nomina subscribi faciatis. Ea vero, quae vestris mandatis respondentur et quae mandantur, reverendi domini et fratres nostri filii vestri qui ad nos venerunt, melius loquendo quam nos scribendo narrabunt. Omnipotens Deus sic vos det conversari in Casa-Dei in hoc saeculo, ut inter [Col. 1134C] beatos qui habitant in domo Dei in saecula saeculorum laudetis Deum, domine Pater, et domini in Christo fratres. Amen.



EPISTOLA LXIII [274 1Kb] . AD LANFRANCUM. Ut examinet editum a se Monologium.

Domino servus, Patri filius, reverendo archiepiscopo LANFRANCO frater ANSELMUS.

[(19) 1Kb] Opusculum illud quod paternae vestrae censurae misi, libentius ipsemet, si opportunum fuisset, coram ipsa examinandum [275 1Kb] legissem. Quod quia nunc esse non potest, vellem multum precari quatenus dulcis mihi paterna vestra prudentia illud non dedignaretur vel quolibet alio legente audire, et quod ex eo fieri deberet praecipere, nisi timerem indiscrete [Col. 1134D] molestus esse dignitati vestrae, quam multis magnisque rerum majorum consultationibus indesinenter occupatam non dubito. Quapropter, quoniam nihil sic mihi volo placere, ut vobis displiceat, sicut solius est vestrae experientiae judicare, quantum vobis hoc quod me multum velle significo, liceat; ita sit vestri arbitrii eligere utrum vobis id libeat. Hoc tamen etiam cum importunitate a vestra auctoritate non desinam exigere, quatenus de eodem opusculo, [Col. 1135A] sive audito, sive inaudito, qui fieri debeat, vestra decernat auctoritas. Titulum autem nullum illi praeposui: quippe quod nequaquam tanti existimavi, ut illud suo nomine dignarer. Si igitur vestro sederit arbitrio ut quod scripsi scripserim; a quo habebit firmitatem, ab eo habeat et nomen: et per vos detur servo vestro, dilecto fratri et conservo meo domno Mauritio, qui unus est ex illis quorum maxime factum est instantia. Si autem aliter vestro placuerit examini, exemplar quod vobis mitto, nec mihi nec praefato fratri reddatur; sed aliquo elemento aut obrutum, aut demersum, aut consumptum, aut dispersum de medio fiat. Quidquid autem inde vestro placuerit judicio, ut mihi aliquo modo notum fieri jubeatis, efflagito: quatenus exemplar [Col. 1135B] quod retinui non aliam sortiatur sententiam, quam illud quod misi. De dilectissimo meo, nepote vestro, et corde et ore et epistola, quantum possum, deprecor ut cum primum illum sanitatem recepisse cognoveritis, nequaquam ejus me amabili conversatione diutius carere faciatis. Verum quippe dico vobis, talem se exhibuit mihi, et cunctis nostris bonos amantibus mores praesentem, ut illum, si absque ulla sua [276 1Kb] incommoditate, quam nullo modo volumus, reduci possit, desiderare cogamur absentem.



EPISTOLA LXIV [277 1Kb] . AD HENRICUM. Obedientiam et patientiam consulit.

Domino et fratri charissimo, domno priori HENRICO frater ANSELMUS; per diuturnam bonam vitam [Col. 1135C] mereri aeternam beatam vitam.

Domnus abbas et fratrum vestrorum congregatio laeti susceperunt, laudaverunt, amaverunt munera vestrae charitatis; sed multo utique magis ipsam charitatem, quae nunquam non vult quantum potest, et semper vult plusquam potest. Gratanter quoque suscepit domnus abbas, et gratanter legit et audivit mea parvitas, quod prudentia vestra consilium ejus et patris, et meum ut fratris petivit, et secundum illud per omnia se facturum promisit. Sic nempe decet sapientem, sapienti scilicet uti consilio. Sapiens quippe consilium est, sicut scitis, quod consulit omnia facere cum consilio. Cum igitur totum rei, de qua consulitis [278 1Kb] , consistat consilium in obedientia et patientia; et scriptum sit quia obedientiam [Col. 1135D] mavult Deus quam sacrificium (I Reg. XV, 22). et quia patientia opus perfectum habet (Jac. I, 4), nullius justius petitis et suscipitis consilium quam illius cui debetis obedientiam; et nullum servatis perfectius, quam cum fortiter tenetis patientiam. Hoc igitur consulit domnus abbas, hoc rogat, et ut non solum consulenti et roganti vestra strenuitas acquiescat, quod est laudandum: sed et praecipienti [Col. 1136A] obediat, quod est coronandum: hoc praecipit, hoc ergo frater et amator vester consulo et flagito, ut totius vitae status his duabus nitatur columnis, scilicet obedientia et patientia. Et quidem de patientia. bene novit dilectio vestra quod non solum cum meritus punitur, violenter est exigenda, sed etiam cum immeritus affligitur libenter est exhibenda. Ibi enim exsecranda est impatientia, ne nocens infelicius damnetur: hic servanda est patientia, ut innocens felicius coronetur. De obedientia vero hoc mandat domnus abbas, quod nec dubitare [279 1Kb] vos arbitror; quoniam quidquid reverendo domino ac Patri nostro archiepiscopo Lanfranco obeditis, sic illud accipit, velut si sibi obediretur: imo tanto gratius quam si sibi obediretis, quanto ipse per semet illi obedire desiderat; [Col. 1136B] et quanto in eo quod non solum ipsi, sed et alii propter ipsum obeditis: majorem ipsam vestram obedientiam considerat. Quanquam si consideremus nos [280 1Kb] et illum, cui vos obedire invitamus, multa procul dubio in nobis et in illo sint cur nos illi sponte studioseque obedire debeamus. Valete.



EPISTOLA LXV [281 1Kb] . AD MAURITIUM. De Mauritii ex Anglia reversione Beccum, et de Monologii correctione.

Domno et fratri, filio charissimo MAURITIO, frater ANSELMUS, servi reverentiam, fratris affectum, patris diligentiam.

Semper te, dilectissime fili, desidero, semperque te me desiderare non dubito. Sed, quoniam neuter [Col. 1136C] nostrum suus est, nec sumus invicem alter alterius nisi per charitatis affectum, consulo et hortor quatenus quandiu hi, quos nobis praeposuit divina dispositio, nos jusserint esse separatos, nullam contra voluntatem 336 eorum exquiramus cohabitandi accelerationem: et si benigne nostro desiderio consenserint, nullam inferamus dilationem. Quapropter quod audivimus per domnum Robertum, quia dominus noster archiepiscopus promisit se nobis remissurum in proximo tuam dilectionem: si benigne tuae favet voluntati, nec domno abbati displicet, et mihi valde placet. Si autem non benigne favet supplicanti, sed eum aliquo [282 1Kb] rancore permittit extorquenti; nec domno abbati nec mihi placet ut sic redeas. Scripturam, quam te instante et quibusdam [Col. 1136D] aliis fratribus feci, et quam tu tibi debere transmitti precaris, domino et Patri nostro archiepiscopo examinandam per domnum Robertum mitto; et per epistolam [(20) 1Kb] illum rogo, ut si illum destrui debere non jusserit, tibi reddat exemplar quod suscipit. Roga igitur eum, si in proximo rediturus es, ut priusquam redeas. praecipiat de eadem scriptura quod praecepturus est, quatenus aut confirmatam [Col. 1137A] eam tecum deferas, aut destructam esse mihi referas. Quod si illa suscepta redire tardaveris, mitte mihi exemplar [283 1Kb] illud quam citius per fidum nuntium poteris: quatenus si quid in eo idem dominus noster archiepiscopus correxerit, secundum illud corrigatur etiam illud quod mecum retinui, et ego unum ex his duobus tibi cito remittam. Si vero sic sententiam confirmationis idem opusculum susceperit, ut nullius correctionis indigere judicetur, tene missum exemplar quandiu volueris: tantum, sive ita sit, sive aliter, quidquid inde dominus noster archiepiscopus judicaverit, aut quo nomine illud titulari jusserit, manda mihi per epistolam cum primum poteris. Saluta dilectum fratrem nostrum domnum Herluinum, et hortare eum de vice mea, quatenus [Col. 1137B] a bono incepto, quod in eo vidi, nuliius transitoriae delectationis amore deficiat: sed sicut de die in diem ultimae diei appropiat, sic quotidie ad contemptum temporalium, et amorem aeternorum proficiat. Saluta domnum Arnulfum Belvacensem, domnum Hulvardum Anglum consobrinum domni Osberni, et domnum Vitalem, domnum Rogerum, fratrem Samuelem, Cadomenses. Vale. et profice in Domino semper, charissime.



EPISTOLA LXVI [284 1Kb] . AD LANFRANCUM. Guidonis Beccensis neophyti reditum in Northmanniam concupiscit.

Amico suo dilectissimo et dilectori fidelissimo LANFRANCO frater ANSELMUS, corporis et animae perfectam [Col. 1137C] [285 1Kb] salutem.

Quoties vestrae dulcis mihi reminiscor dilectionis, utique taedet me tam longae vestrae dilationis. Quamvis enim hactenus spes vestrae recuperandae salutis maxime consolata sit cordis mei angorem de vestra absentia, jam tamen nequeo non contristari, quia tam longe et vobis ipsa sanitatis perfectio, et mihi vestra differtur [286 1Kb] amabilis praesentia. Etenim, non sicut vulgo dici solet, quia quod longe est ab oculis longe est a corde: non inquam, sic quanto benigna vestra mansuetudo longius vel loco et tempore a me abest, tanto amor ejus in me tepescit; sed quanto minus illa frui pro voto possum [287 1Kb] , tanto magis desiderium ejus in veri dilectoris vestri mente fervescit. Quapropter quamvis cum illo sitis, de quo nec [Col. 1137D] audeo dicere quod vos tantum diligam, quantum ille, nec debeo exigere ut me tantum diligatis, quantum illum: tamen rogare praesumo quatenus, quando primum cum ejus benigna concessione et sine vestro incommodo poteritis, vestro reditu me vestrum amicum laetificetis. Saluto vobiscum dominum et fratrem meum charissimum dominum Guidonem: quem certe, ut simpliciter conscientiam cordis mei aperiam, mecum esse per amorem desidero [Col. 1138A] indesinenter, et per obedientiam mecum non esse tolero nisi impatienter. Quem, ut dilectus dilectum, moneo et precor ut studiose inter ipsas suas occupationes vitam suam discutiat: et in bonis, quae de illo ab omnibus inde venientibus audio, quotidie proficiat: et si qua in eo adhuc veteris hominis supersunt vestigia, ab his assidue deficiat. Ambo valete.



EPISTOLA LXVII [288 1Kb] . AD ROGERIUM Praestolatur venturum Rogerium.

Suo in Christo dilecto, desiderato, sperato, exspectato ROGERIO, frater ANSELMUS suus dilectus: quod Deo gratius et sibi est salubrius prudenter eligere, perseveranter tenere, feliciter consummare.

Quod solius Dei commisimus consilio, non audeo [Col. 1138B] proprio decernere arbitrio. Licet mihi tamen meum promere desiderium: utique vexat me dilatio tua. utique torquet me exspectatio tui longitudine sua. Etenim nec vult nec potest cor meum oblivisci, quam certo non dico promisisti, sed praedixisti mihi me posse exspectare te rediturum et mansurum. Et certe quod dixisti, serio dixisti. Ergo intendunt oculi mei in eloquium tuum dicentes: Quando consolaberis me? (Psal. CXVIII, 82.) Utinam non fallar, quoniam speravi in te; utinam non erubescam, quoniam exspectavi te; utinam non mirentur, nec dicant illi, quos praemisisti primitias fructus [289 1Kb] tui, et pignus adventus tui. Cur eos impegeris illue, quo eos vel praecedere vel subsequi comtempseris; praesertim cum ipsi libentissime sint ad nos ingressi, et a nobis suscepti spe [Col. 1138C] tuae subsecutionis. Dirigat Dominus in conspectu suo viam tuam (Psal. V, 9); et directo corde tuo, tribuat tibi Dominus secundum cor tuum et omne consilium tuum confirmet (Psal. XIX, 5).



EPISTOLA LXVIII [290 1Kb] . AD LANFRANCUM. De nonnullis a Lanfranco animadversis in Anselmi opusculo; quae ipse sancti Augustini auctoritate propugnat.

Suo domino et Patri, amore et reverentia filiorum, Ecclesiae catholicae digno archiepiscopo LANFRANCO frater ANSELMUS suus subjectione servus, affectu filius, doctrina discipulus, quod melius potest.

Gratias immensas agit cor meum vestrae celsitudini, quae inter tot et tantas suae dignitatis occupationes [Col. 1138D] [291 1Kb] nec gravatur nec dedignatur otiositatis meae verbositatem paterna benignitate attendere, et benigna sapientia corrigere. Quod enim rogatis ne pro his erga vos dilectio mea tepescat, quia teste Deo et sanctis ejus hoc dilectione facitis; et ego utique hujus rei conscientiae vestrae testis sum. Absit ergo ut mihi sit molestum suscipere consilium, quod de transmarinis partibus et ego magno desiderio peto [292 1Kb] , et vos sincera dilectione mittitis. Gratanter itaque paternam admonitionem [Col. 1139A] vestram suscipio, et humiliter responsionem nostram suggero. De illis quidem, quae in illo opusculo dicta sunt, quae salubri sapientique consilio 337 monetis in statera mentis solertius appendenda; et cum eruditis in sacris codicibus conferenda; et ubi ratio deficit, divinis auctoritatibus accingenda, hoc et post paternam amabilemque vestram admonitionem, et ante feci, quantum potui. Nam haec mea fuit intentio per totam illam qualemcunque disputationem, ut omnino nihil ibi assererem [293 1Kb] , nisi quod aut canonicis, aut beati Augustini dictis incunctanter posse defendi viderem: et nunc quotiescunque ea quae dixi retracto, nihil aliud me asseruisse percipere possum. Etenim ea quae ex eodem opusculo vestris litteris inseruistis, et quaedam alia quae non [Col. 1139B] inseruistis, nulla mihi ratiocinatio mea, quantumlibet videretur necessaria, persuasisset ut primus dicere praesumerem. Ea enim ipsa sic beatus Augustinus in libro De Trinitate suis magnis disputationibus probat, ut eadem quasi mea breviori [294 1Kb] ratiocinatione inveniens, ejus confisus auctoritate dicerem. Quod dico, non aliquid eorum quae dixi apud vos defendendo; sed ea me non a me praesumpsisse, sed ab alio assumpsisse ostendendo. Quomodocunque enim sese habeant, scriptura ipsa vel servandi vel delendi de vestra auctoritate jussionem exspectat. Quaedam tamen, quae ibi dixi, melius aliter potuisse dici, et a me sic esse dicta non bene ut facilius possint intelligi male quam bene, et sic diffide de mea insipientia ut non negem; et sic confido de [Col. 1139C] vestra sapientia ut ea posse corrigi sperem. Quapropter quod de eodem opusculo vobiscum conferendo dicitis, utinam secundum benignam voluntatem Dei fieret, ut et de illo et de quibuscunque vellem liceret.



EPISTOLA LXIX [295 1Kb] . AD GONDULFUM. De pontificio honore gratulatur.

Olim dilectissimo fratri, nunc dulcissimo Patri, olim et nunc reverendo domino venerabili episcopo GONDULFO frater ANSELMUS semper suus, sic explere episcopale officium, ut aeternum consequatur beneficium.

Antequam mihi liceret dulcissimae sanctitati vestrae litteras exsultationis pro vestra exaltatione [Col. 1139D] mittere, audivi quod non ad regimen, sed ad laborem; non ad jucunditatem, sed ad tribulationem vobis provenerat pontificalis electio. Ex una igitur parte volo vestrae paternitati congaudere, sicut illi enjus praeteritam vitam divina gratia sibi placere ostendit, in hoc quod vos inter principes Ecclesiae suae connumerare dignatur. Ex altera vero parte cogor vestrae fraternitati condolere, veluti illi qui eo ipso quo magis exaltatus est, majori tribulatione gravatur. Sed item cum considero quoniam, teste [Col. 1140A] divina Scriptura, de tribulatione nascitur patientia, quae opus perfectum habet (Jac. I, 4); et probatio, quae operatur spem, quae non confundit (Rom. V, 4): utique non intelligo non tantum esse condolendum vestrae sanctitati in tribulatione, propter laborem quem ex illa suscipitis, quantum congratulandum propter perfectionem et spem, ad quas per illam proficitis. Gloria igitur in excelsis Deo, cui vita vestra sic placuit, ut eam ad exemplum exaltaret; et Gloria in excelsis Deo, qui sic vos dilexit, ut vos in igne tribulationis collocaret; quatenus opera vestra usque ad perfectionem, et spem vestram usque ad debitum robur excoqueret. Nam si diligentibus Deum omnia cooperantur in bonum (Rom. VIII, 28), cur diligentes eum non in omnibus exsultantes gratias [Col. 1140B] agant pro bono? Sic tamen hoc agere debent, ut quoniam [296 1Kb] nescit homo utrum amore dignus sit an odio (Eccle. IX, 1), serviant Domino in timore, et exsultent ei in tremore. Hoc tamen omnis servus Dei observare debet, ne tribulationem putet quod tribulatio non est. Ne cum id quod nec sentire debet, tribulationem deputat, ibi judicandus sit eo ipso quod dolet quod dolere non debet, ex infirmitatis teneritudine [297 1Kb] succubuisse; ubi se putat per patientiae fortitudinem superavisse. Sic enim aestimando se esse aliquid, cum nihil sit, ipse se seducit. Hortor itaque sanctitatem vestram, ut nullo modo tribulationem putetis, quod nec corpus nec animam laedit. Nec si adversitas earum rerum quas servus Dei contemnere debet, vos contristat, probetis vos plus quam oportet [Col. 1140C] transitoria diligendo, minus quam decet aeterna diligere. Aperte enim unusquisque homo ostendit se ea diligere, quorum laesionem pati non potest sine tristitia. Nemo enim molestiam pati existimat, nisi cum in his quae diligit adversitatem tolerat. Dilectum fratrem nostrum Richardum ea qua possumus charitativa sollicitudine vestrae paternitati commendo; quatenus non illi obsit, quod a nostra conversatione sejungitur; sed magis illi prosit, quod vestrae familiaritati conjungitur.



EPISTOLA LXX. AD MAURITIUM. Commonet ut absentiam sui patienter toleret, quandiu Deus de illis sic disposuerit.

Domino, fatri charissimo, domno MAURITIO frater [Col. 1140D] ANSELMUS, Deo placere et hominibus.

Licet quo te magis diligo, eo te magis mecum velim habere; plus tamen inde diligo, unde te non possum habere. Quoniam enim te non tam mihi quam Deo et tibi diligo; plus te diligo, quia talem te exhibes, ut qui te habent difficile velint dilectum remittere; quam si facile vellent neglectum dimittere. Precor itaque te ut fratrem, et moneo ut filium charissimum ea cura et diligentia, quam me semper erga te habuisse bene mihi es conscius; [Col. 1141A] quatenus magis ac magis ad mores bonos proficias, et separationem nostram, quandiu jubebit noster dominus et Pater venerabilis archiepiscopus Lanfrancus, mecum patienter, ut divinam dispositionem, toleres, nec in aliquo id, unde te magis diligo, per impatientiam minuas. Quamvis namque te valde diligam et desiderem, ut mihi mecum conversando cohaereas, plus tamen opto ut bonis moribus indissolubiliter inhaereas. Tota igitur cura tua sit, ut ubicunque sis sic vivas, ut bonum hominem et servum Dei decet: et certus esto quia Deus tibi providebit quod tibi expediet.



EPISTOLA LXXI [298 1Kb] . AD PAULUM. Laetatur de ejus provectione ad abbatiam B. Albani; [Col. 1141B] et qualiter in ea se gerere debeat praescribit.

Domino et Patri, abbati reverendo et diligendo PAULO frater ANSELMUS sic sancte vivere in temporali prosperitate, ut beate vivat in aeterna felicitate.

Gloria in excelsis Deo, cujus conspectui sic in occulto vita vestra placuit ut eam ad exemplum 338 in aperto sublimaret, et eam de terra ad coelum per semitam virtutum tendentibus per viam constitueret: quatenus non solius suae sanctitatis retributione in regno coelesti laetetur; sed pro multis quos Deo lucrabitur, gaudium illi felicitatis aeternae multiplicetur. Quamvis enim barbaris vestra praelata sit sanctitas, quos verbis docere propter linguarum diversitatem non potestis, non tamen omnino vos apud districtum Judicem excusare valetis, [Col. 1141C] si alios lucrari Deo negligitis. Quod enim illis sermone non potestis dicere, vita potestis ostendere. Tanto namque efficacius bonum exemplo, quam verbo persuadetur, quanto boni mores in tacente diliguntur, et facundia in torpente contemnitur. Plus itaque studere diligi ab omnibus mansuetudine et misericordia quam timeri nimis austera et nulli parcente justitia. Gaudeant cujuslibet ordinis homines vobis commissi sese commendatos esse Patri et pastori: non horreant sese traditos esse tyranno et exactori. Laetentur affines consultorem et adjutorem sibi a Deo venisse; non conquerantur alienarum rerum invasorem, aut persecutorem a sinistra parte irruisse. Sunt enim multi praelati nostri ordinis, qui [Col. 1141D] quasi solliciti ne destruatur res Dei in manibus eorum, agunt ut dissipetur lex Dei in cordibus eorum. Nam tantum conantur esse prudentes, ne decipiantur ab aliis ut fiant astuti ad decipiendum alios. Adeo sunt cauti, ne fiant prodigi, et quae habent irrationabiliter perdant ut avari fiant, et quae servant, inutiliter putrescant. Sic studiose servis et pauperibus Dei et sancto [299 1Kb] loco semper satagunt aliquid acquirere ut dolose semper alicui tentent aliquid auferre. Sic animantur zelo corrigendi stultos ut accendantur crudelitate, aut cupidine colligendi [Col. 1142A] nummos. Haec igitur vestra prudentia sollicite caveat. Ita exteriora vobis commissa disponite, ut interiora vestra mandata Dei disponant, et semper mens vestra dicat Deo: De vultu tuo judicium meum prodeat (Psal. XVI, 1). Sic vos defendite per prudentiam a nocentibus, ut per simplicitatem nulli velitis nocere, sicut Scriptum est: Estote prudentes sicut serpentes, et simplices sicut columbae (Matth. X, 16). Sic custodite res monasterii vestri, ut non obliviscamini quod scriptum est: Si quis habens substantiam mundi viderit fratrem suum necessitatem habere, et clauserit viscera sua ab eo: quomodo charitas Dei manet in eo? (I Joan. III, 17.) Et alibi: Date et dabitur vobis (Luc. VI. 38). Sic easdem res augere curate, ut a mente non excidat: Non concupisces [Col. 1142B] rem proximi tui (Exod. XX, 17). Taliter peccantes arguite, ut nec crudelitas adsit, nec avaritia, quia scriptum est: Si praeoccupatus fuerit homo in aliquo delicto, vos, qui spiritales estis, hujusmodi instruite in spiritu lenitatis: considerans te ipsum ne et tu tenteris (Gal. VI, 1): Et rursus: Neque avari regnum Dei possidebunt (I Cor. VI, 10). Non id circo haec, dilectissime mihi, vestrae paternitati scribo, quod putem vos aliter agere; sed quoniam et vos jussistis, et ego volui ut litterae nostrae vos sequerentur: quod ut fieret, necesse fuit aliquid dicere.



EPISTOLA LXXII [300 1Kb] . AD HUMFRIDUM. Orat ut ejus institutioni vacet qui suas ad eum epistolas [Col. 1142C] defert.

Domno et fratri in Christo charissimo HUMFRIDO frater ANSELMUS Beccensis, vita peccator, habitu monachus, terrena pro coelestibus despicere, coelestia pro terrenis percipere.

Primum gratias ago, et debitam dilectionem retribuo pro vestra gratuita benevolentia, quam in vobis erga me hujus lator schedulae se cognovisse affirmat. De qua non parum ipse confidens multum me rogat, ut illum apud vestram dilectionem adjuvem quatenus vestrae doctrinae beneficia quae illi misericorditer impenditis, nostris precibus invitati intentius impendatis. Quod si vobis esset aut noxium aut inutile, non dicam pro alio, sed utique pro me ipso; aut nullatenus, aut vix rogare praesumerem. [Col. 1142D] Nunc autem, quoniam nec noxium nec inutile est sed incomparabiliter utilior vobis erit divina retributio, quam huic vestra largitio: nec audacter, nec impudenter, ut aestimo, sed amicabiliter precor et obsecro quatenus reminiscamini quod scriptum est: Gratis accepistis, gratis date (Matth. X, 8). Nam etsi ab homine forsitan, ut vos doceret, emistis; auribus quidem instrepere ille potuit; sed cor ad intelligendum aperire non potuit, nisi Deus, cui nullus prior dedit ut retribueretur ei. Si enim amicos qui nos recipiant in aeterna tabernacula, facere jubemur [Col. 1143A] de mammona iniquitatis (Luc. XVI, 9), quanto magis de intelligentia veritatis. Quod si pro me nihil facere vultis, quia nihil mihi debetis; vel facite ut me debitorem vestrum faciatis. Haec locutus sum pro alio; sed pauca pro vestra dilecta fraternitate, pro qua plura vellem, subjungam. Mementote, charissimi, et sine intermissione mente pertractate quod scriptum est: Nolite diligere mundum nec ea quae in mundo sunt; quoniam mundus transibit et concupiscentia ejus (I Joan. II, 16, 17). Et quia amici saeculi hujus, inimici Dei constituentur (Jac. IV, 4). Rogo, obsecro, nolite credere mundo, etiam cum favet; quoniam non favet ut foveat, sed ut suffocet. Mundus enim in tenebris est, et gloria ejus non est gloria, sed ignis vorans. Nolite ergo, charissimi [301 1Kb] , [Col. 1143B] nolite currere in eam, sicut papilio volat in nocturnum ignem; quoniam quem demulcet claritate [302 1Kb] hunc postea torquet ustione. O quanto consultius, quanto felicius relinqueretis mundum, et sequeremini Christum! ut cum in majestate sua venerit Christus, judicaretis mundum cum Christo (Matth. XXV, 31); et centuplum recipientes, vitam aeternam possideretis (Matth. XIX, 29): quod utinam fiat. Amen.



EPISTOLA LXXIII [303 1Kb] . AD IDAM. Commendat eam a charitate in Beccenses et quoslibet.

Suae reverendae et charissimae dominae, generis simul et vitae nobilitate clarissimae [304 1Kb] comitissae IDAE frater ANSELMUS, de virtute in virtutem proficere, de [Col. 1143C] terrena dignitate ad coeleste regnum ascendere.

Ut taceam alia vestra bona opera, per quae nomen vestrae nobilitatis longe lateque circumquaque suavi sanctitatis fragat odore: certe hominibus cujuslibet ordinis ad vestrum monasterium, vel de nostro monasterio euntibus, tot et tanta impenditis beneficia: ut sic jam illis simus assueti, et sic nobis sint familiaria; quatenus vobis possit esse onerosum si gratias vobis, verbis, vel litteris mandemus per singula, nec in nobis sit quod retribuere possimus secundum vestra merita. Quapropter ad Deum vos mittimus, et illum inter nos et vos ponimus, ut, sicut propter illum facitis quod facitis, ita ipse vobis retribuat pro nobis, quibus [305 1Kb] facitis. Instante tamen illo fratre, quem a suis perditum nobis misistis, et in [Col. 1143D] magna desolatione benignissimam exhibuistis consolationem: hanc reverendae sanctitati vestrae scripsi epistolam, in qua cognosceretis quia non aliter mihi gratum est quod illi fecistis, quam si mihi ipsi esset factum: et quia verum est quidquid ipse et de suo casu dixit; et quia praeceptum vestrum in omnibus quae nobis per illum mandastis servavit: et vester homo secundum vestram jussionem illi fideliter [Col. 1144A] serviendo benigne 339 illum ad illos perduxit. Retribuat vobis Deus pro his et aliis vestris bonis operibus beatitudinem sempiternam. Bonum autem facientes nolite deficere, tempore enim suo metetis non deficientes (Galat. VI, 9).



EPISTOLA LXXIV [306 1Kb] . AD RAINALDUM. De non evulgando passim Monologio

Domino et Patri reverendo abbati RAINALDO frater ANSELMUS salutem.

Opusculum illud, quod a me tanto studio de tam longe petitis nequaquam vobis mitterem, si vestrae voluntati non obedire potuissem. Timeo enim ne, cum venerit in manus aliquorum qui magis sunt intenti reprehendere quod audiunt, quam intelligere: [Col. 1144B] si forte ibi legerint aliquid quod antea non audiverunt, nec animadverterunt, statim clament [307 1Kb] me inaudita et veritati repugnantia scripsisse. Quibus cum longe positus respondere non potero, non solum ipsi veritatem negando, veritati se favere opinabuntur; sed et aliis temere, antequam audiant quid sit quod ipsi reprehendant, credentibus, me falsitatis assertorem persuadebunt. Jam enim talium passus sum nimis acceleratam reprehensionem, ex eo quod secutus beatum Augustinum dixi de personis et de substantia Dei. Qui tamen nunc cognoscunt se non considerate reprehendisse; et hac occasione quod prius non animadvertebant, gaudent se cognoscere. Nesciebant enim sic non dici proprie de Deo tres personas, quomodo tres substantias; [Col. 1144C] quadam tamen ratione, ob indigentiam nominis proprie significantis illam pluralitatem, quae in summa Trinitate intelligitur, Latinos dicere tres personas credendas in una substantia; Graecos vero non minus fideliter tres substantias in una persona confiteri. Quapropter vestram vehementer efflagito sanctitatem, ut idem opusculum non verbosis et litigiosis hominibus, sed rationabilibus et quietis ostendat. Quod si contigerit ut aliquis sic aliquid ibi reprehendat, ut ejus ratio digna vobis cui responderi debeat, videatur: rogo ut mihi quid, quave [308 1Kb] ratione reprehendat, charitative aut ejus aut vestris litteris mandetis; quatenus, charitatis pace et amore veritatis utrinque servato, aut me illius reprehensio, aut illum mea corrigat responsio.
[Col. 1144D]


EPISTOLA LXXV. AD GILBERTUM. Se amici absentiam aegerrime ferre.

Domno, fratri, amico, dilecto dilectori GILBERTO frater ANSELMUS, quod scribere non valet.

Dulcia mihi sunt, amice dulcissime, munera dulcedinis tuae: sed nequaquam consolari possunt desolatum de te cor meum a desiderio dilectionis tuae. [Col. 1145A] Certe si mittas omnem aromatum odorem, omnem metallorum nitorem, omnem lapidum pretiositatem, omnem texturae varietatem, renuet; imo non poterit consolari a scissura sua, nisi recepta altera parte sua scissa anima mea. Testis est angor cordis mei hoc ipsum cogitantis; testes lacrymae obtenebrantes oculos, et rigantes faciem et digitos idipsum scribentes. Et quidem tu sciebas, sicut ego ipse, erga te dilectionem meam, sed utique ego ipse nesciebam eam. Qui nos scidit ab invicem, ille me docuit quantum te diligerem: vere non habet homo scientiam boni vel mali, qui non experitur utrumque. Nesciebam enim non expertus absentiam tuam, quam dulce mihi erat esse tecum, quam amarum sine te esse. Sed tu habes ex ipsa nostra disjunctione praesentem alterum, quem non minus aut [Col. 1145B] certe plus amas; mihi vero tu, tu, inquam, es ablatus, et nullus pro te oblatus. Te igitur in consolatione tua gaudente, solum mihi vulnus remansit in mente: forsitan gaudentes de te offenduntur a me ista tibi dicente. Sed si ipsi gaudent, quod desiderabant tenentes; cur prohibent vel dolere quod semper amat perdentem? Ex se excusent me, si me vident in se. Alioquin vel tu intellige quam compatienter, quam consolanter ipsi haec faciant: et unde mitescat dolor meus, quem nemo vult consolari qui potest, nemo potest qui vult. Sed ille qui omnia quae vult potest, sic consoletur me, ut nullum contristet; sic nullum contristet, ut amorem tui integrum ubique conservet. Amen.
[Col. 1145C]


EPISTOLA LXXVI [309 1Kb] . AD GUALTERUM. Gratias refert: et de propositae quaestionis solutione se excusat.

Domino sponte diligenti, merito dilecto, non ut ignoto sed ut familiari amico GUALTERO frater ANSELMUS, quod suus.

Si cor meum esset lapide durius et glacie frigidius, utique deberet calescere igne vestrae dilectionis, et mollescere oleo vestrae dulcis allocutionis. Tanto namque flagrant charitatis ardore, tanto fragrant benignitatis odore, tanta suavitate sunt jucundae, sic sunt salubris admonitionis fecundae [310 1Kb] litterae quibus meae parvitati vestra dignata est se notificare dulcis dilectio, et dilecta prudentia, ut [Col. 1145D] nolit quiescere mens mea, donec videant oculi mei [Col. 1146A] vultum ejus, et audiant aures meae vocem ejus, et fruatur anima mea praesentia ejus qui me tanto ignotus ignotum amore gratis anticipavit, qui me tam utiliter absentem litteris exhortari ad profectum studuit, qui me tam prudenter bona, si qua sunt in me, custodire praemonuit. Et utinam sic vera esset existimatio, quam fama hominum temere loquentium quod nesciunt de me vos docuit; quomodo necessaria mihi est vestra admonitio, quae ex abundantia bonae voluntatis et ex prudenti intuitu humanae fragilitatis processit. Per omnia benedictus Deus, qui vos tanta charitate ditavit, tam charitativa sollicitudine incitavit. Videat ipse desiderium meum, ut aliquando merear [311 1Kb] in Deo placita conversatione sic vestra societate laetari, ut nulla possimus viventes mutatione dissociari. De quaestionis [Col. 1146B] solutione quam a me scribi poscitis, scitote quia nec otium nec facultatem habeo, ut ad hoc credam me sufficere. Habetis vobiscum domnum et Patrem nostrum reverendum abbatem Gerbertum, qui vobis de ea, quam scripsistis, quaestione, et de aliis pro quibus vos velle meam adire parvitatem significastis, melius potest praesens colloquendo, quam ego vel loquendo, vel scribendo satisfacere. Precor tamen, ne despiciendo meam fatuitatem, contemnatis visere nostram charitatem. Plus enim debet amari charitas quam scientia. Scientia enim inflat, charitas vero aedificat (I Cor. VIII, 1). Denique quoniam utilis omnis scientia pendet ex charitate: Ex ea quippe universa lex pendet, et prophetae (Matth. [Col. 1146C] XXII, 40). Et quoniam ubi duo vel tres congregati fuerint in nomine (Matth. XVIII, 20) veritatis, ibi ipsa se esse in medio eorum dicit consilio in promissione veritatis, si convenerimus in quo nomine cum affectu charitatis, quia oderit nobis scientia veritatis. Quod si scirem vobis esse voluntatem veniendi ad nos, mandarem certum 340 tempus, quando hoc congrue fieret; ne forte aliquando, cum domi non essem, venientes vobis vanum laborem et mihi tristitiam faceretis.



EPISTOLA LXXVII [312 1Kb] . AD ADALAM. Ut ipsa militi veterano militiae vacationem impetret a filio suo.

Reverendae dominae suae comitissae [(21) 2Kb] ADALAE, frater [Col. 1146D] ANSELMUS Beccensis, vita peccator, habitu monachus; [Col. 1147A] per praesentis vitae diuturnam prosperitatem, transire ad futurae aeternam felicitatem.

Quamvis me nihil apud vestram celsitudinem meruisse, ut nostris precibus annuere debeat, cognoscam, nisi quia ex quo parvitati meae innotescere dignata est, semper eam coram Deo volui participem existere nostrarum orationum, qualescunque sint; si tamen hoc dignum est vel memorari: tamen instat mihi dominus Engelhardus de castro quod vulgo dicitur Lenis, amicus noster, ut illum adjuvem apud [313 1Kb] vestram pietatem, ut ipse eam adjutricem habeat apud filium vestrum. Jam enim grandaevus et fractae aetatis homo vult dimittere militiam, imo malitiam, quam hactenus dum potuit [Col. 1147B] efficaciter exercuit; et hoc tantillum vitae quod superest, [Col. 1148A] sic transigere, ut si bona non potest efficere, saltem a malis possit desinere, ne peccans usque ad finem puniatur sine fine. Quapropter sperat, desiderat, obsecrat, ut per me vestrum adjutorium habeat, et per adjutorium vestrum quietem [314 1Kb] praediorum suorum a filio vestro obtineat. Sed vestra prudentia bene novit omnes homines esse debere adjutores bonorum studiorum, et cooperantes bonorum operum esse consortes praemiorum. Quapropter licet nihil meruerim a vobis, non tamen impudenter ego servus vester rogo sanctitatem vestram ut praefatum virum, propter Deum, ad adipiscendum quod vult adjuvetis; quia et vobis [Col. 1148B] proderit, et hoc facere etiam non rogata debetis.



LIBER SECUNDUS [315 1Kb] . EPISTOLAS CONTINENS QUAS SCRIPSIT ANSELMUS CUM ABBAS BECCENSIS AGERET.
[Col. 1147C]


341 EPISTOLA PRIMA [316 1Kb] . AD LANFRANCUM. De ejus in Beccenses eleemosyna gratias agit; et Beccensis coenobii penuriam exponit.

Domino et patri reverendo archiepiscopo LANFRANCO frater ANSELMUS servus conservorum suoram fratrum Beccensium, cum eisdem dominis suis, diuturnam hujus vitae prosperitatem, et aeternam futurae felicitatem.

Gratias semper agimus multimodis beneficiis patenae vestrae celsitudinis. Nam, licet non semper hoc dicamus, semper tamen hoc in corde servamus. Et corte sicut scriptum est: Adjutor in opportunitatibus, [Col. 1148C] in tribulatione (Psal. IX, 10), benedictio vestrae largitatis, viginti scilicet librae, quas domnus abbas Herbertus nobis nuper attulit, in tanta opportunitate, id est, in tanta constitutis egestate venit quasi imber nobis temporaneus et serotinus (Ose., VI, 3): ut cum citissime tota per saporem consumpta fuerit, non tamen ulla vestigia saturitatis reliquerit; quam cum somnio Pharaonis fertiles spicae, et pingues vaccae a sterilibus et quasi inedia consumptis devoratae sunt (Gen. XLI, 18). Sustinuit nos tamen, et vix usque modo, ne penitus deficeremus. Nempe nimis exhauserunt nos charae emptiones leguminum et avenae fere per totum tempus [(22) 5Kb] post obitum domni Herluini [Col. 1149A] abbatis, et terrarum quas similiter post ejusdem obitum emimus, ut taceam signum magnum, quod ex uno fracto et altero discordante imprevidi incoepimus, sed multo plura quam praecogitaveramus, addendo et insumendo, vix perfecimus; et plura alia, in quibus multa praeter praedicta expendimus. Et quidem multum prope tetigit [317 1Kb] nos annus de quo sumus utcunque egressi; sed valde propius minatur nobis in penuria multarum rerum annus in quem sumus ingressi. Sed Deus, qui de coelo prospexit super filios hominum (Psal. LII, 3), respiciat super nos de cordibus abundantium. Praeterea, cum semper egeamus vestro consilio et auxilio, nunc multum vestra et cleri indigemus subventione, in his videlicet Ecclesiae nostrae negotiis, quae per vivam [Col. 1149B] praesentium latoris vocem vobis necesse habuimus intimare. Quibus cognitis, si quid scitis quod ad ea nobis prodesse valeat, quantocius nobis precamur [318 1Kb] sanctitas vestra remandare studeat. De his enim omnibus placitare cogimur coram rege, Dominica die post festum sancti apostoli Andraeae.



EPISTOLA II [319 1Kb] . AD LANFRANCUM. Referuntur gratiae ob liberalitatem, et speciatim pro auro quod ad conficiendum calicem miserat.

Suo reverendo domino et Patri benignissimo archiepiscopo LANFRANCO frater ANSELMUS cum conservis et dominis suis fratribus Beccensis coenobii, quod sui

Gratias magnas mandamus in charta magnae et [Col. 1149C] frequenti vestrae largitati, et immensas servamus in corde immensae et continuae bonae voluntati. Cum enim, Deo largiente, tanta sit vestra abundantia, ut toties supplendo nostram inopiam nequaquam decrescere possit, utique tanta est bona voluntas, ut abundantia citius exhauriri quam bona voluntas minui possit. Et Deus, qui dedit vobis et velle et operari [Col. 1150A] (Philipp. II, 13) pro bona voluntate [320 1Kb] , conservet utrumque, quem vestrae sanctitati tot bona nobis tribuenti optamus retributorem, imo feneranti damus pro nobis debitorem et sponsorem. Secure igitur et hilariter cum millena usura recepturi impendite, sicut bene incoepistis; quia fallere nec vos nec nos volumus, nec fidejussor noster potest. Servos et filios vestros, fratres nostros, ad vestra mittimus vestigia: et sicut vestra eunt jussione, ita vel maneant, vel redeant, vel quidlibet agant, quidquid nos ordinaverimus, vestra dispositione. Filius vester abbas, ut aiunt, Beccensis, mutuavit [321 1Kb] a servo vestro fratre Anselmo aurum quod pro calice misistis. Nam et iste qui calicem faceret, non habebat: et ille interim auro opus habebat. Sed secundum [Col. 1150B] pactum aurum reddetur formatum in calicem, et ea forma quae vobis magis placet in calice. Interim autem utetur servus vester eo calice quem Becci prior habuistis [322 1Kb] , et succedenti priori dedistis; sed scitote quia aurum ille nullatenus [323 1Kb] crederet, nisi vestra fidejussione: vos enim fidejussistis, quia jussistis. Satis autem patet cui sit fidendum ne [324 1Kb] sub Patris et domini fidejussione filius servum fallat.



342 EPISTOLA III [325 1Kb] AD GONDULFUM. Illi quantumvis episcopo familiarem amicitiam protestatur; et Beccenses monachos quos in Angliam mittit, ei commendat.

Domino et amico, Patri et Fratri, reverendo et [Col. 1150C] dilecto episcopo GONDULFO frater ANSELMUS, quod olim quod ex quo magis nos dileximus.

Quanquam dignitas episcopalis, et reverentia sanctitatis sic vestram mihi personam superexaltet, ut me valde infra deserat: semper tamen, quod non tumore sed amore dico, pristina familiaritas et familiaris amicitia ad aequalitatem me sublevat: ut [Col. 1151A] quantumcunque dignitate et meritis strenuus episcopus et ignavus monachus separentur, semper tamen Gondulfus et Anselmus familiari dilectione copulentur. Quapropter nunquam minus praesumam de vobis propter vestrum episcopatum, nunquam minus confidam propter vestram sanctitatem; quia semper unum cor sumus, propter parem dilectionis familiaritatem. Imo tanto magis, ubi ratio exiget, quanto magis vobis suppetit et in terrenis facultas ex dignitate, et in spiritualibus opportunitas ex sanctitate. Cum enim in hoc par sit voluntas in utroque, ut quisquis velit alterum prodesse quantum potest, necesse est ut plus ille prosit, qui plus potest. Oportet ergo ut plus vestram mihi magnam devotionem apud Deum prodesse curetis, quam [Col. 1151B] meam (quae utique aut fere nulla est) prodesse [326 1Kb] vobis exspectetis. Nec hoc dico, ut pro vero amico meo non orem, sicut possum; sed ut ostendam quia nimis parum est quod possum: quatenus ille qui plus potest, adjuvet illum qui minus potest, ut ad illius et suum opus plus possit. Nec idcirco vestra pro me debet oratio frigere, quia mea pro vobis non valet aequaliter fervere. Quisquis enim diligit aliquem, aut per dilectionem prodest alicui: scitote quia plus sibi prodest, quam alii [327 1Kb] . Multo namque majus est quod tenet ipsam charitatem, quam sit id quod praestat alii per charitatem. Isti enim id solum quod charitas ad tempus potest, tribuitur [328 1Kb] ; illi vero et hic ipsa charitas tribuitur, et in futuro quantum ipsa est retribuitur. Commendo vestrae paternae charitati [Col. 1151C] et charitativae paternitati fratres nostros et vestros, quos in Angliam mittimus; quatenus, ubi opus erit, vestro sustineantur auxilio, vestro regantur consilio, vestra diligentia vita eorum exquiratur et vestra censura approbetur vel corrigatur.



EPISTOLA IV [329 1Kb] . AD BALDUINUM. Commendatissimos Beccenses monachos in Angliam navigantes ejus curae ac regimini committit.

Domno, et Patri reverendo abbati BALDUINO frater ANSELMUS, in hoc saeculo sancte, et in futuro beate vivere.

Quamvis de vestra sanctitate me nihil promeruisse [Col. 1152A] nisi sola bona voluntate cognoscam [330 1Kb] ; tamen vestra nota multis benignitas facit me de se praesumere, ut, cum opus est, non dubitem quod vos non dedeceat, expetere. Nam et ego paratam nostram fateor voluntatem ad obediendum, si vestra paternitas a mea parvitate aliquid exigeret faciendum. Quippe et charitas, quam semper nobis invicem debemus, sicut paratos nos facit ad obsequendum, ita fidentes reddit ad poscendum. Quapropter confidens de praecepto charitatis et experimento vestrae benignitatis, et conscientia nostrae voluntatis, commendo vestrae paternae charitati et charitativae paternitati fratres nostros, quos in Angliam mittimus; quatenus, ubi opus erit, vestro sustineantur auxilio; vestro regantur consilio, vestra diligentia [Col. 1152B] vita eorum exquiratur, et vestra censura approbetur vel corrigatur.



EPISTOLA V. AD HENRICUM. Ipsi eosdem Beccenses commendat.

Domno et fratri charissimo HENRICO frater ANSELMUS salutem.

Licet charitatem vestram fraternitas nostra rarius alloquatur in epistola, nequaquam tamen dilectio tepescit in conscientia. Postquam enim de vera ratione dilectio inter rationabiles nascitur, nequaquam ipsa, quandiu radix vivit, exstinguitur. Quapropter nec ego nec vos de mutua dilectione debemus dubitare, quoniam uti mutua praesentia non valemus, sed semper in ejus certitudine perseverare, [Col. 1152C] quandiu causam originis ejus immutabilem tenemus. Commendo vestrae fraternae charitati et charitativae fraternitati, fratres nostros et vestros, quos in Angliam mittimus; quatenus, ubi opus erit, vestro sustineantur auxilio, vestro regantur consilio, vestra diligentia vita eorum exquiratur, et vestra censura approbetur vel corrigatur





EPISTOLA VI. ANSELMI ET RICARDI AD RICARDUM ET ROHAIDIM. De beneficiis gratias agit; et Beccenses, quos ejus instantia in Angliam mittit, ejus providentiae dimittit.

Suo charissimo domino RICARDO, et suae charissimae dominae ROHAIDI [(23) 2Kb] frater ANSELMUS et frater RICARDUS parvulus monachus, cum tota congregatione [Col. 1153A] Beccensi salutem et fideles orationes.

Magnas gratias reddimus in primis Deo, a quo est omnis bona voluntas, et pro eujus amore omnia bona nobis fiunt; deinde vobis, pro omnibus bonis quae nobis facitis et promittitis. In hoc enim monstratis bene quia amor vester, quem semper habuistis ad nostrum monasterium, nunquam decrescit; sed plus et plus crescit. Quanto enim plura bona nobis facitis et promittitis, tanto certiorem amorem ostenditis. Omnipotens Deus, et sancta mater ejus Maria, quos quotidie rogamus pro vobis, et pro quorum amore nobis facitis omnia, illi vobis retribuant in regno coelorum. Fratres nostros vobis mittimus, sicut jussistis. Commendamus ergo vobis illos, ut sicut vadunt in Angliam vestra jussione et [Col. 1153B] vestra spe, ita omnino sit in vestra cura et vestra providentia quid illi faciant, aut quomodo aut unde vivant.



343 EPISTOLA VII [331 1Kb] . AD RICARDUM ET MONACHOS BECCENSES. Ut Beccenses in Angliam delati religiose vivant, et Henricus camerarius ab ebrietate prohibeatur.

Frater ANSELMUS, dictus abbas Beccensis, Fratribus et filiis charissimis, RICARDO et aliis de Beccensi congregatione in Anglia conversantibus, salutem et paternam cum dilectione benedictionem.

Si sane, si prospere, si denique concorditer et [Col. 1154A] secundum Deum vivitis, congratulatur charitati vestrae fraterno et paterno affectu anima mea. Testis enim est mihi conscientia mea quia nihil me tantum laetificat, quantum eorum, qui meae parvitati, nescio quo divino judicio commissi sunt, prosperitas et rectitudo: nihil me tantum moestificat, quantum eorumdem adversitas et fortitudo. Quapropter precor vos ut fratres, moneo ut filios charissimos, ut semper memoriam monachicae religionis perpetuam habeatis; ut quod habitus vestrae religionis profitetur, vita et moribus exhibeatis. Quippe nec locus, nec tempus aliquod excusat aliquem quin bene possit vivere, cum et bonam voluntatem nemo unquam alicubi a cordibus hominum, ipsis nolentibus, possit excludere; et morum compositio in qualibet rerum [Col. 1154B] perturbatione secundum rerum congruentiam ordinata queat consistere. Opera namque Deus nequaquam exigit ultra possibilitatem, ubi bonae voluntatis et bonorum morum conspicit integritatem. Sic igitur desidero ut in omnibus vosmetipsos absque omni excusatione exhibeatis, ut vos non mundi, nec eorum quae in mundo sunt, sed Dei et eorum quae Dei sunt, amatores ostendatis (I Joan. II, 15). Quatenus de bona vestra conversatione aliis Deum laudantibus, vos in praesenti et futura vita in Deo possitis gaudere, et ego vere possim fratribus et filiis meis congaudere. [(24) 5Kb] De domno Henrico, qui camerarius [Col. 1155A] fuit, audio quia in multis inordinate se agit, et maxime in bibendo; ita ut in Gildis cum ebriosis bibat, et cum eis inebrietur [332 1Kb] . Quod si verum est, dicere non possum quantum cor meum de tanta fratris perditione doleat. Non enim diu sola erit ista miseria, sed nisi se cito, Deo respiciente, correxerit, per eam ad alia trahetur mortis praecipitia. Quantum igitur abbas debet prohibere monacho, tantum ego, qualiscunque peccator sim, ex Dei et sanctorum ejus et nostra auctoritate prohibeo, ne postquam hanc nostram prohibitionem cognoverit, amplius in Gilda, aut in conventu eorum qui ad inebriandum solum conveniunt, bibere audeat [333 1Kb] . Hoc quoque praecipio, ut de praeterita inordinatione, si eam negare non potest, domini nostri Lanfranci archiepiscopi, [Col. 1155B] aut domini episcopi Gondulfi, aut vestro judicio poenitere non negligat; et deinceps curam se custodiendi ab ebrietate et a malitiosis verbis cum Dei auxilio habeat. At si se corrigere noluerit omnino, malo, contempta omni utilitate quam per eum in Anglia debemus habere, ut ad nos sub disciplina regendus redeat, quam ut longe a disciplina perdendus remaneat. Domnum vero Henricum de Gornaco benigne rogo ut de eo quod in litteris suis tam studiose postulat, patienter et quieto animo toleret, donec domnus Ricardus (qui ad nos in proximo, sicut a rege audivi, venturus est), veniat: et quod tunc de illo et de vobis omnibus qui propter eumdem domnum Ricardum missi sunt, nostro et fratrum nostrorum consilio dispositum fuerit, benigna patientia [Col. 1155C] et patienti benignitate sustineat.



EPISTOLA VIII. AD MAURITIUM [334 1Kb] . De monacho diutius morante in curia. Et de malo; an aliquid sit.

Frater ANSELMUS, dictus abbas Becci, dilecto fratri et filio suo MAURITIO salutem et Dei benedictionem.

Erga fratrem illum, de quo mihi, quod res exigebat, scripsisti quia pro libitu suae voluntatis, neglecta claustri conversatione, moratur in curia regis [335 1Kb] ; volo ut ita deinceps tu et caeteri fratres nostri qui tecum sunt, vos habeatis. Si venerit ad vos, permitto ut eum suscipiatis, fraternae ei charitatis officium [Col. 1155D] impendatis. Ostendite sibi tamen ex vestra parte, vos vereri [336 1Kb] ne id displiceat mihi. Arguite illum, debita tamen modestia, de sua tanta temeritate et inobedientia. Nam neque nostra jussione aut [Col. 1156A] permissione jam remoratur, imo jussioni nostrae aperte contraire non veretur. Nec illi mando ut redeat, nec concedo ut remaneat. Quasdam enim causas intueor, quibus hanc ejus praesumptionem tolerare adhuc dissimulando compellor. Verum, nisi celerius se correxerit, postpositis omnibus his, quibus eum adhuc exspecto, causis, regularem in eum me exercere severitatem necesse erit. Mallem tamen [337 1Kb] illius spontaneam correctionem, quam ullam ei inferre austerioris disciplinae correptionem. Praeterea scriptum illud, quod de ea quaestione, quomodo scilicet, cum malum nihil esse dicatur, nomen ejus aliquid significet, rogatu quorumdam fratrum de talibus me frequenter, ut nosti, interrogantium nuper feci; per praesentium latorem tibi modo, ut [Col. 1156B] postulasti, huic annexum epistolae direxi. Si malum nihil est, quomodo nomen ejus aliquid significat? Rursus, si audito nomine mali intelligimus aliquid quod horremus et vitandum censemus, quomodo aut malum nihil est, aut mali nomen nihil significat? Sed et ipsum nihil, quid est? Verum cum nequaquam differant nihil esse, et non esse aliquid, quomodo dici potest quid sit quod non est aliquid? Ipsum tamen nomen quod dicimus, nihil [338 1Kb] , si nihil significat, id est si non significat aliquid, nomen non est: sed nomen est. Quanquam igitur nullus dicat nihil esse aliquid, sed semper nihil esse nihil cogamur fateri: nemo tamen potest nomen nihil significativum esse diffiteri. Verum econtra: si hoc ipsum nomen non significat nihil, sed aliquid, id [Col. 1156C] quod significatur, videtur non posse esse nihil, sed magis aliquid. Si ergo quod significatur, non est nihil, sed aliquid, qualiter verum erit ut significetur per hoc nomen, scilicet, nihil? Quippe quod vere nihil dicitur, vere nihil est; et idcirco non est aliquid. Quare si quod significatur hoc nomine, non est nihil, sed aliquid, quemadmodum consequentia videtur ostendere: falso et incongrue vocatur hoc nomine. At econtra, si secundum judicium omnium, id quod nominatur nihil, vere nihil est et nequaquam est aliquid: usquamne videtur aliquid consequentius, quam ut hoc ipsum nomen nihil significet, id est non [339 1Kb] significet [340 1Kb] aliquid. Quid igitur est, quia hoc nomen, videlicet nihil, non significat nihil, sed aliquid; et non significat aliquid, sed nihil? An [Col. 1156D] forsitan non repugnant, significare nihil et aliquid? Sed si non repugnant, aut invenienda res est aliqua, quae sit aliquid et nihil, quod non potest intelligi: aut ista vox diversa consideratione significat nihil [Col. 1157A] et aliquid. Constat namque quoniam haec vox, scilicet nihil, quantum ad significationem, nullatenus differt ab eo, quod dico, non aliquid. Nihil quoque hoc apertius, quam quod haec [341 1Kb] vox 344 scilicet non aliquid, omnem rem penitus, et omne quod est aliquid, intellectu removendum; nec omnino ullam rem, aut penitus quod aliquid sit ponendum, sua prolatione significat. Sed quoniam remotio alicujus rei significari nullatenus potest, nisi cum significatione ejus ipsius cujus significatur remotio, necesse est ut haec vox quae est [342 1Kb] non aliquid, destruendo id quod est aliquid, significet aliquid. Quoniam vero auferendo omne quod est aliquid, ullam significat essentiam, quam audientis intellectus quasi existentem retineat: idcirco non aliquid vox, nullam rem, [Col. 1157B] aut quod sit aliquid, significat. Igitur haec vox non aliquid his diversis rationibus aliquatenus significat rem et aliquid, et nullatenus significat rem aut aliquid: significat enim, negando; et non significat, constituendo. Hac ratione nihil nomen, quod perimit omne quod est aliquid; et destruendo non significat nihil, sed aliquid; et constituendo non significat aliquid, sed nihil. Quapropter non est necesse nihil esse aliquid, ideo quia nomen ejus significat aliquid quolibet modo; sed potius necesse esse nihil esse nihil, quia nomen ejus significat aliquid hoc modo. Hoc itaque modo non repugnat malum nihil esse, et mali nihil esse significativum; si sic aliquid perimendo significat, ut nullius rei sit constitutivum. Sed cum hac ratione malum et nihil vere significent aliquid; [Col. 1157C] et tamen quod sic significatur non est malum, vel nihil est tamen et alia ratione [343 1Kb] ; qua significant aliquid, et quod significatur est aliquid, sed non vere aliquid, sed quasi aliquid. Multa quippe dicuntur secundum formam, quae non sunt secundum rem; ut timere, secundum formam vocis, dicitur activum, cum sit passivum secundum rem. Ita quoque caecitas dicitur aliquid secundum formam loquendi; cum non sit aliquid secundum rem. Sicut enim de aliquo dicimus quia habet visum, et visus est in eo; ita dicimus quia habet caecitatem, et caecitas est in eo, cum haec non sit aliquid, sed potius non aliquid: et hanc habere, non sit habere aliquid; imo eo carere, quod est aliquid. Caecitas namque non est aliud quam non visus, aut absentia visus, ubi visus debet [Col. 1157D] esse. Non visus vero, vel absentia visus non magis est aliquid, ubi debet esse visus, quam ubi non debet esse. Quare caecitas non magis est aliquid in oculo, quia ibi debet esse visus; quam non visus, vel absentia visus in lapide [344 1Kb] , ubi non debet esse. Multa quoque alia similiter dicuntur aliquid secundum formam loquendi, quae non sunt aliquid; quoniam sic scilicet loquimur [345 1Kb] de illis, sicut de rebus existentibus. Hoc igitur modo malum et nihil significant [Col. 1158A] aliquid, et quod significatur est aliquid non secundum rem, sed secundum formam loquendi. Nihil enim non aliud significat, quam non aliquid, aut absentiam eorum quae sunt aliquid: et malum non est aliud quam non bonum, aut absentia boni, ubi debet aut expedit esse bonum. Quod autem non est aliud, quam absentia ejus quod est aliquid, utique non est aliquid. Malum igitur vere est nihil, et nihil non est aliquid; tamen quodammodo sunt aliquid: quia sic loquimur de his, quasi sint aliquid, cum dicimus nihil, vel malum fecit: aut nihil, vel malum est quod fecit, sicut dicimus, aliquid vel bonum fecit, aut aliquid vel bonum est quod fecit.



EPISTOLA IX [346 1Kb] . AD MONACHOS BECCENSES. [Col. 1158B] De prospero sui in Angliam adventu; quem et dominae Evae vult nuntiari.

Domnis et fratribus dilectissimis in Beccensi coenobio Deo servientibus frater ANSELMUS, servus et conservus eorum, semper sancte vivere, et sanctae vitae praemium percipere.

Sciens et certe sciens dulcissimum mihi vestram dilectionem nuntium meae incolumitatis et prosperitatis toto affectu desiderare, non potui eam dilatione aliqua fatigare. Ipsa itaque die, qua domnus Girardus hora, quae dicitur prima, a me mare ingresso discessit, divina protectio me vestris orationibus in Anglicam terram prospera navigatione et sine molestia, quam multi navigantes pati solent, hora nona perduxit [347 1Kb] : et ad dominum et Patrem [Col. 1158C] nostrum archiepiscopum Lanfrancum vespere pervenire, et cum gaudio suscipi apud villam ipsius, nomine Limingis [348 1Kb] , concessit. In crastina vero has litteras scripsi, quibus et praefatum desiderium vestrum adimplerem, et sanctum propositum vestrum semper fervere et ad meliora proficere commemorem [349 1Kb] . Precor igitur ut frater, hortor ut pater, ut sic [350 1Kb] studeatis in pace et religione monachica conversari; quatenus et vos ex vestri studii retributione valeatis beatificari, et ego de vestra beatitudine quandoque congratulari. Omnipotens Dominus sua vos [351 1Kb] protectione ab omni adversitate defendat, et suam vobis misericordiam, per continuam corporis et animae prosperitatem, ostendat. Mandate matri et [Col. 1158D] dominae nostrae Evae, quod de filio suo primogenito vobiscum audire pari desiderio exspectat, et ut oret quo sicut suis orationibus vobiscum impetravit me a vobis timentibus cum prosperitate abire, ita impetret ut possim ad vos gaudenter cum gaudio redire.



EPISTOLA X [352 1Kb] . AD RODULFUM. Laetatur de Rodulfo ad religiosam vitam converso.

Frater ANSELMUS, dictus abbas Beccensis, suo olim amico desideratissimo, nunc domno, et fratri, [Col. 1159A] et filio charissimo, novo Christi militi RODULFO [353 1Kb] , per contemptum terrenarum et falsarum divitiarum adipisci coelestes et veras divitias [354 1Kb] .

Gloria in excelsis Deo, qui in terra dat hominibus bonam voluntatem (Luc. II, 14): cujus excelsa dextera secundum desiderium meum mutavit voluntatem dilecti et desiderati mei a vanitate saeculi, quae nulli in fine prodest, et omnibus se amantibus obest; ad veritatem, quae nulli unquam obest, et omnibus se quaerentibus prodest. Breviter tibi loquor, dulcissime cordi meo, litteris, quem super omnes homines, teste conscientia, videre, et cui multum loqui ore ad os, plusquam alicui in terra viventi, desidero. Novi enim malignam diaboli invidiam, quia de manibus suis, imo de ore suo te frendens [Col. 1159B] tabescit evadere. Unde certus sum quia te multis modis, scilicet, aut gravitate servitutis Dei, quam elegisti, aut delectatione serviendi illi per amorem saeculi, quem reliquisti [355 1Kb] , tentabit decipere. Quare, quoniam spero per Dei gratiam contra omnes 345 ejus astutias, quoniam in falsitate et imbecillitate sunt, si certa spes in Deo non absit, me tibi posse consulere: et pro certo scio nullum consilium ad praesens desiderio tuo magis quam meum sufficere [356 1Kb] , non habebit anima mea requiem in me, donec [357 1Kb] videatur oculi mei desideratum meum, et alloquatur os meum dilectissimum filium meum, et instruat cor meum contra diaboli jacula novum commilitonem [358 1Kb] meum. Precor igitur omnipotentem Deum qui te ab amore saecularis vanitatis segregavit, [Col. 1159C] et sanctissimam matrem ejus quae te ad se fugientem sub sua tutela suscepit, ut te ab omni perturbatione incepti propositi custodiant. Teque rogo per illum cujus gratia inspirante hoc incoepisti, ne te terreant ullae insidiae vel suggestiones inimici. Ad hoc enim idem inimicus te molestare nititur, ut de te victo gaudeat; sed Deus ad hoc illi permittit, ut habeas [359 1Kb] unde tibi victoriae coronam ipse tribuat: Nemo enim coronabitur, dicente Apostolo, nisi qui legitime certaverit (II Tim. II, 5). Exspecta igitur donec veniam; quia, Deo dante, consolationem [360 1Kb] omnium quae tibi nunc molesta sunt suscipies. Dominus custodiat te ab omni malo. Amen.



EPISTOLA XI [361 1Kb] [Col. 1159D] AD HUGONEM. De quibusdam Anselmi opusculis ab archiepiscopo requisitis. Et quod nomen abbatis in titulo operum suorum praefixerit ut aequivocationem excluderet.

Domno et Patri cum dilectione reverendo, et cum reverentia diligendo Lugdunensi archiepiscopo HUGONI [Col. 1160A] frater ANSELMUS dictus abbas Beccensis, quod dilecto patri fidelis filius.

Si velim scribere quam magnum et quam gratum sit mihi decus et dulcedo vestrae familiaritatis, quam ex vestra promissione me confido habere: quantumque eam, etsi non merui accipere, desiderem vel fideli voluntate, si aliter nequeo mereri, non amittere; forsitan aut subtrahendum erit aliquid, ut videbor veritati superaddere. Sed quod in epistola [(25) 1Kb] [362 1Kb] non audeo sufficienter commendare, in scrinio cordis curabo, Deo dante, fideliter servare. Per praesentium latores fratres, sanctitati vestrae, ut cognovi, dilectores celsitudini vestrae de scriptis nostris mitto quod jussistis. In qua re non tam alicujus me utilitati, quam vestrae scio servire voluntati. Quapropter [Col. 1160B] si in illa legendo vos frustra tempus insumpsisse poenituerit, quia quod putatis non invenietis [363 1Kb] non mittenti, sed exigenti imputare debetis. De quaestionibus vero de quibus me velle scribere dixi, et reverentia vestra me monuit, si [364 1Kb] dixero quantum dictare impediar [365 1Kb] , ab ullo, qui meam non novit conversationem, credi non poterit [366 1Kb] Si quando tamen inde mihi per Dei gratiam quod volo efficere licebit, vestrae, si potero, prudentiae notum erit. Fratres praedicti lacrymabiliter de interiori monasterii sui conquerentes destructione, pro me obsecrarunt affectu ut nostris precibus paterni vestri consilii in tribulatione sua releventur consolatione: sed, sicut nostro consilio non eget vestra sapientia, ita nec precibus benevolentia. Si tamen placet ut dicam [Col. 1160C] quid illis ad praesens expedire, donec visitatione supernae gratiae in eorum ecclesia per regularis abbatis praesentiam monachica restauretur religio, sentiam, aestimo quia melius est ut vestra licentia interim eligant, ubi secundum propositum suum vivant utiliter, quam ut ibi cogantur manere, ubi, indigentia bonorum corporis et animae tristes vivant inutiliter, aut eadem indigentia intolerabiliter gravati discedant inobedienter. Quod in titulo opusculorum nostrorum nomini nostro addidi nomen abbatis, non ideo feci ut personam monstrarem honoratiorem, sed ut nominis excluderem aequivocationem.



EPISTOLA XII AD HELINANDUM. [Col. 1160D] Hortatur ut perseveret et diaboli variis tentationibus quas describit, constanter resistat.
[367 1Kb]

Servus servorum Dei in Beccensi monasterio commanentium, frater ANSELMUS fratri dilecto, filio desiderato HELINANDO, bene inceptae feliciter perficere.

Benedictus Deus, a quo omne datum [368 1Kb] optimum, [Col. 1161A] et omne donum perfectum descendit (Jac. I, 17): qui avertit oculos tuos ne videant vanitatem (Psal. CXVIII, 37), et erexit animam tuam ad sequendam veritatem. Restat igitur, mi desiderate, ut sedula sollicitudine pertractes, quia nemo mittens manum ad aratrum et respiciens retro, aptus est regno coelorum (Luc. IX, 6). Antiquus enim hostis tanto enixius non cessabit multimodis te calliditatibus invadere, quanto te videt studiosius velle laqueos ejus evadere. Saepe namque reducet ante mentis oculos quam delectabilia sint ea in quibus solitus es conversari: ut continuo subinferat quam difficile sit assueta voluptate carere, quam sit impossibile in quodam austero rigore et rigida austeritate tota aetate perseverare; quatenus ex memoria assuetae delectationis plus horreat [Col. 1161B] animus sobrietatem vitae sublimioris. Aliquando sub specie discretionis finget se salubrius tibi, quam proposueris, consulere, ut scilicet pravitatem deserens in clericali proposito religiose vivendo velis persistere [369 1Kb] , ut et per vitae correctionem animam tuam possis salvare, nec per indiscretionem subeas onus quod non possis portare. Quod si te ab intentione perfectioris vitae nullatenus averti posse cognoverit, quasi tecum ire, approbando propositum, se simulabit; sed juxta iter laqueo ponere multimodos non cessabit. Aliquando quidem hinc oblata opportunitate peccandi; illinc stimulante tentatione suasionem callidus addet hujusmodi. Tam bonum est quod decrevisti facere, ut quamlibet immensitatem scelerum possit destruere. Interim ergo satisfacere [Col. 1161C] voluntati tuae cur haesitas; cum cito sive multa, sive pauca peccata tua sint, pariter dolendo non [370 1Kb] dubitas? Aliquando vero taliter conabitur decipere: bonum quidem est quod vis facere, sed non opportune fit, nisi cum tepescente lascivia juvenili, quae pondus illius regularis censurae non tolerat, ipsa maturitas aetatis religiosae gravitati se contemperat. Quod si viderit te [371 1Kb] ita imbecillem, ut impediri possit tua intentio, si manifestetur, omnino conabitur ut his a quibus retineri aut vi, aut amore, aut aliqua persuasione possis, qualibet occasione publicetur. Promittet etiam quia si bonum quod intendis aliquantulum differre volueris, multo fructuosius atque utilius facere hoc poteris, et plurimorum salute quos tecum attrahes, et commodo pecuniae monasterio profuturae [Col. 1161D] quam undique colliges. Quid etiam? quod [372 1Kb] te levitate et inconsiderata acceleratione tentabit arguere, quia te non solum promittendo, sed et pignus promittendo, indissolubili voto voluisti constringere: eum nihilominus et fortasse melius idipsum libera posses voluntate perficere? Ad haec omnia, charissime, quid respondendum sit, vellem aliquanto diffusius [Col. 1162A] scribere, nisi lex epistolae cogeret me brevitatem non excedere. Breve igitur et verum amici tui suscipe contra ista consilium. Qui putat voluptate saeculari carere, et in exercitio perseverare virtutum nimis austerum [373 1Kb] et impossibile; nunquam gustavit quantum sit non servire sed imperare vitiis per amorem et spem coelestis regni, laudandum et delectabile. Qui putat melius sibi esse 346 in habitu clericali religiose vivere [374 1Kb] , quam subire monachicae vitae pondus importabile: consideret per totum mundum quanta hilaritate utrique sexui, omni aetati, et omni generi hominum sit pondus illud cantabile. Sciat etiam quia valde difficilius est inter saeculares per liberam voluntatem, quam intra claustrum monachorum sub disciplina custodire vitae [Col. 1162B] sanctitatem. Non dico nunc quod propositum vitae inter omnes vitas altiorem gradum contingat humilitatis, quem altior sequitur exaltatio; nisi quia nullus, ut melius vivat, monachi propositum deserit, et omne genus hominum ad monachicam vitam ut magis Deo propinquet concurrit. Qui peccatis addit peccata [375 1Kb] , quia peccatorum omnium exspectat remissionem, amando peccatum, probat se non amare, et ideo non mereri peccatorum absolutionem [376 1Kb] . Qui differt in futuram et forsitan non futuram aetatem, vitam suam corrigere, certum bonum dimittit pro dubio; et contemnendo quod perdit, probat se non amare quod exspectat, et meretur non accipere. Qui certus non est se tantae esse constantiae, ut nullo modo flecti possit a bono proposito, omnino celet bonam [Col. 1162C] voluntatem, ut nonnisi cum in opus exit, appareat in publico. Qui bonum, quod vult facere, ut melius fiat, differt: bonum est, si melius certum est. Quod si melius bonum dubium est; et perdere minus bonum, nimis est damnosum et irrecuperabile: consilium est, ut acceleret facere bonum minus, ne nimis exspectando majus, non faciat majus nec minus. Qui judicat levitatem, voto velle [377 1Kb] se ligare ad faciendum quod bonum est, ut jam non sit liber ad non faciendum, judicet doctorem levitatis illum, qui dicit: Vovete et reddite (Psal. LXXV, 12). Nullatenus enim reprehendendus est, qui quod bonum est, vovit [378 1Kb] ; sed qui non reddit quod vovit. Certum quippe est quia qui bene vovet, ipso voto Deo placet. Qui ergo aliquid boni vovit, non poeniteat [Col. 1162D] quia fecit unde Deo placeat; sed festinet reddere quod vovit, ut plus placeat. Haec, fili charissime. consilia, has consolationes in praesenti maxime tibi necessaria judicavi; haec paterna sollicitudine ego quem patrem et consiliarium non mea dignitate, sed tua voluntate elegisti, dictavi: haec interim reminisci non desinas, donec quod, Deo inspirante, vovisti, [Col. 1163A] ipso adjuvante, perficias. Vale, desiderate cordi meo, et festina satisfacere de te desiderio meo, quod utinam facere placeat omnipotenti Deo! Amen.



EPISTOLA XIII [379 1Kb] . AD LANFRANCUM. Ad eum mittit Gislebertum, quem ut brevi remittat, precatur.

Domino et Patri reverendo archiepiscopo LANFRANCO frater ANSELMUS servus servorum Dei, Becci commanentium, cum eisdem dominis suis, quod domino fideles servi, quod reverendo patri reverentes filii.

De domno Gisleberto, ut eum vobis mitteremus, vestrae satisfecimus jussioni: quod autem tardius quam jussistis, verum est quod non est factum negligentia; [Col. 1163B] sed ob multa, quae nunc enarrare longum est, impedimenta. Sed scitote quia si quis fecerit ut ipse in Anglorum terra remaneat, nimis grave et majus, quam breviter dici possit, damnum in praesenti et in futuro, interius et exterius Ecclesiae nostrae, et tristitiam faciet. Quapropter precamur et obsecramus, quantum, salva justitia, et vestrae sanctitatis reverentia, nobis licet, per pietatem et per charitatem quam erga nos vestram semper habere paternitatem cognovimus, ut si absque Dei voluntatis obviatione fieri posse videritis, potius fratribus et amicis desiderantibus ad certam suam salutem et aliorum utilitatem per vestram instantiam reddatur, quam quibuslibet alienis ad periculum sui damni et illorum utilitatem dubiam ingeratur. Breviter, quod [Col. 1163C] multum volumus et expedire credimus, obsecramus; quia sapientiae vestrae pauca verba sufficere non ignoramus. Quod si divinam dispositionem nostrae sic resistere petitioni vestra cognoverit prudentia, ut aliter fieri necesse [380 1Kb] sit: quod mihi si praesens essem vestra prudentia de reipsa concedere aut facere consuleret [381 1Kb] , vestrae committo potestati.



EPISTOLA XIV [382 1Kb] . AD MONACHOS BECCENSES. Ut monachus, qui invito abbate. Parisiis propter studia in monasterio S. Maglorii morabatur, ad suum monasterium redeat.

Frater ANSELMUS abbas Becci fratribus Beccensibus [Col. 1164A] [(26) 2Kb] apud Confluentium commanentibus salutem.

Mittite nostras litteras Benedicto monacho de S. Petro supra Divam, qui propter scholas moratur apud Parisium, et conversatur in monasterio S. Maglorii. Mando enim illi et consulo ut ad monasterium suum redeat, a quo contra voluntatem [383 1Kb] abbatis sui abest. Promisit enim idem abbas ejus mihi, se illi misericordiam et mansuetudinem pro [384 1Kb] nostro amore, si redierit, exhibiturum. Quod si facere voluerit, omnino illum, sicut monachum de nostro monasterio charitativa sollicitudine benigne juvate; quatenus aut equo usque ad nostrum monasterium, aut navi usque Fraisnosam venire possit. Quod domnus Rodulfus mandavit vobis de equo suo, et de monacho S. Germani facite: sed hoc a me mandatum [Col. 1164B] esse dicere nolite, sed a domno Rodulfo. Valete, et scitote quia, miserante Deo, de aegritudine quam nuper habui, bene convalesco, et hoc amico nostro domno Ursioni [385 1Kb] notum facite. Epistolas nostras, quas domnus Mauritius nobis mittere debuit, adhuc exspectamus. Iterum valete.



EPISTOLA XV [386 1Kb] . AD FULCONEM. Exorat ut mitius agatur cum apostata monacho, poenitente.

Domino et Patri reverendo abbati FULCONI frater ANSELMUS, orationum et servitii fidelitatem.

Filius vester, qui a paternitate vestra inordinate abierat, poenitens ad omnem satisfactionem, secundum vestrum judicium paratus, humiliter rediit. Qui [Col. 1164C] non tam postulat ut illi poenam quam meruit remittatis, quam ut vel ultimum illum intra gregem, quem sua culpa dimiserat, vestra misericordia constituatis. Precor igitur ego sanctitatem vestram, ut non tam consideret districtio vestra quod ille fecit [387 1Kb] peccando, quam penset pietas vestra quod facit humiliter poenitendo. Precor etiam atque etiam fratres [388 1Kb] ac dominos nostros, alios filios vestros, ut paternitatis vestrae misericordiam pro eo exorantes gaudium se monstrent [389 1Kb] habere quia frater eorum mortuus fuerat, et revixit, perierat, et inventus est (Luc. XV, 24). Qua vero mensura erga eumdem fratrem judicium, sive misericordiam vestram ostendere debeatis, [Col. 1165A] sicut scriptum est: Misericordiam et judicium cantabo tibi, Domine [390 1Kb] (Psal. C, 1), vestrae potestatis est, et vestrae prudentiae: tantum ut superexaltet misericordia judicium [391 1Kb] .



347 EPISTOLA XVI [392 1Kb] AD GISLEBERTUM. Gratulatur ad abbatiae Westmonasteriensis regimen assumpto.

Suo dilectissimo, olim divina dispositione filio, nunc Dei gratia coabbati [(27) 4Kb] GISLEBERTO frater ANSELMUS, in hac vita diu sancte vivere cum prosperitate, in futura feliciter cum aeternitate.

Etsi tarde, propter aegritudinem impedientem dilecto dilectori meo pro nova sibi divinitus data gratia scribo: non tamen tepide, quantum ad voluntatis benevolentiam [Col. 1165B] pertinet, dico: Gloria in altissimis Deo, et in terra gaudium hominibus [393 1Kb] bonae voluntatis (Luc. II, 14), qui judicium suum de te manifestavit, quod hactenus apud se occultum, licet semper de te, pro humana aestimatione, bona crederemus, servavit. In eo namque vitae proposito, in quo te custodiendo semper ejus gratia sapientia [394 1Kb] erudivit, et in sanctitate nutrivit, patrem et doctorem pastoremque animarum te constituit. Multo enim melius de te sperandum est et de similibus tuis, quorum vita est in sancta conversatione nutrita; quam [Col. 1166A] de me, et de similibus meis, quorum vita olim est saeculari conversatione detrita. De vobis enim sperandum est, cum ad aliorum curam promovemini, quod dum et alios ad vestri similitudinem instruitis, justitia vestra perficiatur; de vobis vero timendum est, cum tanto pondere gravamur, ne injustitia nostra [395 1Kb] occulto Dei judicio augeatur. Quanto igitur melius est de tua sanctitate in suscepto officio sperandum, tanto magis est et securius de tibi concessa gratia gaudendum. Omnipotens Deus, qui te custodem aliorum constituit, ipse te sua gratia sic adjuvet et custodiat, ut pro tua et illorum justitia aeternam tibi beatitudinem retribuat.



EPISTOLA XVII [396 1Kb] . AD HUGONEM. [Col. 1166B] Mutandos esse titulos duorum opusculorum, quorum unum Monologion, alterum Proslogion vult inscribi.

Domino et Patri venerabili archiepiscopo Lugdunensi HUGONI frater ANSELMUS, in praesenti saeculo sancte vivere, in futuro beate.

Pondus vestrae auctoritatis facit me dare pondus meis nugis. Cum enim celsitudo vestra tanti pendat opuscula nostra, ut ea petere et legere dignetur; nonnihil mihi, quod tanto viro placeat, esse videtur. Quapropter nullatenus apud vestram prudentiam me ridendum existimo, si qualiter aptius titulari debeant [Col. 1167A] eadem opuscula, considero. Precor igitur ut si libellos, quos sanctitati vestrae [397 1Kb] jussus misi, recuperare poteritis, illud quod in ipsis titulis positum est, scilicet de ratione fidei, velut superabundans recidentes; illum quem monoloquium nominavi, monologion vocetis: et alterum non alloquium, sed proslogion tituletis: et secundum titulorum correctionem, finem praefatiunculae minoris libelli, quae de eisdem titulis loquitur, emendetis. Cur autem hanc mutationem fieri rogitem, exponere, si tantum fiat, nec adeo est necessarium, nec hac epistolari brevitate, quam proposui, congruum. Quod si secundum nostram petitionem feceritis, hoc vestrae paternitati volo retribuere: ut si Deus mihi ea quae desidero dederit scribere, aspectui vestro [Col. 1167B] nolim ea, ut puto non minus prioribus placitura, subtrahere. Fidelitatem vestram, quam semel cordi meo commendavi, protegente Deo, servat et servabit; nec dissimiliter de gratia vestrae sanctitatis sperat et sperabit.



EPISTOLA XVIII. AD MONACHOS BECCENSES. De prospera sua in Angliam navigatione.

Charissimis et desideratissimis dominis suis, servis Dei Becci commanentibus, servus eorum frater ANSELMUS, de virtute in virtutem proficere, ut Deum deorum in Sion mereantur conspicere.

Mox ut de mari exivi in Anglicam terram die Dominica mediae Quadragesimae, hora tertia, dictavi has litteras ut vestram dilectionem de nostri itineris [Col. 1167C] prosperitate laetificarem. Dei enim gratia favente vestris orationibus, omnia prospere et honorifice ultra spem meam mihi et iis qui mecum sunt in terra et in mari, postquam a vobis discessi, evenerunt. Precor itaque ut sicut fecistis hactenus, ita et deinceps peregrinationem nostram orando adjuvetis: sed multo magis precor ut reditum nostrum bene vivendo laetificetis.



EPISTOLA XIX [398 1Kb] . AD GUILLELMUM. Saeculi militi suadet dare nomen militiae Christi.

Suo in Deo desiderato, dilecto et utinam desideranti dilectori GUILLELMO frater ANSELMUS dictus abbas Becci, periculosam et aerumnosam contemnere vanitatem, et securam atque beatam quaerere veritatem.

Tanta, mi dilecte atque desiderate, dilectione tui [Col. 1167D] animam meam omnipotens Dominus sua gratia, non meis meritis, occupavit: ut inter desiderium salutis tuae et timorem periculi tui angustata diurnis ac nocturnis sollicitudinibus eam pro te stimulantibus [Col. 1168A] quiescere non possit; et benedictus Deus in donis suis, qui utinam sic abstulissat a te odium animae tuae, quomodo dedit mihi amorem salutis tuae. Sustine me, dulcis amice, et tolera dilectorem tuum, si importunus tibi [399 1Kb] videor, et durius quam velis tecum loquor. Amor enim animae tuae cogit animam meam, nec patitur eam pati ut tu oderis eam, cujus amorem semper habet secum. Suscipe ergo, charissime, cum amore, quod oro ut Deus tibi det, dicta amatoris tui. Tu es, dilectissime, tu es quod dicit amor cum dolore, et dolor cum amore, qui, quod Deus auferat a te, odisti dilectam animae meae animam tuam; quoniam qui diligit iniquitatem, odit animam suam (Psal. X, 6). Iniquitas certe et iniquitates sunt, quo tanto affectu prosperas, mi [Col. 1168B] dilecte. Iniquitas et iniquitates sunt, quo te trahit impetus torrentis mundanae ruinae, mi desiderate. Iniquitas enim est cruenta bellorum confusio. Iniquitas est mundanae vanitatis ambitio. Iniquitas est insatiabilis [400 1Kb] falsorum bonorum et falsarum divitiarum aviditas. Ad haec, heu me! video illum, quem tantum diligendo retinere desidero, trahi ab hoste callido decipiente cor ejus. Amice hominum et liberator Deus, ne pertrahat servum tuum inimicus. Dicis mihi, frater desiderate: Non ista diligo, sed in eis involutum fratrem meum; et idcirco festino in eis convolvi cum eo, ut adjuvem et custodiam eum. Vae, aerumnosus dolor de aerumnoso errore filiorum Adae! Quare, o homo, non potius dicis: Non ista diligo, sed Christum Deum meum; et idcirco ista fugiens [Col. 1168C] festino ad eum, ut adjuver et custodiar ab eo. An tu, audito fragore ruentis mundi super fratrem tuum, contemnens vocantem 348 Christum [401 1Kb] curris sub ipsam ruinam, ut homunculus homunculum, vermiculus vermiculum sub tam confuso pondere et ponderosa confusione adjuvet et custodiat. Responde, frater, quis adjuvabit [402 1Kb] et custodiet te illum adjuvantem et custodientem? Deus, quem minus studes sequi quam ipsum fratrem tuum [403 1Kb] . Christum vocantem te contemnis sequi in pace, et in patria, et inter propinquos et amicos, ut haeres quidem Dei, cohaeres autem ejus (Rom. VIII, 17) possideas regnum coelorum; et per tot et tantas itinerum difficiles asperitates, per marium turbines [Col. 1168D] et procellosas tempestates, in bellicosam confusionem curris ad fratrem tuum, ut videas eum, ut multum dicam, tenentem regnum Graecorum: et tu putas [404 1Kb] quia Deus plus adjuvet et custodiat illum per te, quam sine te; aut teipsum propter illum, [Col. 1169A] quam propter seipsum imo multo minus hoc faceret: irascitur enim si videt [405 1Kb] ullum ab ullo amari plus quam se. Sed forsitan dicis: Si incipio sequi Christum, timeo ne imbecillitate mea deficiam. Iterum et iterum dolendum et lugendum de errore filiorum hominum. Ad ea quae semper deficiunt [406 1Kb] , imo ad ipsum defectum currendo toto affectu [407 1Kb] non timent defectum; et ad Deum nunquam deficientem et suum auxilium promittentem non audent proficere timendo defectum. Gaudent deficere ut deficiant, et timent proficere ne deficiant. Crede, rogo, consilio Dei, et committe te totum auxilio Dei, et non senties defectum in servitio Dei. Jacta, amate et desiderate, et dulcis amice, Jacta cogitatum tuum in Domino, et certus esto, promittente [Col. 1169B] Spiritu sancto, quia ipse te enutriet (Psal. LIV, 23). Ne differas tantum bonum tuum, et comple de te desiderium meum: ut habeam te, ineundo post Christum, socium meum; et conemur simul, quatenus tu me tuum, et ego te possim videre [408 1Kb] , in haereditate Christi, ipso dante, consortem meum. Ne pudeat te rumpere vincula propositae vanitatis; quia non dedecus, sed honor est transire in libertatem veritatis. Pudeat te Deum minus thesaurario Belvacensi diligere, qui tuae aut minoris aetatis adolescens [409 1Kb] delicatus et pulcherrimus, valde dives et nobilissimus, et immoderatus amator saeculi; olim cum similiter, ut modo sum, in Anglia essem, nescio qua causa veniens Beccum, statim recessurus subita sancti Spiritus gratia mutatus, se monachum [Col. 1169C] ibi permansurum, tonsura statim et habitu nostro sumpto, spopondit, se nunc laetiorem quam unquam in vita sua fuisset affirmans. Ne erubescas profiteri te pauperem Christi, quia tuum erit regnum coelorum. Ne timeas facere te militem tanti regis, quia rex erit ipse in omni periculo [410 1Kb] tecum. Ne tardes amplius in hac vita meliorem, quam constituisti, viam incipere; ne forte in alia vita moreris coronam beatam percipere. Moneo, consulo, precor, obsecro, praecipio ut dilectissimo, ut dimittas illam Hierusalem, quae nunc non est visio pacis, sed tribulationis, thesauros Constantinopolitanos et Babylonios cruentatis manibus diripiendos: et incipe viam ad coelestem Hierusalem, quae est visio pacis, ubi invenies thesauro, nonnisi istos contemnentibus suscipiendos. [Col. 1169D] Invitus finio longam epistolam, quia ex abundantia cordis multum tibi loqui cupit os meum. Omnipotens Deus, qui de illo quem supra dixi, quam simili sed impari desiderio, quia minori spe quam te desiderabam gaudere, facit plusquam sperabat cor [Col. 1170A] meum, non frustretur majorem de te spem et majus desiderium meum. Quod si Deus cordi tuo ante reditum meum inspirare dignaretur, ita est Deus Becci cum fratribus nostris, me absente sicut me praesente. Dominus dirigat cor tuum secundum voluntatem suam, et sati faciat voluntati meae de te secundum misericordiam suam. Amen.



EPISTOLA XX [411 1Kb] . AD HENRICUM. De Folceraldo Beccum transmittendo: ut ibi sub Anselmi regimine degat petit epistolam sigillo abbatis illius munitam.

Domino et Patri reverendo abbati HENRICO frater ANSELMUS, hujus vitae diuturnam prosperitatem, et futurae aeternam felicitatem.
[Col. 1170B]

Lator praesentium retulit mihi vestram paratam esse sanctitatem de domno Folceraldo [412 1Kb] filio suo, nostram facere voluntatem. Cui nuntio, quoniam nec litteras [413 1Kb] vestras, nec sigillum vestrum certum litterarum testimonium video, non omnino sum credulus: nec cum reminiscor quia amicus amico tres panes petente, etsi non surgat, eo quod amicus sit, propter importunitatem tamen surgit, et dat illi quotquot habet necessarios (Luc. XI, 8) [414 1Kb] , non sum penitus incredulus. Si enim somnolenti amici pigritia vincitur, mediae noctis tempore, importunitate [415 1Kb] ; quanto magis tot amicorum importunitas impetrabit a vestra charitate. Si ergo Deus posuit in corde vestro, ut praefatum filium vestrum, Ecclesiae nostrae sub abbatum ejus regimine penitus concedatis, non [Col. 1170C] enim peto [416 1Kb] , nec expedit ut rediturus veniat, propter longae viae periculosam difficultatem: precor per eamdem importunitatem, quatenus epistola vestro sigillo signata indubitabilem mihi vestram ostendat voluntatem. Postquam vero certi erimus, nostrae sollicitudinis erit qualiter illum habeamus.



EPISTOLA XXI [417 1Kb] . AD FOLCERALDUM. Quod ei non expedit venire Beccum ut redeat: nec debeat suscipi sine litteris abbatis sui sigillo signatis.

Suo charissimo in Christo [418 1Kb] fratri, in carne consanguineo FOLCERALDO frater ANSELMUS salutem.

Si domnus abbas Henricus te nostrae Ecclesiae perpetim concedere paratus est, aliter enim non [Col. 1170D] consulo te venire, quia non expedit; nec facile est monachum ire et redire tam longo itinere: debuisti instare ut hoc mihi suis litteris et sigillo intimaret, sicut mandavi, ne pauperem hominem frustra cogeres tanto itinere laborare. Non enim decet ut pro [Col. 1171A] solo verbo talis homunculi tantam rem incipiam. Moneo igitur quatenus aut litteras cum sigillo domni praefati abbatis, sicut dixi, mittas; aut omnino quod fieri nullatenus potest, dimittas; et dispositionem vitae tuae totam divinae misericordiae committas.



EPISTOLA XXII [419 1Kb] . AD HUGONEM. Suggerit ei monita quibus erudiat saeculares qui ipsum adeunt.

Domino et amico charissimo HUGONI incluso frater ANSELMUS dictus abbas Becci, a malis excludi, in bonis includi.

Duo viri laici nuper ad me venerunt dicentes se a vestra dilectione missos, quatenus ex nostra exactione aliquid assumerent, unde se ad patriae coelestis [Col. 1171B] 349 amorem accenderent [420 1Kb] . Per quos etiam, ut referebant, postulastis ut aliquid a me breviter scriptum acciperetis, unde saecularium mentes hominum vos adeuntium ad hujus saeculi contemptum et aeterni regni desiderium incitaretis. Quod vos tanto melius per vos efficere potestis, quanto liberius hauritis vitae dulcedinem coelestis. Nam quod ego quasi a longe intueor, vos gustu sentitis; et quod ego mente jejuna ore rumino, vos cordis affectu glutitis: quod enim ego de sanctae vitae rectitudine utcunque intelligo, vos operibus tractatis; et quod ego utcunque loqui possum, vos faciendo gustatis. Quanto ergo satur suavius quam jejunus eructat; tanto dulcius vestra commonitio quod persuadere nititur, inculcat. Sed quoniam vestrae aliquid negare [Col. 1171C] nequeo voluntati, quamvis hoc quod a me petitis, in latitudine sacrae Scripturae multo melius inveniatis: tamen dicam aliquid secundum petitionem vestram, ne me velut ejus contemptorem arguatis. Sic itaque aliquem illic tantum, et qui altiora capere non possit, ad beatitudinis aeternae desiderium existimo posse invitari. Frater charissime, regnum coelorum clamat Deus se habere venale. Quod quidem regnum coelorum tale est, ut ejus beatitudinem et gloriam nec oculus hominis mortalis possit videre, nec auris audire, nec cor cogitare (I Cor. II, 9): ut tamen aliquo modo illud possis cogitare. Quisquis ibi regna meruerit, quidquid ipse volet, hoc erit in coelo et in terra; quidquid vero nolet, [Col. 1171D] non erit [421 1Kb] in coelo nec in terra. Tanta enim erit dilectio inter Deum et eos qui ibi erunt, et inter seipsos invicem, ut omnes se invicem diligant, sicut seipsos; sed omnes plus ament Deum quam seipsos. Et propter hoc nullus ibi volet, nisi quod Deus; et quod unus volet, hoc volent omnes; et quod unus vel omnes, hoc ipsum volet Deus. Quapropter quidquid unusquisque volet, hoc erit et de seipso et de omnibus aliis, et de tota creatura, et de ipso Deo. [Col. 1172A] Et sic singuli erunt perfecti reges, quia quod singuli volent, hoc erit; et omnes simul cum Deo unus rex, et quasi unus homo, quia omnes unum volent, et quod volent erit. Hanc mercem clamat Deus de coelo se habere venalem. Si quis quaerit, quo pretio? respondetur illi: Non indiget terreno pretio, qui vult dare regnum in coelo; nec aliquis potest Deo dare quod non habeat, cujus est totum quidquid est. Nec tamen dat Deus tantam rem sine omni pretio, quia non dat illam non amanti. Nemo enim dat quod charum habet illi cui charum non est. Quoniam ergo Deus tua re non eget, nec dare debet tantam rem contemnenti amare illam; non quaerit nisi amorem, sine quo non dare debet. Da ergo amorem, et accipe regnum; ama, et habe. Denique [Col. 1172B] quoniam regnare in coelo [422 1Kb] non est aliud quam sic conglutinari cum Deo, et cum omnibus sanctis angelis et hominibus per dilectionem in unam voluntatem, ut omnes utantur simul una potestate. Ama Deum plusquam teipsum, et jam incipis tenere quod sibi perfecte vis habere. Concorda cum Deo et cum hominibus [423 1Kb] , si tantum a Deo ipsi non discordent; et jam incipis cum Deo et cum omnibus sanctis regnare. Nam secundum quod tu concordabis modo cum Deo et cum hominibus, in illorum voluntate concordabit Deus tuus et omnes sancti tecum in tua voluntate. Si ergo vis esse rex in coelo, ama Deum et homines sicut debes; et mereberis esse quod optas. Hunc vero amorem [424 1Kb] non poteris habere perfectum, nisi evacuaveris [425 1Kb] [Col. 1172C] cor tuum ab omni alio amore. Quippe sic est de corde hominis et de hoc amore, quomodo de vase et oleo. Nam sicut vas quanto magis aquam aut alium similem liquorem, tanto minus capit oleum. Ita cor, inquantum occupatur alio amore, in tantum excludit istum. Est et aliud, quia sicut fetor est contrarius odori, et tenebrae luci; sic omnis alius amor, huic amori. Sicut igitur contraria nunquam simul integre conveniunt; sic nec iste amor cum ullo alio amore in uno corde. Hinc est quod qui cor suum implent dilectione Dei et proximi, nihil aliud volunt nisi quod vult Deus, aut quod vult alius homo, tantum si non sit contra Deum [426 1Kb] . Hinc est quod instant orationibus, et coelestibus colloquiis, et cogitationibus; quia dulce est illum [Col. 1172D] desiderare Deum et loqui et audire et cogitare de illo quem multum amant [427 1Kb] . Hinc est quod gaudent cum gaudentibus, flent cum flentibus (Rom. XII, 15), miserentur miseris, donant indigentibus, quia alios homines tanquam seipsos amant. Hinc est quod contemnunt divitias, potestates, voluptates, et honorari aut laudari. Qui enim haec amat, saepe facit aliquid contra Deum et contra [428 1Kb] proximum. Sic [Col. 1173A] enim ex his duobus praeceptis universa lex pendet et prophetae (Matth. XXII, 40). Qui ergo vult habere illum amorem perfecte, quo regnum coelorum emitur, amet contemptum, paupertatem, laborem, subjectionem, sicut sancti viri faciunt. Sic enim qui [429 1Kb] se humiliat, exaltabitur (Luc. XVIII, 14). Breviter vobis haec, charissime [430 1Kb] , sicut postulastis, dixi; sed in horum expositione prudentia vestra multo plura proferre poterit quam dixi. Si tamen de plenitudine beatitudinis aeternae aliquid a me latius dictum sanctitas vestra legere voluerit, in fine libelli mei, qui Proslogium appellatur, ubi de pleno gaudio tractavi, reperire hoc poterit. Valete, et orate pro me.



EPISTOLA XXIII [431 1Kb] . [Col. 1173B] AD PETRUM. Quod clericus priusquam stabilitatem libere promiserit, non potest invitus ab abbate detineri. Quodque in eo monasterio manere debet in quo prius petitionem et votum monachi fecit.

Domno et Patri abbati reverendo PETRO frater ANSELMUS dictus abbas Becci, per praesentis vitae sanctitatem adipisci futurae felicitatem.

Fratrem me vestrae sanctitatis, sicut mandastis, et fraternitatem hanc me velle servare sicut poscitis, confiteor. Quod quia domino Ursioni clerico [432 1Kb] , qui apud vos petitionem et votum monachi fecit, et nunc apud nos manet, vultis apparere; nihil utique vobis minus de illo faciemus, quam a vestra charitate nobis fieri postularemus. Scitote namque [Col. 1173C] quoniam apud nos priusquam apud vos petitionem et votum monachi fecit. Si ergo per hoc vos putatis juste illum posse revocare, quibus posterius hanc petitionem et hoc votum, importunitate precantium victus fecit; multo justius possumus nos illum [433 1Kb] retinere, quibus hoc prius de longe [434 1Kb] veniens spontanea voluntate, non ulla vestra persuasione coactus, fecit ille: quo multo magis est debitor servare veritatem in prima et libera promissione quam in ejusdem primae promissionis violatione. Nam si praefatae petitionis et voti testes habetis et ejusdem confessionem; nos plus [435 1Kb] habemus, quia voluntatem ipsius tenemus cum testibus et confessione, et priores suscepimus ejus promissionem. Denique vestram non latet prudentiam quia quanto tempore [Col. 1173D] novitius in incolumitate sui sponte petens monachicam conversionem, in monasterio conversatur ante professionem, secundum regulam nostram differtur propter stabilitatis probationem. Nec interim eum ullus cogere [436 1Kb] potest ad remanendum, sed libera ei conceditur potestas ad discedendum. Non dico quod non peccet [437 1Kb] , si acceptam bonam voluntatem deserat; et quod saepius ore bene promisit, [Col. 1174A] diabolica persuasione deceptus exhorreat sed dico quia quamvis coram Deo mendacii arguatur [438 1Kb] ; non est tamen abbatis, 350 ut quod ille promisit, ab eo violenter exigat. Quam rationem [439 1Kb] et nobis et vobis pariter servandam esse cognoscitis. Quapropter si praedictum clericum vultis ad vos reducere, mittite pro eo: et, si voluerit, liberam habet potestatem a nobis recedendi; si autem noluerit, non a vestra discretione calumniam pati debet nobiscum remanendi; nec in nobis ulla debet esse voluntas illum expellendi. hoc enim modo me erga vos fraterno affectu uti, quod poscitis, existimo; si quod a vobis mihi ordinate fieri peterem, vestrae fraternitati facere non renuo. Ad calumniam vestram, quam dicitis, rationem excusationis nostrae [Col. 1174B] exposuimus; sed quoniam inter nos et vos res haec agitur, consilium vobis dare non audemus. Quo tamen nos utamur in re simili consilio [440 1Kb] , dicere non prohibemur. Nostrum utique semper est consilium ut nullum ante illam sui deditionem, quam per cucullae spontaneam acceptionem facit; si ad aliud monasterium ire voluerit, invitum teneamus novitium: sed inquantum possumus, illum absolventes, nostrum simul illi consilium, si poscit [441 1Kb] , impendimus et auxilium. Quod si bonam deserens volantatem monachus esse noluerit, a voto cujus se debitorem fecit non absolvimus, sed nullam illi vim per nos inferentes, illum Dei exactioni, cui se debitorem fecit, dimittimus. Si autem praedictus clericus nobiscum manserit, et res ejus, quas prius sicut [Col. 1174C] seipsum nobis dedit quam apud vos petitionem et votum monachi faceret, retinere volueritis, nullam a nobismet calumniam sustinebitis. Valete.



EPISTOLA XXIV. AD IDAM. Illi magnas gratias agit de beneficiis in se ac reliquos sui gratia collatis.

Dominae suae dilectissimae, generis et morum nobilitate clarissimae comitissae IDAE frater ANSELMUS servus servorum Dei Becci commanentium, cum eisdem dominis suis, in flagranti desiderio Dei usque in finem manere, de desiderato conspectu Dei sine fine gaudere.

Gratias agere reverendae vestrae celsitudini tota mente vellemus; sed ut que dignas secundum magnitudinem [Col. 1174D] benevolentiae et beneficiorum, quae nobis et multis pro nobis impenditis, non valemus. Illum igitur propter quem nobis, et quibuscunque potestis, tanta bona facitis, oramus ut ipse vobis secundum multitudinem divitiarum suarum retribuat, sicut optamus. Ex abundantia tamen charitatis hortamur ut benefaciendo non deficiatis, quatenus tempore suo indeficienter metatis. Domnus Ricardus [Col. 1175A] tator hujus epistolae promisit nobis se ad nos, si Deus illi concesserit, rediturum et nobiscum deinceps permansurum. Precamur igitur reverentiam vestram ut illum, secundum quod vestra scit prudentia, confortetis; et in omnibus in quibus vestro opus habebit auxilio, propter Dei et nostrum amorem adjuvetis. Dominum nostrum comitem virum vestrum, et filios vestros, vos ipsa ex nostra parte, quia fideliorem nuntium de nobis ad illos non habemus, sicut pro vestris fidelibus salutate.



EPISTOLA XXV [442 1Kb] . AD GUILLELMUM. Ut si diligat Anselmum, veniat Beccum, et saeculum fugiat.

Suo dilecto, suo dilectori, suo desiderato GUILLELMO [Col. 1175B] [443 1Kb] frater ANSELMUS dictus abbas Becci, non diligere mundum, nec ea quae in mundo sunt, sed a Deo amari et Deum amare.

Quod prius dicam in epistola mea dilecto dilectori meo, nisi quod maxime postulat de dilectione mea. Anima namque dilecta animae meae mittendo litteras dilectione flagrantes, et dilectionem fragrantes, petit a me signa dilectionis, litteras consolationis. Quid autem dulcius, quid jucundius, quae major consolatio dilectioni, quam dilectio? Quid igitur scribam quod magis consoletur te dilectorem meum [444 1Kb] , quam quia sic te diligit anima mea; ut nisi te teneat, non consoletur de te cor meum, nec satietur desiderium meum. Cum enim tanta dilectione, tanta postulatione rogas ut te diligam; utique [Col. 1175C] facis ut te non solum voluntate diligam, sed et necessitate desiderem: et certe nihil consolatur desiderantem, nisi quod satiat desiderium, et nihil magis torquet quam dilatio. Optat dilectio tua consolari epistola dilectionis meae; desiderat dilectio mea delectari praesentia dilectionis tuae. Si ergo non vis torquere animam meam, satia [445 1Kb] quod tam studiose, tam vehementer accendisti, desiderium meum. Quomodo enim mihi dicis quia me diligis; et ut te diligam, anima dilecta mea, sinis torquere praecordia mea? Denique si eadem fervent dilectione intima tua, qua et mea, necesse est ut eodem desiderio liquefiat anima tua quo et mea. Sed quomodo vel possibile est ut tu velis me diligere te, et tu non similiter diligas me? Ne ergo sis crudelis [Col. 1175D] in animam tuam et meam, veni et consolare tuam et meam. Sed cum exieris de civitate tua, esto Loth: ne respicias [446 1Kb] retro (Gen. XIX, 14). Oculos habe ante, ut discas viam ad veniendum, ne habeas eos retro, ut obliviscaris viam ad redeundum; quatenus cum Apostolo obliviscaris ea quae retro sunt, et extendas te ad ea quae ante sunt (Philip. III, 13). Aperte dico, sic veni, ut simul conversemur, si vis ut invicem nos consolemur. [Col. 1176A] Possem, mi charissime, commonere dilectionem tuam ex multis sacrae Scripturae dictis, ut mundum et concupiscentiam ejus contemneres; si ea quae tibi dicturus essem ipse nescires. Memento, charissime, quia per vanitatem transimus ad veritatem. Noli amare vanitatem, si vis obtinere veritatem. Scito quia in Anglicam terram ante mediam hanc Quadragesimam proficiscor, circa Pentecosten, Deo annuente, monasterium nostrum reversurus. Si tamen Deus inspiraret tibi quod desidero et quod tibi expediret, scis quia semper nocuit differre [447 1Kb] paratis, nec deessent qui te cum gaudio susciperent, sicut susceperunt olim, me absente, similiter domnum Rodulfum filium Lanscelini. Omnipotens Dominus praeveniat omnes voluntates [Col. 1176B] et actiones tuas suo consilio, et subsequatur suo auxilio, amice mi dulcissime cordi meo.



351 EPISTOLA XXVI [448 1Kb] . AD MONACHOS BECCENSES. Eos hortatur ut absente coenobiarcha vivant integerrime: et eis suae in Anglia morae causas reddit.

Dominis et fratribus charissimis, servis Dei Becci commanentibus, frater ANSELMUS servus eorum, semper ad meliora cum humilitate proficere, et nunquam deficere.

Bene fecistis, quia de rebus domni Hugonis defuncti, et de his quae erga vos sunt, mihi mandastis; et quia gratia [449 1Kb] Dei vos et vestra protegi intimastis, me semper hoc desiderantem [450 1Kb] valde laetificastis. Quoniam autem vos scio non dissimiliter desiderare [Col. 1176C] nosse quae circa me sunt, scitote quoniam ex quo a vobis, vestris me prosequentibus orationibus, egressus sum, omnia mihi prospere per Dei misericordiam evenerunt (I Esdr. VIII, 23), et his qui mecum sunt. Ubicunque vel eundo, vel morando sum; non aliter quam in nostra re propria, Deo donante, sum. Quoniam vero rex chartam nostram de rebus quas habemus in Anglia, nonnisi praesentibus datoribus, qui non omnes in curia Paschali adfuerunt, voluit confirmare: jussit me usque Pentecostem ad curiam suam, ubi omnes simul jam convenerunt, exspectare: qua confirmatione peracta, Deo vestris favente precibus, ad desiderantes et desideratos meos desidero remeare. Notum est, dilecti mei [451 1Kb] , dulcedini vestrae [Col. 1176D] quia religio vestra munda et immaculata apud Deum et Patrem est (Jac. I, 27) desiderium meum, et bona vita vestra est in hoc saeculo gaudium meum. Si quid ergo de vestra charitate pro hac voluntate merui, ut taceam, bene vivendi, primum, quod majus est, precor, obsecro ut bene vivendo laetificetis absentes et praesentes cor meum, et de bono vestro impleatis desiderium et gaudium meum. Et pax Dei, quae exsuperat omnem sensum, custodiat corda vestra et intelligentias vestras (Philipp. IV, 7): ut magis [Col. 1177A] ac magis (quod gratia Dei estis) solliciti sitis servare unitatem spiritus in vinculo pacis (Ephes. IV, 3). Domnum Hugonem de Gornaco [(28) 2Kb] [452 1Kb] dilectissimum [Col. 1178A] nostrum, et domnum Odonem antiquum amicum, et novum commilitonem nostrum, et [(29) 7Kb] charissimas dominas et matres nostras dominam Evam, et dominam [Col. 1179] Basiliam ex nostra parte, quanto dulcius potestis, salutate; et eos, sicut vos et illos decet, et nostram scitis voluntatem, serviendo et honorando confortate. Si plusquam dixi moram fecero, tolerate; quia spero in Deo, non erit sine aliqua utilitate.



EPISTOLA XXVII. AD ROBERTUM. Ut qui, relicto monasterio suo, absque causa et ipso absente discesserat, eo revertatur.

Domino et fratri dulcissimo ROBERTO ANSELMUS salutem et vitam consequi sempiternam.

Dictum est mihi quia postquam ivi in Angliam, noluistis in monasterio vestro conversari. Quod si factum est bono animo et propter rationabilem causam, [Col. 1179B] utcunque potest tolerari; si vero aliquo rancore factum est, scitote me multum mirari. Nam etiamsi habetis aliquam causam, quae vobis recta videtur, ut a monasterio vestro vos alienaretis; vel propter amorem nostrum deceret vos exspectare, donec mihi rem ipsam, quae vos offenderet, intimaretis; et deinde nostro consilio cor vestrum, sicut servum Dei deceret, pacaretis. Precor igitur ut si me et consilium meum diligitis, sicut ego vos semper dilexi et diligo, ad monasterium vestrum veniatis, et ibi cum aliis pacifica et benigna conversatione Deo serviatis. Si autem mihi acquiescere nolueritis scitote quia animae vestrae non expedit, et me contristatis. Quod si vobis grave est placita tenere quae vobis commendavi, magis volo ut illa dimittatis [Col. 1179C] quam quod animam aut famam vestram laedat faciatis. Non dico modo verba inconvenientia, quae de vobis pro hac occasione dicuntur in Anglia. Valeat mihi dulcis charitas vestra; et ne faciat quod me contristet, quia jucunda est mihi benignitas vestra.



EPISTOLA XXVIII [453 1Kb] . AD HAYMONEM ET RAYNALDUM MONACHOS. Ut Becci cucullam induant, qui e longinquo illuc venerant Anselmi convisendi ergo, eos vehementer hortatur.

Suis dilectissimis et desideratissimis consanguineis HAYMONI et RAYNALDO frater ANSELMUS servus servorum Dei Becci commanentium, tota virtute vanitatem contemnere, et toto affectu ad veritatem contendere.
[Col. 1179D]

Cum audivi, animae dilectissimae animae meae, quas sicut se diligit, et de quibus quod de se, desiderat anima mea; cum audivi vos de tam longe quaesivisse faciem meam, exprimere nequeo quantum [Col. 1180A] gaudium perfudit cor meum, quantum dilatata est spes mea de vobis, quantum prius ardens, vehementius exarsit desiderium meum de vobis. Concupiscunt jam, dilectissimi mei, concupiscunt oculi mei vultus vestros, extendunt se brachia mea in amplexus vestros. Anhelat ad oscula vestra os meum, desiderat conversationem vestram quidquid restat de vita mea, ut in pleno gaudio futurae vitae vobiscum gaudeat anima mea Hoc optant, hoc orant de vobis ardentia pro vobis intima mea, charissimi, hoc jam fidentius sperant, et ad hoc ardentius anhelant, quia vos in Northmanniam adduxit voluntas Altissimi. Spero enim orando, et oro sperando in eo qui sua gratia tantum fecit, quia secundum votum meum perficiet quod incoepit. Sed quoniam donec [Col. 1180B] videam quod opto, stimulat me desiderium meum, interim ex cordis abundantia loquitur os (Matth. XII, 34) meum. Gustate, amantissimi, quam suavis est Dominus (Psal. XXXIII, 9); quod nequaquam scire potestis quandiu dulcis est vobis mundus. Scitis, dilectissimi mei, quia mundus transibit et concupiscentia ejus (I Joan. II, 17); Deus autem permanebit (Psal. CI, 13), et omnis gloria [454 1Kb] ejus. Qui ergo diligit mundum, sectatur vanitatem, et consequetur miseram indigentiam; qui autem, contempto mundo, eligit Deum, sequitur veritatem et inveniet beatam sufficientiam. Sed quid cunctor [455 1Kb] aperte dicere desiderium cordis mei? Dicam ego: Persuadeat [456 1Kb] Deus. Desiderati mei, nihil tam bene potestis, quam monasticae vitae propositum arripere; nusquam melius [Col. 1180C] hoc potestis, quam cum illo qui vobis in hoc desiderat et potest, Deo dante, servire et consulere. Utique non fallo, quia amicus sum; certe nec fallor, quia expertus sum. Simus ergo monachi simul, serviamus Deo simul, ut de invicem nunc et in futuro gaudeamus simul una caro, unus sanguis, una anima, unus spiritus simus. Denique accessistis, accedendo succendistis, succendendo [457 1Kb] conflastis, conflando consolidastis animam meam cum animabus vestris. Scindi potest, secerni jam non potest. Trahere illam ad saeculum vobiscum 352 non potestis. Aut ergo cum illa manebitis, aut illam scindetis. Sed si illi cohaeretis, non solum consanguinei, sed et conspirituales estis. Si vero illam scinditis, non consanguinei, sed vere sanguinei et carnales estis. Si [Col. 1180D] ad hoc venistis, vos ipsi judicate qui et quales dicendi estis. Sed absit! charissimi; sed avertat Deus, dilectissimi, ne tam insanabiliter animam vos diligentem [458 1Kb] et erga vos innocentem laedatis; ne tam [Col. 1181A] intolerabiliter spem de vobis bonam confundatis. O quomodo inter praecordia mea fervet amor meus! Quomodo laborat totus erumpere simul affectus meus! Quomodo quaerit se verbis exprimere; sed nulla verba sufficiunt! Quanta vult expromere; sed tempus et charta non capiunt! Dic tu, o bone Jesu, cordibus eorum, sine quo nulla vox valet auribus eorum; dic illis ut relinquant omnia, et sequantur te. Promitte illis quia, cum veneris judicare, sedebunt tecum et judicabunt tecum. Nec separes a me, quibus me tanto carnis et spiritus affectu junxisti; sed aggrega eos illis quibus tibi servientibus me servire jussisti. Domine, tu testis es interius; et lacrymae quae, me hoc scribente, fluunt, testes sunt exterius, si mecum quod opto fecerint quomodo [Col. 1181B] gaudens erit cor meum: si alibi hoc fecerint, quam melius illis scio, quid talibus expediat, qualiter timida et suspensa erit mens mea? Si saeculum tenuerint, quam dolens et tristis erit anima mea. Nimis loquor, sed immenso amore cogor. Amati et desiderati, valete et manete. Manete, inquam, et permanete. Quod utinam prius audiam incoeptum quam veniam, et cum venero, inveniam!



EPISTOLA XXIX [459 1Kb] AD HENRICUM. Ut quantocius mundum relinquat

Domino, fratri amico HENRICO frater ANSELMUS, abbas [460 1Kb] Becci, bonae voluntatis perfectionem [461 1Kb] et effectum.

Benedictus Deus in donis suis, et sanctus in omnibus [Col. 1181C] operibus suis (Psal. CXLIV, 17), qui vestrae dilectioni tantum de nostro desiderio, propter quod ivistis, concessit [462 1Kb] efficere: quem oramus ut quod deest adhuc de voto nostro et de vestra mercede, dignetur perficere. De qua [463 1Kb] re consilium nostrum per fratres nostros mando. De gratia et dilectione ducis, de qua mihi scripsistis, multum gaudeo; et pro ea Deo et illi et vobis gratias ago. Quod etiam illi per litteras facere cogito, cum nuntii vestri, sicut audivi constitutum esse, ad illum redibunt. Et quoniam nescio si hoc necesse erit fieri antequam redeam; cum primum poteritis, mandate mihi praenomen ejus, et nomina [464 1Kb] uxoris et filiorum ejus: solum enim nomen ejus teneo, quia Vitalis vocatur. Sed quoniam dulcis mihi vestra dilectio sic me sibi [Col. 1181D] sua probitate conglutinavit, ut idem de vobis, quod de me, desideret cor meum, unde jam spem magnam ex vestris sermonibus concepi, non potest mens mea quiescere, donec ipsum meum desiderium de vobis satietur. Quamvis igitur nullus sermo mihi sufficiat, donec Deus quod opto perficiat, pauca tamen, quia non nescienti loquor, pro hoc ipso amica familiaritate commemoro. Pensa igitur, dulcis [Col. 1182A] amice, quantalibet mundi gloria potitus fueris, quis sit finis, et in fine quis fructus, quod praemium: et econtra, quae sit exspectatio mundi gloriam calcantium. Si dicis, non soli monachi ad salutem perveniunt, verum est. Sed qui certius, qui altius illi qui solum Deum conantur amare; an illi qui amo rem Dei et amorem saeculi simul volunt copulare? Sed forsitan dicet aliquis quia et in ordine monachorum est periculum. O homo qui hoc dicit, quare non considerat quid dicit! O rationalis natura! an est hoc rationabile consilium, ut quia ubique est periculum, ibi eligas manere ubi majus est periculum? Denique si ille qui solum Deum nititur amare servat propositum usque in finem, certa est salus. Si vero ille qui mundum vult amare, non deserit suum [Col. 1182B] propositum ante finem, aut nulla, aut dubia, aut minor est salus. Et certe satis probat quia nullatenus, aut parum aliquod bonum diligit, qui illud ubi certius et melius cognoscit, non elegit. Sed dicunt multi: Gravius irascitur Deus peccanti monacho quam alii, quia de proposito altiori cadit. Hoc verum est, quandiu est in peccato. Sed certe benignius et familiarius suscipit Deus monachum poenitentem, si ad suum propositum rediit, quam non monachum qui ad idem propositum non venit. Plus namque placet Deo etiam post grave peccatum, cujus propositum est et ante post, quo majus habere non potest, quam ille qui nec ante nec post simile peccatum, vult proponere, quo melius non potest. Si ergo et innocentibus et poenitentibus melius est ad vitam [Col. 1182C] monachicam venire, et redire, quam absistere: quid moraris? Si prius de hac vita tolleris, damnum est irrecuperabile. Multa, charissime, de monachicae vitae altitudine et certitudine, de quiete et jucunditate dicere possem, si epistola modum non excederet: festina ergo ad tantum bonum, quia nullo bono efficacius venies ad summum bonum. Plures vidi hoc promittentes et differentes, quos ita mors tulit ut nec hoc perficerent quo se impediebant, nec hoc inciperent [465 1Kb] quod promittebant. Quod valde timeo de te; sed avertat Deus a te, charissime. Vale, et noli tardare.



EPISTOLA XXX [466 1Kb] . AD WALCHELMUM. [Col. 1182D] Quod monachum ad tempus datum non possit retinere invito abbate qui eum repetit. Et intercedit pro Gisleberto.

Domno et Patri reverendo episcopo Wintoniensi WALCHELMO [467 1Kb] frater ANSELMUS, orationum et servitii fidelitatem.

Secundum quod vestram scivi voluntatem, locutus sum cum domno abbate de monte Sanctae Trinitatis. Concessionem a domno abbate Rainero antecessore [Col. 1183A] suo vobis factam esse de domno Stephano monasterii sui monacho penitus negat. Hanc autem negationem mihi sic se putat [468 1Kb] asserere, quia dicit se vestris precibus eumdem fratrem eo tenore concessisse, ut quandocunque ab ipso, aut post ipsum a priore sui monasterii revocaretur, absque excusatione rediret; vestramque reverentiam eumdem non invitum suscepisse. Persuasi tamen quantum potui, ut nihil contra voluntatem vestram acceleraret. Quid tandem jam velit, vobis aut jam scripsit, aut scripturus est, omni [469 1Kb] interim de dilatione reditus fratris offensione remota. Interea, si quid plus potero, secundum quod scio vos inde velle, apud illum efficere tentabo. Domnus Robertus frater, et sub vestra sanctitate conservus noster, quem et dilectorem vestrum [Col. 1183B] volo dicere, quia scio, sed non audeo; quia forsitan non omnis qui audit, credit: nescio quid supra me confidens per me nimis instat, quatenus apud me pietatem vestram pro fratre meo Gisleberto intercedam. Sed valde grave mihi semper est aliquid a quoquam petere contra ejus voluntatem, maxime ab illo cujus nunquam volo offendere benignitatem. Itaque angustiae mihi sunt undique. Si enim precibus pietatis non moveor, nimis ero durus; si autem aliquid precibus ab invito extorqueo, etiam quod sponte tribuendum sit, timeo videri 353 importunus. Quoniam igitur nec tacere audeo, nec rogare, saltem ad discendum liceat servo vestro benignam vestram prudentiam humiliter interrogare: Labia enim sacerdotis custodiunt scientiam, et legem [Col. 1183C] requirunt ex ore ejus, quia angelus Domini exercituum est (Matth. II, 7). Doceri ergo a vestra sapientia cupio, si apud Deum pater non portat iniquitatem filii, nec filius iniquitatem patris, utrum apud propinquum frater portet iniquitatem fratris. Videmus enim hoc fieri non solum apud multos extraneos, sed et apud quosdam propinquos, quorum auctoritas facile reprehendenda non est. Denique quomodo verum est quia sicut anima patris, ita et anima filii, Dei est (Ezech. XVIII, 4); ita verisimile videtur quia sicut caro fratris, ita et caro fratris consanguinei est; et si cujuslibet culpa in propinquum transit, propinquior est filius patri quam frater fratri. Si ergo vestrae pietati solubilis videtur haec quaestio, praefatum Gislebertum, quia prope est, doceat suam [Col. 1183D] solutionem, et super ipsum erit dubitanti mihi susceptam mandare responsionem. Valete.





EPISTOLA XXXI. GREGORII PAPAE AD ANSELMUM. Ejus precibus se et Ecclesiam commendat, et ei praecipit ut justitiam faciat cuidam converso suo.

GREGORIUS episcopus, servus servorum Dei, ANSELMO [Col. 1184A] venerabili abbati Beccensi, salutem et apostolicam benedictionem.

Quoniam fructuum tuorum bonus odor ad nos usque redoluit, etc. Vide in Gregorio VII, Patrologiae tom. CXLVIII.





EPISTOLA XXXII [470 1Kb] . URBANI II AD ANSELMUM. Ut episcopo rerum ecclesiasticarum imperitiori adsit. Ut non differat sedem apostolicam visitare, et ad eam mittere quae Hubertus subdiaconus ejus legatus collegerat ex censu B. Petri.

URBANUS episcopus, servus servorum Dei, ANSELMO venerabili et dilectissimo abbati, salutem et apostolicam benedictionem.

Religionis ac scientiae tuae praerogativam scientes, [Col. 1184B] etc. Exstat supra in Urbano II, Patrologiae tom. CLI.



EPISTOLA XXXIII [471-474 1Kb] . ANSELMI AD URBANUM. Exponit duram quam Belvacensis episcopus et a clericis et a laicis patitur persecutionem. Et postulat sedis apostolicae privilegium pro suo monasterio contra episcopalem dominationem.

Domino reverendo, Ecclesiae catholicae summo pontifici, URBANO, frater ANSELMUS, servus servorum Dei Becci commanentium cum debita subjectione fidele servitium.

Gratias ore et corde celsitudini vestrae, quantas possum, ago; quia parvitatem meam dignata est suae benignitatis epistola honorare, et apostolica benedictione laetificare. Pro vestra et Romanae Ecclesiae tribulatione, quae nostra et omnium vere fidelium [Col. 1184C] est, non cessamus orare Deum assidue, ut mitiget vobis 354 a diebus malis, donec fodiatur peccatori fovea (Psal. XCXIII, 13). Et certi sumus, etiamnum nobis [475 1Kb] moram videatur facere; quoniam non relinquet virgam peccatorum super sortem justorum (Psal. CXXIV, 3); quia haereditatem suam non derelinquet (Psal. XCXIII, 14): et portae inferni non praevalebunt adversus eam (Matth. XVI, 18). De dilectissimo nostro episcopo Belvacensi, quem ea diligentia qua scivi et potui, exquisito ejus introitu, ut onus episcopale susciperet coegi; sic multimode coactus regis Francorum et cleri Belvacensis, et multorum aliorum religiosa (inquantum cognoscere poteram) instantia, cum assensu Remensis archiepiscopi, nullo [Col. 1184D] resistente, ut nisi hoc facerem, Deum timerem offendere. Novit sanctitas vestra qua voluntate post susceptum episcopatum olim eam petiit, quid fecit, quomodo rediit. Cur autem nunc quoque vestrae se majestati repraesentet, plenius per ejus vocem quam per litteras nostras innotescet. Scio namque quoniam ipse mendacium, et maxime in hac re coram vobis exsecratur, et sperat ob puritatem conscientiae quia veritas in hac causa sibi non adversatur. Verum [Col. 1185A] rei ipsius serie pertractata, nec vestra prudentia nostro consilio indigebit, nec justitia precibus opus habebit. Solum igitur hoc nunc intimo, quod si ad vestram jam venit (sicuti est aut venturum est) notitiam per alium, nescio; scilicet quia [476 1Kb] non minimam idem episcopus persecutionem patitur propter justitiam (Matth. V, 10), quam per jussionis vestrae servare nititur obedientiam. Nam, intantum ejus odium canonici et presbyteri ejus episcopatus, paucissimis exceptis, et quidam laici exardescunt, et extraneos, quoscunque possunt et quibuscunque modis valent, accendunt, ut non solum ipsum, sed et illos immoderate detestentur, et detestabiles monstrare conentur, qui ei aliquod solatium impendunt: ut cum [477 1Kb] Propheta ipse dicere possit: Tota die verba mea exsecrabantur, adversum me omnes cogitationes [Col. 1185B] eorum in malum: inhabitabunt et abscondent; ipsi calcaneum meum observabunt (Psal. LV, 6). Canonici quidem et presbyteri hoc illi faciunt, quia eos a pravis consuetudinibus, et maxime a mulierum reproba conversatione vult prohibere, et filios eorum, sive quos sibi secundum placitum haeredes eligunt, a praebendarum haereditaria successione, atque a sacrorum ordinum promotione conatur arcere. Laici vero idcirco, quia invasionibus rerum Ecclesiae inordinate factis non vult favere. Quapropter ut eum vestris litteris vehementer roboratum remittatis, valde necessarium existimo, et ut dominum supplex servus postulo. Sicque illum auctoritas vestra Remensi archiepiscopo, et aliis vicinis episcopis, [Col. 1185C] et clero civibusque Belvaci, et ejusdem episcopatus nobilibus commendans contra malevola machinamenta muniat, ut in exsecutione mandatorum vestrorum non tam eos adversarios quam adjutores inveniat. Praesumo aliquam gratiam de vestrae largitate pietatis Ecclesiae Beccensi postulare; sed haec praesumptio non tantum de mea ascendit temeritate, quantum de vestra reverenda mihi et charissima [Col. 1186A] descendit benignitate, quae se meae parvitati litteris per praefatum episcopum Belvacensem missis, et verbis mihi per illum et quosdam alios relatis, dignata est monstrare. Est enim nova res, nostrum monasterium nec adhuc ulla antiquitate, aut ullius apostolica auctoritate, aut privilagio confirmatum; sed vestris temporibus et vestrae clementiae jassioni divinitus servatum. Ut ergo aliquo vestrae auctoritatis dono, prout vestrae visum fuerit religiosae discretioni, se gaudeat honorari et confirmari, nulla nostra merita obtendimus; sed divinae voluntati et vestrae pietati committimus. Non enim ignotum esse puto vestrae excellentiae quia plures episcopi non tantum gaudent monasteria paterna pietate nutrire et episcopali cura erudire, quam austera quadam [Col. 1186B] dominatione et propria voluntate gravare. Quod tamen sub paterna sanctitate reverendi archiepiscopi nostri Guillelmi [(29*) 3Kb] fidelis dilectoris nostri non timemus. Servi vestri, conservi et domini mei fratres nostrae congregationis, qui pro vestra paternitate quotidie mecum non cessant orare, desiderant se mecum orat orationi et benedictioni vestrae commendare [478 1Kb] .



EPISTOLA XXXIV [479 1Kb] . AD URBANUM. Timet ne episcopus tam gravibus aerumnis obruatur; eumque optat episcopatu absolvi.

Suo reverendo domino Christianorum universali pontifici URBANO frater ANSELMUS, quod suus.

De Belvacensi episcopo, quod sentio breviter, sed [Col. 1186C] magno affectu dico, et ut notum sit vestrae pietati desidero. Nihil proficit in episcopatu, sed et ipse a sui custodia impeditur, nec rebus Ecclesiae prodest, nec in futuro ego, aut aliquis eorum qui rem noverunt, et secundum Deum eam considerare volunt, aliquid melius sed deterius exspectamus. Non quia in ejus innocenti vita aliqua culpa malae voluntatis sit; sed quia non est talis qui tantum onus possit [Col. 1187A] sustinere, tantam malitiam irruentem, tantas insidias circumstantes cavere. Unde valde timeo ne abundantiori tristitia absorbeatur, in qua cum nimio dolore cor ejus versatur, et in qua nullo alio vinculo quam sola vestra jussione ligatur. Quapropter ego et alii secundum Deum amici ejus corde cum ipso prosternimur ad vestigia vestrae misericordiae, ut ei viscera sua aperiat, et de tanto malo et periculo, in quibus sine utilitate esse se sentit, clementer eripiat. Ne prohibeat agnum mitem de medio circumvenientium et irruentium luporum et leonum fugere; nec puerum innocentem de Chaldaeorum fornace exire. Quod qualiter meae parvitati fieri posse congruentius videatur, per eumdem ipsum excellentia vestra poterit audire, si dignatur. Eo enim modo, [Col. 1187B] nisi aliter prudentiae vestrae videbitur, nequaquam gloriabitur se malitia per falsitatem praevaluisse; sed innocentia gratulabitur per libertatem mentis evasisse. Mirari potest forsitan vestra sapientia cur sic [480 1Kb] mihimet contrarius videat existere, ut quem episcopum fieri coegi, episcopatum velim deserere. Sed fateor illi, cui conscientiam meam celare non debeo, quia mala quae patitur, prius sensi et praedixi, cum ad episcopatum peteretur; sed illi in me sententiam meam obruerunt, qui illum petendo cum magna importunitate concorditer in me irruerunt. Timebam enim in corde meo asserere Deum magis esse in meo solo sensu et voluntate, quam in multorum, se simpliciter eum propter Deum petere clamantium, unanimitate. Ingerebat se etiam hoc menti [Col. 1187C] meae, quia saepe Deus magis operatur per vitam illitteratorum quaerentium quae Dei sunt, quam per astutiam litteratorum quaerentium quae sua sunt [481 1Kb] . Ecce in conspectu vestro est, cur eum episcopum fieri concessi, et cur nunc mutare desiderem quod coactus concessi: et judicio vestro subjacet, si puniendum, aut corrigendum, aut suscipiendum sit quod facio et quod feci. Paternam vestram sanctitatem omnipotens Deus diu nobis in integra prosperitate conservet, Amen. Soli vestro conspectui hanc epistolam notam esse, si vobis placet, quidquid de illa vobis videatur, desidero et flagito.



355 EPISTOLA XXXV [482 1Kb] . AD JOANNEM. [Col. 1187D] [(30) 1Kb] , De falsa et impia assertione cujusdam qui tres personas in Deo dicebat esse tres res.

Domino, et fratri dilecto JOANNI, frater ANSELMUS semper ad meliora proficere.

Ad litteras, quas mihi dilectio vestra misit, de illo qui dicit in Deo tres personas esse tres res; aut Patrem [Col. 1188A] et Spiritum sanctum cum Filio esse incarnatum; ideo tandiu moratus sum respondere, quia volebam plenius de hac re loqui. Sed quia, multis me occupationibus impedientibus, postquam epistolam vestram suscepi [483 1Kb] , non mihi licuit, interim inde breviter respondeo; in futuro vero, si Deus dare opportunitatem dignabitur, voluntatem habeo copiosius inde tractare. Quod ergo dicit tres personas tres res, aut vult intelligi secundum tres relationes, id est secundum quod Deus dicitur Pater, et Filius, et a Patre et a Filio [484 1Kb] procedens Spiritus; aut secundum id quod [485 1Kb] Deus dicitur. Sed si ipsas tres relationes dicit tres res esse, superflue hoc dicit. Nullus enim negat hoc modo tres personas esse tres res. Sic tamen, ut diligenter intelligatur, quomodo ipsae [Col. 1188B] relationes dicantur res, et cujusmodi res; et si aliquid faciunt eaedem relationes circa substantiam, quemadmodum multa accidentia, an non. Quamvis videatur non intelligere hoc modo tres res, quas dicit: ex eo quia subjungit triam personarum unam esse voluntatem, aut potestatem. Nam tres ipsae personae non habent voluntatem, aut potestatem secundum relationes, sed secundum hoc quod unaquaeque persona Deus est [486 1Kb] . Quod si dicit tres personas esse tres res, secundum quod unaquaeque persona est Deus; aut tres deos vult constituere; aut non intelligit quod dicit. Ad ostendendum quid sentiam de sententia praefata, ista interim dilectioni vestrae sufficiant. Quod autem petitis mecum conservari, antequam Romam proficiscamini, scitote quia quantum ad dilectionem [Col. 1188C] honestatis vestrae pertinet, libenter vellem. Sed inquantum intelligo, et vobis parum esset utile propter multas occupationes meas, et impedimentum esset vobis. Omnino namque persensi quia, nisi cum episcopo manseritis usque dum proficiscamini, aut nihil aut parum vos ipse juvabit ad hoc quod facere debetis; nec ego aliquid, quod valeat ad iter agendum, vobis facere possum.



EPISTOLA XXXVI. AD GISLEBERTUM. Laudat vitae ab abbate institutae rationem. Fratrem, quem in claustrum reduxerat, ei dimittit.

Amico, fratri, domino, Patri, dilecto dilectori reverendo abbati GISLEBERTO frater ANSELMUS, perseverantem in longa vita cum prosperitate sanctitatem, [Col. 1188D] et indeficientem in aeternitate felicitatem.

Si velim scribere mutuae nostrae dilectionis affectum, timeo ne aut videar ab ignorantibus veritatem excedere, aut necesse sit aliquid veritati subtrahere. Qui affectus quantus et quam verus sit, cum multum cognoscerem, quando sese oculo ad oculum, [Col. 1189A] osculo ad osclum, amplexu ad amplexum ostenderet: nunc multo magis experior, cum abesse illum irrecuperabiliter, in quo tanta jucunditate delectabar, intueor. Sicut enim abundans nescit quid sit indigenti, ut qui deliciis affluit, ignorat quid sit esurienti; ita qui amico fruitur, non sentit languorem animae carentis. Quoniam ergo nec scribi sufficienter potest quid nobis invicem sit, nec ignoranti loquor: his interim omissis, oro vobiscum ut aliquando nos invicem videntes oculo ad oculum, osculo ad osculum, amplexu ad amplexum non oblitum amorem recolamus. De his autem quae de vitae suae conversatione charitas vestra mihi dignata est exponere, gratias ago Deo quia nihil ibi videre possum, quod non sit laudabile. De fratre illo, quem in claustrum [Col. 1189B] reduxistis, quod vultis donec vobis aut nobis aliter videatur, concedo: sed occulta ejus vestra discutiens prudentia, prout judicaverit, illi coosulat. De damno vestro, quod mandastis, miror et condoleo. Quod dignatur vestra charitas excusare se, quia non potest modo facere quod vellet: gratias ago vestrae dignationi et bonae voluntati. De domno Lanfranco nihil melius scivi, aut potui, quam quod in Anglia feci et dixi. Valete.



EPISTOLA XXXVII [487 1Kb] . AD IDAM. Quod debet niti ad profectum, qui cupit defectum vitare.

Reverendae et charissimae dominae suae comitissae IDAE frater ANSELMUS, per bona temporalia ad aeterna pertingere.
[Col. 1189C]

Sicut verus amor, quem secundum Deum erga reverentiam vestram habeo, a sua integritate non potest deficere: ita nunquam debet a salubri exhortatione deficere. Quamvis igitur semper sperem prudentiam vestram undique sibi prospicere, ne callidus hostis aliqua fraude violare valeat bonae vitae propositum; nequaquam tamen, si vel tantum suggero ut instantius faciatis quod bene facitis, judicandum est esse superfluum. Nullus enim gaudium bonae vitae quem jam conscendit, custodire sufficit, qui semper ad altiorem proficere non appetit. Semper igitur necesse est ut nitatur ad profectum, qui semper vult vitare defectum. Sic itaque se reverentia vestra, imo Deus cor et os et actus vestros semper [Col. 1189D] et ubique custodiat, ut vita vestra nunquam, et nusquam in magnam, vel parvam culpam [488 1Kb] decidat. De monasterio vestro, quod a me petebatis, regi Anglorum retuli; sed certe non laudavit ut facerem. Argentum domni Ricardi per praesentium [489 1Kb] latorem mitte nobis. Valete.



EPISTOLA XXXVIII [490 1Kb] . AD ROBERTUM. Peccare statuens, et divinitus impeditus, si postea laetetur se non peccasse, reus non est ac si crimen ipsum comisisset a Deo desertus.

Domino et Patri, abbati reverendo ROBERTO, pater [Col. 1190A] ANSELMUS dictus abbas Becci, hujus vitae prosperitatem et futurae felicitatem.

Respondens vestrae reverentiae de re, unde per filium suum Villelmum meam parvitatem dignatur consulere, vellem exempla et auctoritates proponere: sed ejus festinatione, et mea occupatione, sicut 356 ipse testis est, impediente, vix mihi licet rei ipsius veritatem simpliciter exponere. Nuliius Catholici ignorat prudentia quia sicut ille qui bonum opus facere volens prohibetur, et postea gaudet se facere non potuisse quod bene voluit, non est laudandus non fecisse bonum quod proposuerat. Ita ille qui pravum opus agere disponens non permittitur et postea laetatur se non esse concupiscentiae suae traditum, nequaquam judicandus est crimen egisse [Col. 1190B] quod voluerat. Nam etsi quandiu est aliquis in criminis voluntate, si in nulla vitam terminat, de crimine judicandus sit, magna tamen distantia est inter illum, quem ira superni judicis usque in reprobam actionem deserit, et illum, quem gratia a praecipitio servans operis in bonam voluntatem restituit. Multum igitur est criminandus ille qui pariter illis crimen conatur impingere, quorum pravas voluntates divina sapientia tam diverse voluit disponere. Ille namque nomine facinoris notandus est, qui aut in actum labitur, aut in malitiosa intentione deseritur, non ille, qui nec in opus malitiae praecipitatur, et a perversa intentione eruitur. Hic enim in hoc servatus est, unde gaudendo gratias possit agere; ille in hoc desertus est, unde dolendo veniam necesse [Col. 1190C] sit petere. De hoc certum est quia pro hujusmodi gaudio praemium accipiet; illi multum est, si pro dolore peccati poenam effugiet. Plura vellem scribere, sed quia, sicut dixi, mihi non licet, ista vel ad testimonium eorum [491 1Kb] , quae praedictus filius vester de nostra viva voce vobis referet, licet intercisa, sine reprehensione suscipite. Valete.



EPISTOLA XXXIX [492 1Kb] . AD LAMBERTUM. Hunc nobilem virum ad vitam monasticam hortatur.

Dilecto et desiderato in Christo LAMBERTO frater ANSELMUS abbas Beccensis, toto corde saeculi hujus vanitatem contemnere, et ad aeternam veritatem contendere.
[Col. 1190D]

Tanta mihi charissimus frater et filius meus domnus Rodulfus Belvacensis, olim socius tuus, nunc verus amicus et desiderator tuus, retulit de nobilitate et de morum [493 1Kb] tuorum, quae generis nobilitatem exornat, honestate, ut non parvo affectu cogatur cor meum te desiderando diligere, et diligendo desiderare. Quapropter quoniam animam tuam anima mea nec minus vult, nec plus potest diligere quam seipsam: non aliud potest desiderare de illa quam de seipsa. Hoc igitur est de te desiderium meum ut mundum relinquendo Christum sequaris, et per temporalem [Col. 1191A] humilitatem et paupertatem, exaltationem et divitias aeternas consequaris. Non te detineat, mi dilecte, nec moretur ulla occasio carnalis; quia utique non est consilium, non expedit bonum aeternum perdere, aut minuere, aut vel differre pro temporali. Quod si superna gratia tibi, quod utinam videant oculi mei, inspirare dignabitur secundum desiderium meum, et ad hoc eligere dignabertis consortium et consilium meum, jam dilatata in amplexus tuos obviam cantat tibi anima mea: Paratum cor meum, dilecte mi, paratum cor meum (Psal. LVI, 8). Vale, dulcissime, vale: et quam dubia et brevis sit vita hominis, et quam infinita sunt quae sequuntur bona vel mala, incessanter memorare.
[Col. 1191B]


EPISTOLA XL [494 1Kb] . AD ERMENGARDAM. Ipsa, consentiente viro, voverat continentiam; sed cum vir monachus vellet fieri, ipsa non vult: unde eam precatur Anselmus ut annuat.

Dominae in Deo dilectae ERMENGARDAE frater ANSELMUS abbas Becci, salutem et fideles orationes [495 1Kb] .

Quamvis vos non cognoscam visu, tamen quia ejus ordinis sum qui omnibus hominibus debet bene velle et salubriter consulere, nulli mirum videri debet si vestram reverentiam, secundum quod audio expedire, commoneo. Audivi, charissima domina, qualiter sit inter virum vestrum et vos, quoniam nobilitas vestra non hoc patitur occultari, sed longe lateque facit publicari. In qua re primum gratias ago [Col. 1191C] Deo, a quo est omne bonum, qui eidem viro vestro dedit tanta constantia temporalem gloriam contemnere, et vobis concessit tot tribulationes pro tuenda castitate tam viriliter sufferre: ita tamen ut ille in ipso mundi contemptu non plus diligat seipsum quam vos, nec vobis aliquid in hoc mundo sit clarius illo. Certe ambo in hoc Deo et bonis hominibus amabiles, ambo estis laudabiles, utique in tanta et tam vera mutua vestra dilectione non tam corpora vestra diligere credendi estis quam animas. Corpora namque vestra nulla cura, nullo mutuo amore potestis a morte temporali eripere; animabus vero vestris, si ipsum vestrum amorem regere scitis, vitam aeternam potestis acquirere. Quid ergo est, femina reverenda, femina probatae castitatis, quid est quod [Col. 1191D] te cogit impedire virum tuum, ne perfecte quaerat salutem animae suae, quam non minus deligis quam tuam? Nullatenus enim vel cogitandum est ut hoc facias propter vilem carnis delectationem, quam tantum, postquam ipse a te discessit, contempsisti: ut ne virum alterum susciperes, cum hunc habere non posses, multas passa sis tribulationes, multas respueris persuasiones. Quod si detines animam ejus a salutis suae profectu, propter gloriam et commoda temporalia quae amas, et quae te per illum speras posse retinere: quomodo diligis animam illam, [Col. 1192A] cujus certo et aeterno commodo dubia, vilia et transitoria tua praeponis [496 1Kb] commoda? Aut qua ratione potes ab eo exigere, ut ipse aeterna bona animae suae postponat temporalibus bonis corporis tui; si tu bona corporis tui praeponis bonis animae illius? Vide ergo, charissima domina, vide, fortis et prudens mulier, vide si hoc facis, quam non bene regas amorem tuum, quam non recte diligas diligentem te virum tuum. Quid si illum cogis ut desiderat consilium animae suae pro voluntate tua; et tunc morte tua vel illius occurrente; aut alio casu, sicut solet, irruente, ille non prosit tibi, et tu noceas illi; atique si noces animae illius, noces animae tuae. O quanto melius, reverenda domina, quanto laudabilius ostenditis vos diligere virum vestrum, si non solum permittitis, sed [Col. 1192B] etiam consulitis et juvatis, ut quod incoepit, Deo inspirante, hoc conetur perficere, ipso adjuvante: si bonum illius amando, vestrum facitis; si certissime creditis; quia quanto fortius propter amorem Dei et proximi, humanum auxilium dimittitis, tanto familiarius et securius vos divinae protectioni committitis. Confidat ergo in Deo prudens vestra fortitudo, et fortis prudentia: et sicut, si mortuus esset vir ille, absentiam ejus sufferretis nolendo, sine ullo ejus et vestro proficuo; ita dum vivit, sponte illam tolerate pro magno ejus et vestro praemio. Concedite ut libere faciat quod desiderat, quatenus 357 cum illo participetis mercedem. Si enim Deus curam gerit de viduis quae non propter illum sunt viduae: multo charius illam fovebit quam pro suo amore videbit [Col. 1192C] sponte viduam. Quod si contigerit (quod forsitan non erit) ut terrenum perdatis honorem, nolite dolere, quia in coelo recipietis meliorem. Et certe quod a melioribus et sapientioribus multum contemnitur, non est multum dolendum, si perditur. Plus aliquid vellem consulere, sed non audeo; orare tamen non timeo. Omnipotens et misericors Deus ita det tibi mundi contemptum, sicut dedit viro tuo; ut in coelesti regno par sis viro tuo soror et Domina in Deo dilecta.



EPISTOLA XLI [497 1Kb] . AD FALCONEM. De Roscelino, qui Lanfrancum et Anselmum secum sentire dicebat in Deo esse tres res, et vere dici posse tres deos.
[Col. 1192D]

Domino et amico charissimo, reverendo episcopo Belvacensi FULCONI frater ANSELMUS dictus abbas Becci, salutem.

Audio (quod tamen absque dubietate credere non possum) quia Roscelinus clericus dicit in Deo tres personas esse tres res ab invicem separatas, sicut sunt tres angeli, ita tamen ut una sit voluntas et potestas: aut Patrem et Spiritum sanctum esse incarnatum, et tres deos vere posse dici si usus admitteret. In qua sententia asserit venerabilis memoriae archiepiscopum Lanfrancum fuisse, et me [Col. 1193A] esse. Quapropter dictum est concilium [(31) 1Kb] a venerabili [(31) 1Kb] Remensi archiepiscopo Rainaldo colligendum esse in proximo. Quoniam ergo puto Reverentiam vestram ibi praesentem futuram; volo ut instructa sit quid pro me respondere debeat, si ratio exegerit archiepiscopum quidem Lanfrancum vita ejus, multis religiosis et sapientibus viris nota [(32) 16Kb] , quia de eo nunquam aliquid tale sonuit, ab hoc crimine satis excusat et absentia et mors ejus omnem de eo novam accusationem recusat. De me autem hanc veram omnes homines habere volo sententiam. Sic teneo ea quae confitemur in Symbolo, cum dicimus: Credo in Deum Patrem omnipotentem, creatorem coeli et terrae. Et: Credo in unum Deum Patrem omnipotentem factorem coeli et terrae. Et: Quicunque vult salvus [Col. 1193B] esse, ante omnia opus est ut teneat catholicam fidem, et ea quae sequuntur. Haec tria Christianae confessionis [498 1Kb] principia, quae hic praeposui [499 1Kb] , sic inquam, haec et corde credo et ore confiteor ut certus sim quia quicunque horum aliquid negare voluerit, et nominatim quicunque blasphemiam, quam supra posui me audisse a Roscelino dici, pro veritate asseruerit, sive homo, sive angelus, anathema est; et confirmando dicam, quandiu in hac perstiterit pertinacia, anathema sit. Omnino enim Christianus non est. Quod si baptizatus et inter Christianos est nutritus, nullo modo audiendus est; nec ulla ratio aut sui erroris est ab illo exigenda, aut nostrae veritatis illi est exhibenda; si mox, ut ejus perfidia absque dubietate innotuerit, aut anathematizet venenum [Col. 1193C] quod proferendo evomuit, aut anathematizetur ab omnibus Catholicis, nisi resipuerit. Insipientissimum enim et infrunitum [500 1Kb] est, propter unumquemque non intelligentem quod supra firmam petram solidissime fundatum est, in nutantium questionum [501 1Kb] revocare dubietatem. Fides enim nostra contra impios ratione defendenda est; non contra eos qui se Christiani nominis honore gaudere fatentur. Ab his enim juste exigendum est ut cautionem in baptismate factam inconcusse teneant; illis vero rationabiliter ostendendum est quam irrationabiliter nos contemnant. Nam Christianus per fidem debet ad intellectum proficere, non per intellectum ad fidem accedere; aut si intelligere non valet, a fide recedere. Sed cum ad intellectum valet pertingere, delectatur; [Col. 1193D] cum vero nequit, quod capere non potest, veneratur. Has autem nostras litteras ad praedictum concilium a vestra sanctitate portari; aut si forte non iveritis, per aliquem de vestris litterarum [502 1Kb] [Col. 1194A] mitti deposco. Quae, si ratio nominis mei exegerit, in totius conventus audientia legantur; sin autem, non erit opus ut legantur [503 1Kb] . Valete



EPISTOLA XLII [504 1Kb] . AD LANFRANCUM. Quod contra voluntatem consiliumque sui praelati in abbatem assumi consentire nusquam debuerit: cumque non intraverit per obedientiam nullatenus sit ab ipso benedicendus.

Frater ANSELMUS, quamvis indignus, tamen abbas monasterii Beccensis, fratri LANFRANCO, monacho ejusdem coenobii, declinare a malo et facere bonum.

Ego frater Anselmus in Deum dilector tuus, fidelis consiliarius tuus, divina dispositione et tua electione abbas tuus, tibi, frater Lanfrance, in nomine Domini nostri Jesu Christi moneo, consulo et [Col. 1194B] praecipio ut plusquam bis aut ter intente perlegas hanc fidelem epistolam meam, et inter cor tuum assistens coram districto judice, in cujus conspectu semper es, pertractes verba et consilium meum. Quod si aliquo modo factum fuerit ut alius illam, te non habente. aut legere nolente, legat, adjuro eum per omnipotentem Deum ut non subtrahat animae tuae salubre consilium; sed hanc praemissam meam jussionem tibi, aut audienti aut legenti aperiat, et ipsam epistolam totam tibi legendam exhibeat: quod si facere noluerit, peccatum tuum ab illo requirat Deus, ita ut nulla sit excusatio in die revelationis justi judicii Dei. Antequam donum abbatiae [505 1Kb] acciperes, dicebam tibi et aliis secrete et publice, corde et ore, me nolle ut acciperes; non [Col. 1194C] approbare, non consulere nunquam me esse praecepturum: et si sine jussione mea acciperes, nunquam te benedictionem abbatis ab ullo episcopo meo assensu esse accepturum. Et tamen nescio quo superno judicio celabatur mihi quid sensurus eram, cum idem donum acciperes. Sed postquam factum est subito se ingessit cordi meo grave pondus rei, et aperuit se terribile judicium Dei: Audivi et conturbatus est venter meus, consideravi et expavi (Habac. III, 16). Contritum est cor meum in medio mei, contremuerunt omnia ossa mea (Jer. XXIII, 9). Sensi rem detestabilem esse coram Deo, et coram omnibus illuminatis ab eo. Unde quod tristis dico, tu primum, et per te totus noster ordo, et maxime dolens et rubescens ego Pater tuus, et mater tua [Col. 1194D] Ecclesia nostra, facti sumus opprobium vicinis nostris, subsannatio et irrisio his qui in circuitu nostro sunt (Psal. LXXVIII, 4): et omnibus audientibus factus est exemplum dedecorandi et destruendi [Col. 1195A] Ecclesiam Dei, cujus rei te fecisti principium et principem nostris temporibus in hac patria. Sustine me sic graviter loquentem, fili, quia non me impellit furor ex odio, sed cogit me dolor ex amore. Desiderat enim tristis frater subvenire pereunti fratri suo; festinat tremens pastor eruere de faucibus leonis ovem tremendi domini sui. Prosequitur dolens pater ut revocet in infernum properantem dolendum filium suum. Redi ergo, redi ad cor; tuum [506 1Kb] discute factum, et concute mentem tuam; reprobasti consilium aeternum, et tenuisti consilium reprobum. Nam Dominus reprobat 358 consilia principum, consilium autem Domini manet in aeternum (Psal. XXXII, 10). Non enim te fecit [507 1Kb] abbatem Christus veritas [508 1Kb] , sed tua cupiditas, et eorum [Col. 1195B] qui non percipiunt quae Dei sunt temeritas. Memento quia qui non intrat per ostium in ovile ovium, sed ascendit aliunde, ille fur est et latro: fur non venit nisi ut furetur, et mactet, et perdat (Joan. X, 1): fili mi, non intrasti per ostium, quia non instrasti per Christum. Non intrasti per Christum, quia non per veritatem. Non per veritatem, quia non per rectitudinem. Non enim intrat monachus in [Col. 1196A] abbatiam per rectitudinem, qui non intrat per regularem electionem et per obedientiam. Non te excuses. Dices mihi: Non intravi per obedientiam, quia non prohibuisti. Sufficit ad removendam rectitudinem, quia non per obedientiam introisti. Verum est quia non dixi, prohibeo, aut praecipio ne facias. Videbam enim intelligenti sufficere quia incessanter dicebam: Non vult, non approbat cor meum, non consulit, non praecipit, nec praecipiet os meum. Si acceperis sine mea jussione abbatiam, nunquam habebis ab archiepiscopo benedictionem. Non enim debet monachus exspectare oris imperium, si novit voluntatem abbatis sui, aut consilium. Si ergo non instrasti per ostium, grave mihi est dicere; sed tu considera et intellige, quem te nominet veritas, ad [Col. 1196B] quid te venisse testetur.



EPISTOLA XLIII [509 1Kb] . AD WANDREGISILIUM. Afflictos in tribulatione consolatur. Et quod nusquam consenserit ut Lanfrancus eorum abbas fieret.

Domnis et fratribus charissimis, domno GUALTERO, priori monasterii S. Wandregisilii [(33) 1Kb] et aliis monachis ejusdem monasterii, qui cum eo sunt, frater [Col. 1197A] ANSELMUS, post praesentem tribulatione, temporalem et aeternam consolationem.

Domnus Northmannus petiit a me ex vestra parte, ut dilectioni vestrae aliquam scriberem consolationem, et nostram ostenderem de Lanfranco voluntatem. De consolatione quidem hoc mihi scribere pro temporis brevietate sufficit, quod S. Scriptura dicit: Omne gaudium existimate, fratres mei, cum in tentationes varias incideritis: scientes quod probatio fidei vestrae patientiam operatur, patientia autem opus perfectum [Col. 1198A] habet (Jac. I, 2). Et alibi: Oportet nos per multas tribulationes introire in regnum Dei (Act. XIV, 21). Et: Fidelis Deus, qui non patietur vos tentari supra quam ferre potestis; sed faciet etiam cum tentatione proventum, ut sustinere possitis (I. Cor. X, 13). Cum ergo ex tribulatione tot nobis bona veraciter promittantur; nec frangi, nec desperare, nec a bono proposito ullo modo deficere pro ulla tribulatione debemus: sed tanto magis in proposito bonae voluntatis secundum similitudinem grani [510 1Kb] sinapis [Col. 1199A] fervere (Matth. XIII, 51), quanto magis tribulationem adversitate atterimur [511 1Kb] . Confidite ergo quia, annuente Deo, post tribulationem laetitia consequetur. Si quis autem ex vobis in hac tribulatione defecerit, dicite: De nobis exiit, sed non erat ex nobis (I Joan. II, 19); quia non erat nobiscum radicatus. De voluntate autem nostra hoc mens nostra dicit et lingua quia si olim voluissem [512 1Kb] et praecepissem ut Lanfrancus esset Abbas vester, quod certe non feci: tam crudelem se super vos ostendit, ut jam nec velle possem. Valete.



EPISTOLA XLIV [513 1Kb] . AD GISLIBERTUM. Quod ipse molestissima febre correptus fuerit dum Cadomo Beccum rediret: quae tamen diffugit, cum de petendo ab eis orationum succursu meditaretur.
[Col. 1199B]

Domno et Patri abbati reverendo GISLEBERTO, ejusque sanctitati commissis domnis et fratribus in Cadomensi coenobio commanentibus, frater ANSELMUS, quod servus fidelis et frater.

Postquam a vestra desiderata presentia nuper vi, quam scitis, abstractus recessi: Beccum ante festivitatem S. Benedicti ob multa impedimenta videre non potui. Intra quod spatium cum multis curis et doloribus corporeis affectus essem in Francia insuper febris subito irruit in me, ferociter comminans me non amplius vos, aliosque dominos nostros [Col. 1200A] Beccenses visurum, multumque exterritans bis ausa est tangere servum vestrum. Sed cum videret me intentissime meditantem [514 1Kb] ut ad vos et quoscunque possem, mitterem pro auxilio et succursu orationum, exterrita fugit exterritum. Sed illud tantillum quod habebam saporis, edendi et dormiendi, et virium corporis, avida nocendi accelerando rapuit et secum tulit. Tanta igitur ejus haec mancipia, fastidium scilicet et insomnium, et horum sociam imbecillitatem, quae ejus semper sequi solent terra vestigia, a me nondum expellere possum. Haec idcirco mando vestrae charitati quia statum meae parvitatis semper vobis notum esse volo, et vos idipsum [515 1Kb] velle non ignoro. Scitote quia donec vos videam, semper me debitorem ad vos veniendi cognosco. Juvate ergo me [Col. 1200B] vestris orationibus, ut secundum votum meum possim solvere debitum meum. Valete nunc et semper.



EPISTOLA XLV [516 1Kb] . AD HENRICUM. Exorat pro monacho refuga, cui est in votis redire ad ovile, et pecuniam mutuam solvere.

Domnis et amicis, et fratribus charissimis, domno priori HENRICO, et aliis in Cantuariensi coenobio, Christi Ecclesiae servis Dei commanentibus, frater ANSELMUS, in sanctae vitae proposito semper ad meliora proficere, et nunquam deficere.
[Col. 1201A]

Moyses charissimus frater noster, qui claustrum sanctae conversationis vestrae sua juvenili levitate et aliena deceptus fraude deservit, utpote filius Evae matris nostrae, quae in paradiso decepta paradisi amoenitate caruit, superno protegente respectu; nec dissipavit substantiam suam cum meretricibus, nec inedia coactus pavit porcos extraneos, nec desideravit saturari siliquiis [517 1Kb] quas porci manducant: sed nondum exhausta mentis satietate, quam de spirituali mensa vestra acceperat, ad nostrum monasterium, quasi ad notum portum post multos mundani maris discursus tandem applicuit. Qui, quamvis ob reatus sui conscientiam severitatem justitiae sibi timeat Apostolo dicente: Nemo unquam carnem suam odio habuit (Ephes. V, 29): tamen intra gregem, in quo lactatus et nutritus est omni modo recolligi cupit. [Col. 1201B] Et quoniam non se dignum vocari filium, aut fratrem jam judicat, saltem fieri se sicut unum de mercenariis 359 vestris tantum inter vos esse mereatur, desiderat: famulo quoque suo, quem ipse ad consensum et obsequium sui dilecti attraxit, tanto magis quam carni suae timet, quanto si ille aliqua vindicta puniatur justo judicio, ab anima sua exigendum videt. De pecunia etiam alliena sub pacto redditionis accepta, quam incaute per alienam fallaciam expendit, ita sollicitus est ut nisi per largitatis vestrae auxilium, et per licentiam ut undecunque poterit se adjuvari postulet, ab eo debito contigerit eum exonerari, nunquam speret cor suum ex hac verecundia posse consolari. Sed quoniam ad tot et tantas [Col. 1201C] res preces suas considerat nec posse nec debere sufficere, me servum vestrum, quoniam nec fideliorem vobis, nec quem magis confidat a vobis aliquid posse impetrare ad praesens habet, pro se rogat intercedere. Verum cum nulla major sit intercessio, quam pellis pro pelle, animae pro anima positio, dicente Domino: Majorem dilectionem nemo habet, quam ut animam ponat quis pro amicis suis (Joan. XV, 13). Domnum Moysen a planta pedis usque ad [Col. 1202A] verticem in circuitu pelle servi vestri fratris Anselmi indutum, et os ejus os meum esse vestra sciat dilectio. Si quis ergo vestrum est in quem aliquando sponte peccavi, primus in illo pro praedicta culpa pellem meam percutiat, et os meum a cibo prohibeat. Post hanc vero culpam pellem meam fratri Moysi studiosissime commendo, sicut suam diligit, ad custodiendum; vobis autem, non adeo [518 1Kb] ad parcendum. Nam si ejus culpa pellis mea laesa aut gravius excussa fuerit, ab illo exigam; si quis autem ei pepercerit, illi gratias agam. De famulo vero ejus scitote quia aliam pellem non habeo, quoniam salus ejus salus mea; anima ejus, anima mea est. Quoniam autem quid de argento postulat, est ad faciendum facile; non erit, ut puto, apud misericordiam vestram ad impetrandum difficile. De his omnibus [Col. 1202B] antequam incipiat redire, voluntatem vestram per litteras vestras desideramus audire. Non quia ipse recuset, si jubetis, etiam ad tormenta properare; sed quoniam cum bona spe, laetus ad eos quos desiderat, optat remeare. Valete.



EPISTOLA XLVI [519 1Kb] . AD GONDULFUM. Exorat pro eodem refuga.

Domino et Patri, amico verissimo, reverendo episcopo GONDULFO, frater ANSELMUS, in hujus vitae perseverare sanctitate, in futurae permanere felicitate [520 1Kb] .

Si vestrae benevolentiae et vestrorum beneficiorum retributionem in gratiarum actione esse sciremus, [Col. 1202C] utique multas pelles ovium gratiarum actionibus impleremus. Sed quoniam non in voce irrevocabili, nec in scriptura putribili, sed in aeternae plenitudine felicitatis mercedem vestram novimus consistere: ideoque supersedemus per singula vestra beneficia gratias remittere. Mutuam vero vestram dilectionem, sicut in vobis manere immutabilem non ignoramus; ita in nobis eam servare inviolabilem curamus. De fratre Moyse Cantuariensi juvene, qui nunc [Col. 1203A] est in monasterio nostro et vult in Angliam ad suum monasterium redire, vestram precamur sanctitatem ut et vos ei veniam delicti sui propter nostrum amorem, sicut de vobis confidimus, tribuatis: et ut a domno Henrico priore, et a tota congregatione benigne suscipiatur, efficiatis. Epistolam [521 1Kb] , quam de hac re praedicto priori et congregationi misimus, placeat vestrae sanctitati legere; et secundum quod in illa postulamus, antequam a nobis F. Moyses proficiscatur, communem voluntatem vestrae benignitatis per litteras vestro sigillo signatas mereamur accipere. Valete.



EPISTOLA XLVII [522 1Kb] . AD GISLIBERTUM. De febre qua corruptus fuit et de qua supra in epist. 44, [Col. 1203B] scribit.

Domino servus, amico amicus, dilecto dilectus, domno abbati GISLEBERTO, frater ANSELMUS, sempiternum gaudere.

Si sane, si bene, si prospere cuncta sunt erga domnum abbatem Gislebertum dilectum dilectorem meum, vere inde gaudet cor meum, quia certe sic est desiderium meum. Si dilectionem et beneficia, quae nobis et nostris rebus impenditis, alienus alienis impenderet, utique [523 1Kb] gratiarum magnam actionem in scriptis et voce exhiberemus ne deficeret. Sed quoniam hoc ille facit, de quo nunquam possumus desperare, sufficere credimus majores gratias cum semper prompta voluntate, praesertim cum hoc ipsum non ignoretis, indesinenter in cordis [Col. 1203C] arca servare. Scio quia vestra dilectio quomodo se habeat status noster, desiderat cognoscere: qui, Deo protegente, secundum modum nostrum, et secundum temporis hujus varietatem in cunctis bene esset et prospere, nisi quia cum nuper in Francia essem aliis [524 1Kb] quibusdam affectum laboribus levis quaedam febris subito irruens plus me terruit quam laesit. Sed cum videret mentem meam intentissime conversam ut ad amicos nostros pro auxilio mitterem orationum, exterrita bis tactum fugit exterritum. Unde aliquandiu post passus sum, cum edendi fastidio, dormiendi difficultatem, et membrorum majorem imbecillitatem. Dominos et fratres nostros dilectissimos filios vestros quanta possum devotione saluto; de quorum erga me dulci dilectione re mihi cognita, [Col. 1203D] quoties recogito, exsulto. De Ricardo serviente vestro, qui vos in Angliam secundum jussionem vestram secutus est, vellem vestram, si vobis non displiceret, benignitatem rogare, quoniam quem Deus suo judicio ab impacto crimine excusavit, si ipse ab incepto fideli servitio non deficit jam nihil est quod bonae vestrae voluntati quam de eo incepistis, debeat obviare. Justus enim est, et plus decet honestatis vestrae auctoritatem, ut vestra constantia cujuslibet [Col. 1204A] perversitatis impetus circa illum repellat, quam ut aliena non laudabilis pertinacia laudabilem intentionem benevolentiae vestrae reflectat. Valeat semper dulcis mihi vestra dilectio.



EPISTOLA XLVIII [525 1Kb] . AD GUALTERUM. Laicum recenter conversum in spiritu lenitatis instruendum esse.

Domno et fratri dulcissimo GUALTERO, frater ANSELMUS abbas Becci, salutem.

Domnus Robertus de Briodua gratias magnas agit vobis pro benignitate quam illi, supra quam [526 1Kb] sperare unquam potuit, exhibetis et cum gratiarum actione testis vobis est quia et ab ipso et ab aliis propter eum multa molesta passi estis. Unde ego [Col. 1204B] cum amore gratias ago, et cum gratiarum actione laudo, et laudando precor discretionem vestram, ut memor quia calamus quassatus non est conterendus (Matth. XII, 20; Isai. XLII, 3), 360 et quia sani non egent medico, sed qui male habent (Luc, V, 31), in hoc quod incoepit perseveret. Sperandum enim est quoniam qui per vestram tolerantiam jam aliquatenus, misericordia Dei efficiente, profecit: si in eo quod incoepistis, perseveraveritis; per eamdem Dei misericordiam ad majora proficiet. Nam hoc ipsum magnum signum est profectus ejus, quia illi per quem se profecisse cognoscit, multum commendari per me amicum vestrum desiderat; non ut vitiis suis consentiatis, sed ut infirmitati ejus, ut ab illis paulatim sicut aeger levetur, condescendatis. [Col. 1204C] Nondum enim audet promittere se mores suos, in quibus aliter quam expediat nutritus est, in proximo penitus deserturum; sed cum voluntate et desiderio promittit quoties ceciderit, se Deo adjuvante, per vestrum auxilium et consilium, et per vestras orationes surrecturum [527 1Kb] , et quandoque in bonis moribus constanter staturum. Salutate dominos et fratres nostros vestrae congregationis monachos ex nostra parte: quos rogo, ut fidelis et amicus, quatenus solliciti sint servare unitatem spiritus in vinculo pacis (Ephes. IV, 3), si templum volunt esse Spiritus sancti (I Cor. VI, 19), qui sicut scindi non potest, ita in discordia habitare non potest. Valete.



EPISTOLA XLIX [528 1Kb] . AD GIRARDUM. [Col. 1204D] Ut Beccensis quidam monachus ab ecclesiae S. Ullmari regimine excusetur, ne lupi agnum devorent et leones ovem.

Domino et Patri reverendo Morinorum episcopo GIRARDO, frater ANSELMUS dictus abbas Becci, quod suus.

Multa propter necessitatem rei dicere expediret: at propter multa mihi non licet. Brevi igitur alloquio et magno affectu vestram deprecor paternam [Col. 1205A] pietatem, ut et vos faciatis, et domino nostro Remensi archiepiscopo ex vestra et nostra parte persuadeatis, quod ad prudentiae vestrae pertinet discretionem; quatenus hic frater noster diutius frustra non vexetur, nec ad ecclesiam S. Vulmari, ejus occasione, convenienti consilio et ordinatione privetur. Impossibilile enim est eum amplius in eadem ecclesia ob multa, quae longum est narrare, in pace consistere; aut ad aliquam [529 1Kb] utilitatem vel cum nimio labore proficere. Quapropter iterum iterumque precor ne tantum auctoritatis vestrae censuram attendatis, ut animam proximi insanabiliter vestro rigore frustra frangatis. Nolite, obsecro, amplius agnum fugientem ad lupos reducere; nolite ovi catulos leonum domandos committere; nolite innocentem et reclamantem in fornacem Chaldaeorum ad [Col. 1205B] nullius boni effectum impellere. Permittite ut alius in loco ejus constituatur, cujus mens paratior sit interiora et exteriora bella circa pravos mores tolerare: et qui tentet, quod ipse sese non posse probavit, si quo modo, Deo auxiliante, possit utiliter cohabitantibus concordare. Quod si vestra sententia aliquid immutabiliter senserit, quod non optamus, prius in praedicta ecclesia pacem et bonam voluntatem aedificare, et sic pacatum et benevolum in domum pacis inter benevolos revocare. Valete.



EPISTOLA L [530 1Kb] . AD JOANNEM ET BOSONEM. De quaternionibus suis ab eo deperditis dolentem eum consolatur. Et ei se musicam missurum pollicetur.
[Col. 1205C]

Amicis amicus, dilectis dilectus, domno JOANNI et domno BOSONI frater ANSELMUS, hujus vitae et futurae inviolabilem laetitiam.

Quamvis delectabiles et dulces sint sapientia et dilectio, tamen in hujus vitae lubrico generant dolorem et amaritudinem aliquando: quae quanto veriores et majores sunt, tanto hoc faciunt rarius et tanto gravius. Rarius enim sapientiores falluntur; sed cum hoc contingit, magis laeduntur. Et qui verius diligunt, rarius quos diligunt, offendunt. Verum quando hoc accidit, gravius se affligunt. Quapropter cum vos modicum quid incaute fecisse (si tamen incautum judicandum est, quod de [531 1Kb] quaternionibus nostris fecistis) vos tam graviter ferre mandastis; utique non hoc ex consuetudine, nec ex negligentia [Col. 1205D] descendisse, sed ex ea necessitate, quia non est homo qui non peccet, monstrastis. Unde vos probatis pro certo in cautela prudentiores, et in dilectione ferventiores. Quod quanto verius intueor, tanto rectius laesionem cordis vestri cor meum laedere debere confiteor. Cum ergo mihi vulnus cordi vestro infixum ob dilectionem mei, quem timuistis vos offendisse, scripsistis; non dissimile vulnus cordi meo inflixistis. Quantum enim vos dolore studio mei amo [Col. 1206A] ris cognovi, tantumque doluistis, recte et ego dolui. Sanate ergo vulnus vestrum ne doleat; sicut vultis sanare meum, ne condoleat. Salvum enim est, quod perditum esse timuistis, et habemus, quod in tuto reliquistis. Salutate reverendum et dilectissimum nobis domnum abbatem Rodulfum, et dilectos fratres nostros sibi commissos. Musicam, quam petitis a Cadomensi priore, cui eam praestitimus, repetemus, et eam, quam citius [532 1Kb] poterimus, vobis mittemus.



EPISTOLA LI [533 1Kb] AD BALDRICUM ET ALIOS MONACHOS. De diuturniore sui mora in Anglia. De sua ad S. Nicolaum oratione, et de sua epistola contra Roscelinum.

Desideratis desideratoribus suis, domno priori [Col. 1206B] BALDRICO et aliis, qui cum eo sunt, fratribus fratres ANSELMUS, suus illorum: semper bene esse intus et extra.

Nondum vobis possum aliquid mandare de utilitate nostri itineris in Angliam, quantum pertinet ad nostram Ecclesiam. Differt enim adhuc rex respondere nostrae petitioni; quamvis ipse et alii principes Angliae mihi nimis ultra mensuram meam, amorem et honorem exhibeant. De incolumitate mea lator praesentium monachus domini abbatis Gisleberti, melius quam epistola nostra docere vos poterit, quem volo ut valde benigne excipiatis [534 1Kb] . Reditum nostrum ante Quadragesimam non spero futurum. Mandate mihi litteris de his quae circa vos sunt, ea quae scire me debere scitis. Mittite mihi orationem [Col. 1206C] ad S. Nicolaum quam feci, et epistolam quam contra dicta Roscelini facere inchoavi: et si quas de aliis nostris [535 1Kb] epistolis 361 habet domnus Mauritius, quas non misit. Salutate matres nostras, dominam Evam et dominam Basiliam. Valete.



EPISTOLA LII [536 1Kb] . AD ERNULFUM. Professionem a monacho factam et servatam, non esse iterum ab eo exigendam, cum abbas benedicitur.

Domino et amico, abbati [537 1Kb] ERNULFO, frater ANSELMUS, salutem praesentis vitae et futurae.

Domnus Nicolaus frater vester dixit mihi ex vestra parte, ut vobis consilium nostrum mandarem de eo; quia episcopus Bajocensis invitat vos ad benedictionem, [Col. 1206D] quae vestrae debetur electioni. Sed ego, quidquid inde sentio, jam vestrae dixi praesens dilectioni. Scimus enim quia semper profiteri ore et opere exhibere debemus majoribus nostris regularem obedientiam. Quam scripto repetem, quandiu eam non abnegasse cognoscimur, superfluum certe est; ad quod [538 1Kb] si quis nos vult cogere, cum ad abbatiae praelationem promovemur, sine ulla ratione fieri videtur. Cum enim professi sumus conversionem [Col. 1207A] morum nostrorum, ac obedientiam secundum regulam S. Benedicti, utique [539 1Kb] promisimus obedientiam, non solum abbatibus, nec solum quandiu essemus sub abbate, sed omnibus majoribus nostris, et quandiu viveremus. Eadem enim Regula docet ut monachus omni obedientia se subdat majori, et ut, ad exemplum Domini, obedientiam servemus usque ad mortem (Philipp. II, 8). Qui ergo monachicam semel scripsit et legit professionem, si nunquam eam abnegavit, frustra aliquis ab eo aliam exigit. Vale.



EPISTOLA LIII. AD LANFRANCUM ET OMNES BECCENSES MONACHOS. Lanfranco morbo laboranti condolet.

Domino et Patri reverendo archiepiscopo LANFRANCO frater ANSELMUS, et tota Beccensis coenobii congregatio, quod sui.
[Col. 1208A]

De aegritudine paternae vestrae sanctitatis graviter dolentes, pro salute vestra Deum orare non cessamus: quoniam aegritudinem vestram tribulationem nostram, et salutem vestram incolumitatem nostram esse putamus; nec solum nobis, sed et matri Ecclesiae, quantum nomen vestrum extendi potest, vitam vestram necessariam esse intelligimus. Jussio vestra de conductu Longobardorum amodo, Deo annuente, servabitur. Domnum Balduinum, quem in Angliam mittimus pro necessitatibus nostris, quas ipse vobis narrare poterit, secundum quod eas cognoscetis et paternae benignitati placebit, ut adiuvetis, sicut mos vester est, supplicamus. Omnipotens Deus diu nobis et Ecclesiae suae vitam vestram in salute et prosperitate, etiam in grata sibi sanctitate conservet. Amen.



[Col. 1207A]
Volume back matter





[Col. 1207A]
ORDO RERUM QUAE IN HOC TOMO CONTINENTUR.


S. ANSELMUS CANTUARIENSIS ARCHIEPISCOPUS.
    PROLEGOMENA. 9
    Proloquium. 13
    Operum S. Anselmi Censura. 15
    Censura operum quae in appendice edita sunt. 39
    Vita sancti Anselmi auctore Eadmero. 49
    Prologus. 49
    LIBER PRIMUS.---Acta S. Anselmi ante episcopatum 49
    CAP. I.---S. Anselmi ortus, studia, discessus in Gallias, deliberatio de statu vitae amplectendo. 49
    CAP. II.---Vita monastica, prioratus administratus. Adolescens in vita et in morte adjutus. 54
    CAP. III.---Benignitas erga omnes. Libri nonnulli et epistolae scriptae. 60
    CAP. IV.---Oblatae divinitus visiones, consilium circa regimen puerorum, amor vitae communis et discretio. 66
    CAP. V.---Abbatis electi benignitas erga hospites et domesticos. Iter in Angliam. Colloquium cum B. Lanfranco de cultu S. Elphegi. 70
    CAP. VI.---Monitorum suavitas et efficacia miracula. 76
    LIBER SECUNDUS.---Gesta in archiepiscopatu Cantuariensi. 79
    CAP. I.---Archiepiscopatus assumptus. Quies monastica dilata. Aliqua cum rege dissensio. 79
    CAP. II.---Variarum virtutum exercitatio. 87
    CAP. III.---Aegre tandem impetrata ab irato rege adeundi Romam facilitate, valedicit suis. 90
    CAP. IV.---Discessus in Galliam inde Romam et in Samnium. 95
    CAP. V.---Excursio in Campaniam. Reditus in Galliam. Varia miracula. 101
    CAP. VI.---Mors Willielmi regis et nova cum successore Henrico difficultas ob investituras. Romana legatio. Reditus interdictus. 107
    CAP. VII.---Reconciliatio cum rege. Reditus in Angliam. Morbus, obitus, miracula. 112
    Supplementum ad Eadmeri libros De Vita S. Anselmi. 118
    Miracula S. Anselmi. 119
    Sancti Anselmi Vita brevior. 123
    Vitae S. Anselmi Synopsis chronologica. 131
    Carmen in laudem S. Anselmi. 135
    Epicedion in obitum ejusdem. 137
    Sancti Anselmi epitaphium triplex. 141

OPERUM PARS PRIMA.---DOGMATICA.
    DE DIVINITATIS ESSENTIA MONOLOGIUM. 141
    Praefatio. 141
    CAP. I.---Quod sit quiddam optimum et maximum et summum omnium quae sunt. 144
    CAP. II.---De eadem re. 146
    CAP. III.---Quod sit quaedam natura per quam est quidquid est, et quae per se est, et est summum omnium quae sunt. 147
    CAP. IV.---De eadem re. 148
    CAP. V.---Quod sicut illa est per se et alia per illam, ita illa sit ex se, et alia ex illa. 150
    CAP. VI.---Quod illa non sit ulla juvante causa ducta ad esse; nec tamen sit per nihil aut ex nihilo; et quomodo intelligi possit esse per se et ex se. 150
    CAP. VII.---Quomodo alia omnia sint per illam et ex illa. 153
    CAP. VIII.---Quomodo intelligendum sit quod omnia fecit ex nihilo. 155
    CAP. IX.---Quod ea quae facta sunt ex nihilo, nonnihil erant antequam fierent, quantum ad rationem facientis. 157
    CAP. X.---Quod illa ratio sit quaedam rerum locutio, sicut faber dicit prius apud se quod facturus est. 158
    CAP. XI.---Quod tamen multa sit in hac similitudine fabri dissimilitudo. 159
    CAP. XII.---Quod haec summae essentiae locutio sit summa essentia. 160
    CAP. XIII.---Quod sicut omnia per summam essentiam facta sunt, ita vigeant per ipsam. 160
    CAP. XIV.---Quod illa sit in omnibus, et per omnia et omnia sint ex illa, et per illam et in illa. 161
    CAP. XV.---Quod possit aut non possit de illa dici substantialiter. 161
    CAP. XVI.---Quod idem sit illi esse justam, quod est esse justitiam: et eodem modo de his quae similiter de illa dici possunt; et quod nihil horum monstret qualis illa, vel quanta sit, sed quid sit. 164
    CAP. XVII.---Quod ita sit simplex, ut omnia, quae de ejus essentia dici possunt, unum idemque sint in illa; et nihil de ea dici possit substantialiter, nisi in eo quod quid est. 165
    CAP. XVIII.---Quod sit sine principio et sine fine. 166 [Col. 1209]
    CAP. XIX.---Quomodo nil fuit ante, aut erit post illam. 168
    CAP. XX.---Quod illa sit in omni loco et tempore. 169
    CAP. XXI.---Quod in nullo sit loco aut tempore 171
    CAP. XXII.---Quomodo sit in omni et in nullo loco et tempore. 173
    CAP. XXIII.---Quomodo melius intelligi possit esse ubique, quam in omni loco. 176
    CAP. XXIV.---Quomodo melius intelligi possit »esse semper« quam »in omni tempore.« 177
    CAP. XXV.---Quod nullis mutabilis sit accidentibus. 178
    CAP. XXVI.---Quomodo illa dicenda sit esse substantia; et quod sit extra omnem substantiam, et singulariter sit quidquid est. 179
    CAP. XXVII.---Quod non contineatur in communi tractatu substantiarum; et tamen sit substantia, et individuus spiritus. 180
    CAP. XXVIII.---Quod idem spiritus simpliciter sit: et creata illi comparata non sint. 181
    CAP. XXIX.---Quod ejus locutio idipsum sit quod ipse, et ipsi sit consubstantialis, cum non sint duo, sed unus spiritus. 182
    CAP. XXX.---Quod eadem locutio non constet ex pluribus verbis, sed sit unum Verbum. 183
    CAP. XXXI.---Quod ipsum Verbum non sit similitudo factorum, sed veritas essentiae, facta vero sint aliqua veritatis imitatio. Et quae naturae magis sint et praestantiores quam aliae. 183
    CAP. XXXII.---Quod summus Spiritus seipsum dicat coaeterno Verbo. 185
    CAP. XXXIII.---Quod consubstantiali uno Verbo dicat se, et quod facit. 186
    CAP. XXXIV.---Quomodo suo Verbo videri possit dicere creaturam. 188
    CAP. XXXV.---Quod quidquid factum est, in ejus Verbo et scientia, sit vita et veritas. 189
    CAP. XXXVI.---Quam incomprehensibili modo dicat, vel sciat res a se factas. 189
    CAP. XXXVII.---Quod quidquid ipse est ad creaturam, hoc sit et Verbum ejus; nec tamen ambo simul pluraliter. 190
    CAP. XXXVIII.---Quod dici non possit quid duo sint, quamvis necesse sit esse duos. 191
    CAP. XXXIX.---Quod idem Verbum sit a summo Spiritu nascendo. 192
    CAP. XL.---Quod verissime ille parens, illud vero proles. 193
    CAP. XLI.---Quod ille verissime gignat, illud verissime gignatur. 193
    CAP. XLII.---Quod alterius verissime sit esse genitorem et Patrem; alterius genitum et Filium. 193
    CAP. XLIII.---Retractatio communionis amborum et proprietatum singulorum. 194
    CAP. XLIV.---Quomodo alter alterius sit essentia. 195
    CAP. XLV.---Quod aptius dici possit Filius essentia Patris, quam Pater essentia Filii: et quod similiter sit Filius Patris virtus, et sapientia, et similia. 197
    CAP. XLVI.---Quomodo quaedam ex his quae sic proferuntur, aliter quoque possint intelligi. 198
    CAP. XLVII.---Quod Filius sit intelligentia intelligentiae et veritas veritatis. 198
    CAP. XLVIII.---Quod et quomodo Filius sit intelligentia vel sapientia memoriae, et memoria Patris et memoriae. 199
    CAP. XLIX.---Quod summus Spiritus se amet. 200
    CAP. L.---Quod idem amor pariter procedat a Patre et Filio. 200
    CAP. LI.---Quod uterque pari amore diligat se et alterum. 201
    CAP. LII.---Quod sanctus sit iste amor quantus est ipse summus Spiritus. 201
    CAP. LIII.---Quod idem amor sit idipsum quod est summus Spiritus; et tamen ipse sit cum Patre et Filio unus Spiritus. 201
    CAP. LIV.---Quod totus procedat a Patre, totus a Filio; et tamen non sit nisi unus amor. 202
    CAP. LV.---Quod non sit eorum Filius amor. 202
    CAP. LVI.---Quod solus Pater sit genitor, et ingenitus; solus Filius genitus, solus amor nec genitus, nec ingenitus. 203
    CAP. LVII.---Quod amor idem sic sit increatus et creator, sicut Pater et Filius: et tamen ipse cum illis non tres, sed unus increatus, et unus creator. Et quod idem possit dici Spiritus Patris et Filii. 204
    CAP. LVIII.---Quod sicut Filius est essentia vel sapientia Patris, eo sensu, quia habet eamdem essentiam vel sapientiam quam Pater, sic idem Spiritus sit Patris et Filii essentia et sapientia, et similia. 205 [Col. 1210]
    CAP. LIX.---Quod Pater et Filius, et eorum Spiritus pariter sint in se invicem. 205
    CAP. LX.---Quod nullus eorum alio indigeat ad memorandum, vel intelligendum, vel amandum; quia singulus quisque est memoria, et intelligentia, et amor, et quidquid necesse est inesse summae essentiae. 206
    CAP. LXI.---Quod tamen non sint tres, sed unus, seu Pater, seu Filius, seu utriusque Spiritus. 206
    CAP. LXII.---Quomodo ex his tribus plures filii nasci videantur. 207
    CAP. LXIII.---Quomodo non sit ibi nisi unus unius; hoc est unum Verbum, et ex solo Patre. 208
    CAP. LXIV.---Quod hoc licet inexplicabiie sit, tamen credendum sit. 210
    CAP. LXV.---Quomodo de ineffabili re verum disputatum sit. 211
    CAP. LXVI.---Quod per rationalem mentem maxime accedatur ad cognoscendum summam essentiam. 212
    CAP. LXVII.---Quod mens ipsa speculum ejus, et imago ejus sit. 213
    CAP. LXVIII.---Quod rationalis creatura ad amandum illam facta sit. 213
    CAP. LXIX.---Quod anima semper illam amans, aliquando vere beata vivat. 214
    CAP. LXX.---Quod illa se amanti seipsam retribuat ut aeterne beata sit. 215
    CAP. LXXI.---Quod illam contemnens, aeterne misera sit. 217
    CAP. LXXII.---Quod omnis anima humana sit immortalis. Et quod aut semper misera aut aliquando vere beata sit. 218
    CAP. LXXIII.---Quod nulla anima injuste privetur summo bono et quod ommino ad ipsum sit nitendum. 218
    CAP. LXXIV.---Quod summa essentia sit speranda. 219
    CAP. LXXV.---Quod credendum sit in illam, hoc est credendo tendendum in illam. 219
    CAP. LXXVI.---Quod in Patrem et Filium, et eorum Spiritum pariter et in singulos, et simul in tres credendum sit. 220
    CAP. LXXVII.---Quae sit viva, quae mortua fides. 220
    CAP. LXXVIII.---Quod tres summa essentia quodammodo dici possit. 221
    CAP. LXXIX.---Quod ipsa sit Deus, qui solus omnibus dominatur et omnia regit. 222
    PROSLOGION SEU ALLOQUIUM DE DEI EXISTENTIA. 223
    PROOEMIUM.---Uno argumento in hoc opusculo intendit probare quia Deus est, et quaecunque de Deo credimus. Difficultas operis. Auctor scribit sub persona contemplantis Deum et quaerentis intelligere quod credit. Huic opusculo hunc titulum dederat: Fides quaerens intellectum. Deinde Proslogion, id est Alloquium hoc opus, nuncupavit. 223
    CAP. I.---Excitatio mentis ad contemplandum Deum. 225
    CAP. II.---Quod vere sit Deus, etsi insipiens dixit in corde suo: non est Deus. 227
    CAP. III.---Quod Deus non possit cogitari non esse. 228
    CAP. IV.---Quomodo insipiens dixit in corde suo, quod cogitari non potest. 228
    CAP. V.---Quod Deus sit quidquid melius est esse quam non esse; et solus existens per se, omnia faciat de nihilo. 229
    CAP. VI.---Quomodo Deus sit sensibilis, cum non sit corpus. 229
    CAP. VII.---Quomodo sit omnipotens, cum multa non possit. 230
    CAP. VIII.---Quomodo sit misericors et impassibilis. 231
    CAP. IX.---Quomodo totus justus, et summe justus parcat malis, et quod juste misereatur malis. 231
    CAP. X.---Quomodo juste puniat, et juste parcat malis. 233
    CAP. XI.---Quomodo universae viae Domini misericordia et veritas, et tamen justus Dominus in omnibus viis suis. 233
    CAP. XII.---Quod Deus sit ipsa vita qua vivit; et sic de similibus. 234
    CAP. XIII.---Quomodo solus sit incircumscriptus et aeternus, cum alii spiritus sint incircumscripti et aeterni 234
    CAP. XIV.---Quomodo et cur videtur, et non videtur Deus a quaerentibus eum. 234
    CAP. XV.---Quod major sit quam cogitari passit. 235
    CAP. XVI.---Quod haec sit inaccessibilis, quam inhabitat. 235
    CAP. XVII.---Quod in Deo sit harmonia, odor, sapor, levitas, pulchritudo, suo ineffabili modo. 236
    CAP. XVIII.---Quod Deus sit vita, sapientia, aeternitas, et omne verum bonum. 236 [Col. 1211]
    CAP. XIX.---Quod non sit in loco aut tempore, sed omnia sint in illo 237
    CAP. XX.---Quod sit ante et ultra omnia etiam aeterna. 237
    CAP. XXI.---An hoc sit saeculum saeculi, sive saecula saeculorum. 238
    CAP. XXII.---Quod solus sit quod est, et qui est.--- Omnia Deo indigent ut sint et ut bene sint. 238
    CAP. XXIII.---Quod hoc bonum sit pariter Pater et Filius, et Spiritus sanctus; et hoc sit unum necessarium quod est omne, et totum, et solum bonum. 239
    CAP. XXIV.---Conjectatio quale et quantum sit hoc bonum. 239
    CAP. XXV.---Quae et quanta bona sint fruentibus eo. 240
    CAP. XXVI.---An hoc sit gaudium plenum quod promittit Dominus. 241
    LIBER PRO INSIPIENTE AUCTORE GAUNILONE. 242
    S. ANSELMI LIBER APOLOGETICUS CONTRA GAUNILONEM. 247
    CAP. I.---Refellitur adversarii ratiocinatio; et ostenditur id quo majus cogitari non potest, esse reipsa. 249
    CAP. II.---Magis urgetur ratiocinatio praeposita; et ostenditur id quo majus cogitari nequit, cogitari posse atque adeo etiam esse. 251
    CAP. III.---Ad instantiam adversarii: quod sequeretur insulam fictitiam esse reipsa, quia cogitatur. 252
    CAP. IV.---Differentia inter posse cogitari, et intelligi non esse. 253
    CAP. V.---Specialis discussio variorum adversarii dictorum: ac primum quod initio infideliter retulerit ratiocinationem, quam refellendam suscepit. 254
    CAP. VI.---Discutitur dictum adversarii in num. 2, quaelibet falsa similiter possent intelligi, atque adeo essent. 256
    CAP. VII.---Contra dictum aliud adversarii ibidem: nempe quod summum magnum aeque possit concipi non esse; ac Deus ab insipiente concipitur. 257
    CAP. VIII.---Comparatio picturae num. 3 proposita examinatur. Et unde conjici queat summum magnum, de quo adversarius num. 4 quaesierat. 257
    CAP. IX.---Summum magnum cogitari et intelligi posse: et roboratur ratio contra insipientem facta. 258
    CAP. X.---Firmitas rationis praed., et lib. clausula. 260
    LIBER DE FIDE TRINITATIS ET DE INCARNATIONE VERBI. 259
    CAP. I.---Scribendi occasio, et status quaestionis. 261
    CAP. II.---Quod sacrae fidei quaestiones, quas disputamus, aut rimamur, non quilibet dialectici, sed in Scripturis sacris experti suscipere humiliter debent. 263
    CAP. III.---Quod non sunt tres dii: et quanquam sint tres res personales, una tamen est res essentialis. 265
    CAP. IV.---Tres personas esse incarnatas, Filio incarnato, impossibile est: Filio tamen amplius convenit incarnari, quam Patri et Spiritui sancto. 272
    CAP. V.---Cur Filius magis quam Pater aut Spiritus sanctus, incarnatus sit. 276
    CAP. VI.---Quomodo in Christo non sunt duae personae, sicut sunt duae naturae. 278
    CAP. VII.---Quod Pater, et Filius et Spiritus sanctus non sint tres res separatae, naturali Adam et Abel probatur exemplo. 279
    CAP. VIII.---Originem personarum in divinis alia fontis, rivi et lacus similitudine explicat. 280
    CAP. IX.---Quod una sit et simplex aeternitas, cui punctum comparat. 282
    DE PROCESSIONE SPIRITUS SANCTI CONTRA GRAECOS. 285
    Prologus. 285
    CAP. I.---Quod communis est Latinis et Graecis fides de Trinitate. 285
    CAP. II.---Quomodo indivisibilis unitas, et insociabilis pluralitas in Deo conveniant. 288
    CAP. III.---Quomodo unitatis Dei consequentiam restringat relatio. 289
    CAP. IV.---Cum Filius non sit de Spiritu sancto, ipse Spiritus ex Filio procedit. 291
    CAP. V.---Evincitur Spiritum sanctum hoc, quod est, habere a Patre, contra quemdam episcopum Graecis faventem. 293
    CAP. VI.---Spiritum sanctum, nisi esse a Patre habeat, non posse intelligi alium esse ab eo, per missionem seu processionem. 296
    CAP. VII.---Spiritus sancti processio de Patre importat ejus processionem de Filio. 297
    CAP. VIII.---S. Spiritus procedit de Patre et Filio, quia procedit de solo vero Deo, qui Pater est et Filius. 298
    CAP. IX.---Missio Spiritus in nomine Filii et a Filio confimat processionem ejus de Filio. 299 [Col. 1212]
    CAP. X.---Eadem processio probatur ex Christi insufflatione in apostolos. 301
    CAP. XI.---Eadem processio arguitur ex verbis Christi: Ille de meo accipiet. 304
    CAP. XII.---Urgentur ad idem verba alia Christi: Nemo novit Filium nisi Pater, etc. 304
    CAP. XIII.---Spiritus sanctus procedens a Filio non est posterior aut minor. 306
    CAP. XIV.---Disparitas inter Filii ac Spiritus sancti processionem de Patre, et splendoris ac caloris processionem de sole. 307
    CAP. XV.---Quod Graeci non recte dicant S. Spiritum procedere de Patre per Filium per quem sunt omnia; sed ipse procedat ex deitate, quae una est Patris et Filii. 307
    CAP. XVI.---Quod S. Spiritus non procedat a Patre per Filium; sicut omnia a Patre per Verbum sunt tacta. 309
    CAP. XVII.---Quod sicut lacus est de rivo et fonte, ita Spiritus sanctus procedat de Patre et Filio. 310
    CAP. XVIII.---Pater et Filius sunt unum principium Spiritus sancti. 311
    CAP. XIX.---Infringitur argumentum ductum ex eo quod Christus expresserit solam Spiritus sancti processionem a Patre. 312
    CAP. XX.---Ejusdem argumenti confirmatio refutatur. 314
    CAP. XXI.---Processio Spiritus sancti de Filio exprimitur, cum Spiritus sanctus dicitur Spiritus Filii. 315
    CAP. XXII.---Cur in Symbolo non sit expressa processio Spiritus sancti a Filio: et cur a Latinis fuerit adjecta, Graecis inconsultis. 317
    CAP. XXIII.---Summa doctrinae et probationum processionis Spiritus sancti de Filio. 318
    CAP. XXIV.---Quod Spiritus sanctus non sit principaliter de Patre. 319
    CAP. XXV.---Processio haec nullam intra Deum prioritatem inducit nisi originis. 320
    CAP. XXVI.---Veritas processionis Spiritus sancti a Filio, ideo maxime firmatur; quia fide certa sunt, ex quibus necessario sequitur. 321
    CAP. XXVII.---Si S. Spiritus a Filio non procederet, non esset cur Filius non procederet de S. Spiritu. 321
    CAP. XXVIII.---Communia et propria Patri, ac Filio, et Spiritui sancto. 322
    CAP. XXIX.---In Deo per ea propria est personarum pluralitas; per communia vero, essentiae unitas. 324
    DIALOGUS DE CASU DIABOLI. 325
    CAP. I.---Quod etiam ad angelos dicatur: Quid habes, quod non accepisti? et a Deo non sit nisi bonum et esse: et omne bonum sit essentia, et omnis essentia bonum. 325
    CAP. II.---Cur videatur diabolus ideo non accepisse perseverantiam, quia Deus non dedit. 328
    CAP. III.---Quod ideo Deus non dedit, quia ille non accepit. 328
    CAP. IV.---Quomodo ille peccavit, et voluit similis esse Deo. 332
    CAP. V.---Quod boni angeli ante casum malorum peccare potuerunt. 334
    CAP. VI.---Quomodo boni confirmati sunt in suo statu, et mali in casu suo. 334
    CAP. VII.---Quaestio an voluntas, et ejus conversio ad quod non debet, sit ipsum malum quod malos facit: et cur non possit rationalis creatura per se de malo converti ad bonum, sicut potest de bono ad malum. 335
    CAP. VIII.---Quaestio proposita resolvitur. Quod voluntas, et ejus conversio non sit ipsum malum. 336
    CAP. IX.---Quod injustitia sit ipsum malum, et sit nihil. 337
    CAP. X.---Quomodo malum videatur esse aliquid. 337
    CAP. XI.---Quod malum et nihil non possint per nomen suum probari aliquid esse, sed quasi aliquid. 338
    CAP. XII.---Quod angelus a se non potuit habere voluntatem primam; et quod multa dicuntur posse aliena potestate et non posse aliena impotentia. 341
    CAP. XIII.---Quod accepta sola voluntate beatitudinis, nec aliud posset velle, nec illam non velle; et quidquid vellet non esset justa vel injusta voluntas. 344
    CAP. XIV.---Quod similiter sit, si sola accepta est, voluntas rectitudinis; et idcirco utramque voluntatem accepit simul ut et justus, et ut beatus esset. 346
    CAP. XV.---Quod justitia sit aliquid. 347
    CAP. XVI.---Quod injustitia non sit nisi absentia debitae justitiae. 349
    CAP. XVII.---Cur desertor angelus non possit redire ad justitiam. 349
    CAP. XVIII.---Quomodo malus angelus se fecit injustum, et bonus se justum: et quod malus sic debet Deo gratias pro bonis, quae accepit, et deseruit; sicut bonus, qui servavit accepta. 350 [Col. 1213]
    CAP. XIX.---Quod voluntas, in quantum est, bonum sit, et nulla res malum sit. 350
    CAP. XX.---Quomodo Deus faciat malas et voluntates et actiones: et quomodo accipiantur ab eo. 351
    CAP. XXI.---Quod malus angelus non potuit praescire se casurum esse. 352
    CAP. XXII.---Quod scivit se non debere velle hoc quod volendo peccavit, et debere puniri si peccaret. 355
    CAP. XXIII.---Quod non debuit scire quia si peccaret, puniretur. 355
    CAP. XXIV.---Quod etiam bonus angelus hoc scire non debuit. 356
    CAP. XXV.---Quod ille etiamsi hoc solo dicitur jam non posse peccare, quia nunc habet hanc scientiam ex casu diaboli, tamen illi sit ad gloriam. 357
    CAP. XXVI.---Quid horremus audito nomine mali: et quid facit opera quae dicitur injustitia facere, cum ipsa et malum nihil sit. 358
    CAP. XXVII.---Unde venit malum in angelum, qui bonus erat. 359
    CAP. XXVIII.---Quod potestas volendi quod non debuit bona fuit semper, et ipsum velle, bonum, quantum ad esse. 360
    CUR DEUS HOMO. 359
    Praefatio. 359
    LIBER PRIMUS. 361
    CAP. I.---Quaestio de qua totum opus pendet. 361
    CAP. II.---Quomodo accipienda sunt ea quae dicenda sunt. 362
    CAP. III.---Objectiones infidelium, et responsiones fidelium. 364
    CAP. IV.---Quod hae responsiones videantur infidelibus sine necessitate, et quasi quaedam picturae. 365
    CAP. V.---Quod redemptio hominis non potuit fieri per aliam, quam per Dei personam. 365
    CAP. VI.---Qualiter reprehendant infideles quod dicimus Deum morte sua nos redemisse, et sic dilectionem suam erga nos ostendisse, et pro nobis expugnare diabolum venisse. 366
    CAP. VII.---Quod nullam diabolus habebat justitiam adversus hominem: et quare videatur habuisse, et cur Deus hoc modo hominem liberaverit. 367
    CAP. VIII.---Quomodo licet humilia, quae dicimus de Christo, non pertineant ad divinitatem, tamen inconveniens videatur infidelibus ea de illo dici secundum hominem: et unde illis videatur idem homo non sponte mortuus esse. 369
    CAP. IX.---Quod sponte mortuus sit; et quid sit, »factus est obediens usque ad mortem;« et, »propter quod Deus illum exaltavit;« et, »non venit facere voluntatem meam;« et, »proprio Filio suo non pepercit;« et, »non sicut ego volo, sed sicut tu vis.« 370
    CAP. X.---Item de eisdem; quomodo aliter recte intelligi possunt. 373
    CAP. XI.---Quid sit peccare, et pro peccato satisfacere. 376
    CAP. XII.---Utrum sola misericordia, sine omni debiti solutione, deceat Deum peccata dimittere. 377
    CAP. XIII.---Quod nihil minus sit tolerandum in rerum ordine, quam ut creatura Creatori debitum honorem auferat, et non solvat quod aufert. 378
    CAP. XIV.---Cujusmodi honor Dei sit poena peccantis. 379
    CAP. XV.---Si Deus vel ad modicum patiatur honorem suum violari. 380
    CAP. XVI.---Ratio cur numerus angelorum, qui ceciderunt, restituendus sit de hominibus. 381
    CAP. XVII.---Quod alii angeli pro illis non possint restitui. 382
    CAP. XVIII.---Utrum plures futuri sint sancti homines, quam sint mali angeli. 382
    CAP. XIX.---Quod homo non possit salvari sine peccati satisfactione. 389
    CAP. XX.---Quod secundum mensuram peccati oporteat esse satisfactionem; nec eam homo per se facere possit. 392
    CAP. XXI.---Quanti ponderis sit peccatum. 393
    CAP. XXII.---Quam contumeliam fecit Deo homo, cum se permisit a diabolo vinci; pro qua satisfacere non potest. 393
    CAP. XXIII.---Quid abstuiit Deo cum peccavit, quod reddere nequit. 395
    CAP. XXIV.---Quod quandiu homo non reddit Deo quod debet, non possit esse beatus: nec excusetur impotentia. 396
    CAP. XXV.---Quod ex necessitate per Christum salvetur homo. 399
    LIBER SECUNDUS. 399 [Col. 1214]
    CAP. I.---Quod homo a Deo factus sit justus, ut Deo fruendo beatus esset. 399
    CAP. II.---Quod homo non moreretur si non peccaset. 401
    CAP. III.---Quod cum corpore, in quo vivit in hac vita, homo resurget. 401
    CAP. IV.---Quod de humana natura perficiet Deus quod incoepit. 402
    CAP. V.---Quod quamvis hoc necesse sit fleri; tamen hoc non faciet cogente necessitate: et quae sit necessitas quae aufert gratiam aut minuit; et quae necessitas augeat. 402
    CAP. VI.---Quod satisfactionem per quam salvatur homo non possit facere nisi Deus homo. 403
    CAP. VII.---Quod necesse sit eumdem ipsum esse perfectum Deum et perfectum hominem. 404
    CAP. VIII.---Quod ex genere Adae, et de virgine femina Deum oporteat assumere hominem. 405
    CAP. IX.---Quod necesse sit Verbum solum et hominem in unam convenire personam. 407
    CAP. X.---Quod idem homo non ex debito moriatur: et quomodo possit vel non possit peccare: et cur ille, vel angelus de sua justitia laudandus sit; cum peccare non possint. 408
    CAP. XI.---Quod moriatur ex sua potestate: et quod mortalitas non pertineat ad puram hominis naturam. 410
    CAP. XII.---Quod quamvis incommodorum nostrorum particeps sit, miser tamen non sit. 412
    CAP. XIII.---Quod cum aliis infirmitatibus nostris ignorantiam non habeat. 413
    CAP. XIV.---Quomodo mors ejus praevaleat numero et magnitudini peccatorum omnium. 414
    CAP. XV.---Quomodo deleat mors eadem etiam peccata eum perimentium. 415
    CAP. XVI.---Qualiter Deus de massa peccatrice assumpsit hominem sine peccato; et de salvatione Adae et Evae. 416
    CAP. XVII.---Quomodo non necessitate mortuus est, qui non potuit esse nisi quia erat moriturus. 419
    CAP. XVIII.---Quod in Deo non sit necessitas vel impossibilitas; et quid sit necessitas cogens, et necessitas non cogens. 421
    CAP. XIX.---Quomodo vita Christi solvatur Deo pro peccatis hominum: et quomodo Christus debuit et non debuit pati. 425
    CAP. XX.---Qua ratione de morte ejus sequatur humana salvatio. 428
    CAP. XXI.---Quam magna et quam justa sit misericordia Dei. 430
    CAP. XXII.---Quod impossibile sit diabolum reconciliari. 430
    CAP. XXIII.---Quod in his quae dicta sunt, veritas Veteris et Novi Testamenti probata sit. 431
    LIBER DE CONCEPTU VIRGINALI ET ORIGINALI PECCATO. 431
    Prologus. 431
    CAP. I.---Quae sit originalis, et quae personalis justitia vel injustitia. 433
    CAP. II.---Qualiter humana natura corrupta est. 434
    CAP. III.---Quod non sit peccatum nisi in voluntate rationali. 435
    CAP. IV.---Quod nihil per se sit justum aut injustum, nisi ipsa justitia, vel injustitia, et quod nihil puniatur nisi voluntas. 436
    CAP. V.---Quod malum, quod est peccatum sive injustitia, nihil sit. 438
    CAP. VI.---Quod cum punit Deus pro peccato, non puniat pro nihilo. 440
    CAP. VII.---Quomodo semen hominis dicatur immundum et concipit in peccatis, quamvis in eo non sit peccatum. 440
    CAP. VIII.---Quod in semine sumpto de Virgine non sit peccatum neque necessitas futuri peccati. 442
    CAP. IX.---Cur peccatum quo damnatur humanum genus, magis imputetur Adae quam Evae; cum ille post et per illam peccaverit. 442
    CAP. X.---Cur graventur peccato Adae, qui ejus conscii non fuerunt. 443
    CAP. XI.---Quod propagatio de Virgine non subjaceat legi et meritis naturalis propagationis; et quod tres sint cursus rerum. 445
    CAP. XII.---Quod mala Adae nulla rectitudine ad illum hominem transeant. 446
    CAP. XIII.---Quod, etsi non esset Deus, sed purus homo, necesse tamen esset illum talem esse, qualis primus homo factus est. 447
    CAP. XIV.---Quod propositae rationi non refragetur quod scriptum est: hominem de immundo semine et in [Col. 1215] iniquitatibus conceptum; etiamsi de aliquibus proprie dictum sit. 448
    CAP. XV.---Quomodo massa peccatrix non sit tota peccatrix. 448
    CAP. XVI.---Cur Joannes, et alii qui similiter concepti sunt per miraculum, non sint per se liberi a peccato. 449
    CAP. XVII.---Cur Deus incarnatus, cum de Adam posset facere homines non deos sine peccato tot, quod sufficerent. 449
    CAP. XVIII.---Quod de Virgine justa Deus conceptus sit, non necessitate, quasi de peccatrice non posset, sed quia sic decebat. 451
    CAP. XIX.---Quomodo ista ratio et altera alibi data concordant et differant. 451
    CAP. XX.---Quod natus de Virgine, pro originali peccato habuerit originalem justitiam. 452
    CAP. XXI.---Quare non potuit habere personalem injustitiam. 452
    CAP. XXII.---De quantitate originalis peccati. 452
    CAP. XXIII.---Cur et quomodo peccatum descendat in infantes. 454
    CAP. XXIV.---Quod peccata parentum post Adam non computentur in originali peccato filiorum. 457
    CAP. XXV.---Quomodo peccata parentum noceant animabus filiorum. 459
    CAP. XXVI.---Quomodo tamen nullus portet peccatum patris, sed suum. 460
    CAP. XXVII.---Quid sit originale peccatum, et quod in omnibus sit aequale. 460
    CAP. XXVIII.---Contra illos qui non putant infantes debere damnari. 461
    CAP. XXIX.---Quomodo impotentia habendi justitiam excuset eos post baptismum. 462
    Declaratio cujusdam in eumdem librum. 463
    DIALOGUS DE VERITATE. 467
    Prologus. 467
    CAP. I.---Quod veritas non habeat principium, vel finem. 468
    CAP. II.---De veritate significationis, et de duabus veritatibus enuntiationis. 469
    CAP. III.---De veritate opinionis. 471
    CAP. IV.---De veritate voluntatis. 471
    CAP. V.---De actionis naturalis et non naturalis veritate. 472
    CAP. VI.---De sensuum veritate, et quod falsitas, quae putatur esse in sensu, sit in opinione. 473
    CAP. VII.---De veritate essentiae rerum. 475
    CAP. VIII.---De diversis intellectibus debere et non debere, posse et non posse. 475
    CAP. IX.---Quod omnis actio significet aut verum aut falsum. 477
    CAP. X.---De summa veritate. 478
    CAP. XI.---De veritatis diffinitione. 479
    CAP. XII.---De justitiae diffinitione. 480
    CAP. XIII.---Quod una sit veritas in omnibus veris. 484
    LIBER DE VOLUNTATE. 487
    DIALOGUS DE LIBERO ARBITRIO. 489
    CAP. I.---Quod potestas peccandi pertineat ad libertatem arbitrii. 489
    CAP. II.---Quod tamen angelus et homo peccaverunt per hanc potestatem, et per liberum arbitrium: et quamvis potuerint servire peccato, non tamen eis potuit dominari peccatum. 491
    CAP. III.---Quod postquam se fecerunt servos peccati, liberum habuerunt arbitrium: et quid sit liberum arbitrium. 492
    CAP. IV.---Quomodo potestatem habeant servandi rectitudinem quam non habent. 495
    CAP. V.---Quod nulla tentatio cogat invitum peccare. 496
    CAP. VI.---Quomodo sit nostra voluntas potens contra tentationes, licet videatur impotens. 498
    CAP. VII.---Quomodo voluntas fortior sit quam tentatio, etiam cum ab illa vincitur. 499
    CAP. VIII.---Quod nec Deus potest auferre voluntatis rectitudinem. 501
    CAP. IX.---Quod nihil sit liberius recta voluntate. 501
    CAP. X.---Quomodo peccans sit servus peccati; et quod majus miraculum fit, cum Deus reddit rectitudinem illam deserenti, quam cum mortuo reddit vitam 502
    CAP. XI.---Quod ista servitus non auferat libertatem arbitrii. 503
    CAP. XII.---Cur, cum homo non habet rectitudinem, magis dicitur liber; quia, cum habet, non potest ei auferri: quam, cum eam habet, servus; quia, cum non habet, non potest per se eam recuperare. 503
    CAP. XIII.---Quod potestas servandi rectitudinem voluntatis propter ipsam rectitudinem, sit perfecta diffinitio libertatis arbitri. 505 [Col. 1216]
    CAP. XIV.---Divisio ejusdem libertatis. 506
    DE CONCORDIA PRAESCIENTIAE ET PRAEDESTINATIONIS. 507
    QUAESTIO I.---De concordia praescientiae Dei cum libero arbitrio. 507
    CAP. I.---Non repugnat Dei praescientia libertati arbitrii; quia Deus praescit esse libere futurum, quod aliunde non est ex necessitate futurum. 507
    CAP. II.---Quomodo necesse sit rem esse futuram quando Deus praescit eam esse futuram; et tamen voluntatem liberam manere: et de duplici necessitate. 509
    CAP. III.---Quod libere futura non sint necessaria necessitate praecedente, sed sequente. 511
    CAP. IV.---Si praescientia Dei necessitatem ingerit rebus quas praescit; ipsi nihil facit ex libertate, sed omnia ex necessitate. 512
    CAP. V.---Quod multa in Scripturis dicuntur necessaria et immutabilia, per comparationem ad aeternitatem; quae in tempore sunt libera, et possent non esse. 513
    CAP. VI.---De libertate ad ea quae sunt salutis. Hic quaeritur ubi, et quae sunt. 515
    CAP. VII.---An Dei praescientia sit a rebus: et an res sint ab ejus scientia. Et quomodo mala sint a Deo. 517
    QUAESTIO II.---De concordia praedestinationis cum libero arbitrio. 519
    CAP. I.---Ratio dubitandi circa libertatis et praedestinationis concordiam. 519
    CAP. II.---Praedestinatio non solum bonorum est, sed et malorum potest dici. 520
    CAP. III.---Praedestinatio cum libertate conciliatur eodem modo quo praescientia. 520
    QUAESTIO III.---De concordia gratiae et liberi arbitrii. 
    CAP. I.---Proponitur difficultas ex Scripturis circa gratiae et libertatis concordiam. 521
    CAP. II.---De libertate arbitrii sine qua salutem nemo meretur; et de gratia sine qua nullus salvatur homo. 522
    CAP. III.---Rectitudo, qua salutem consequimur, nonnisi per gratiam obtinetur. 523
    CAP. IV.---Eadem rectitudo nonnisi per gratiam conservatur. 524
    CAP. V.---Elucidantur Scripturae, quae soli gratiae et quae soli libertati salutem tribuere videntur. 525
    CAP. VI.---Quomodo non sit supervacaneum homines ad fidem, et ad ea quae exigit, invitare. 526
    CAP. VII.---Quod juste arguantur qui invitati reluctantur; quamvis sequi invitationem nequeant absque gratia. 529
    CAP. VIII.---Quod omnis culpa et culpabilis impotentia in renatis per baptismum deleantur. 530
    CAP. IX.---Cur peccato deleto, effectus ejus remaneat: et cur baptizati, atque martyres, non statim incorruptibiles fiant. 531
    CAP. X.---Quod si qui nitentes non proficiunt aut deficiunt, hoc non ex impossibilitate fiat. 533
    CAP. XI.---Quo sensu in homine justo vel injusto sit voluntas recte vivendi. 534
    CAP. XII.---Quod ex voluntate rectitudinis aut commodi procedat omne meritum hominis, sive ad salutem, sive ad damnationem. 537
    CAP. XIII.---Unde est tam vitiosa et tam prona ad malum voluntas. 538
    CAP. XIV.---Recapitulatio, et conclusio operis. 540
    DE AZYMO ET FERMENTATO. 541
    CAP. I.---Salva sacramenti veritate, azymum aut fermentatum panem assumi. 541
    CAP. II.---Aptius in azymo confici sacramentum, quam in fermentato. 542
    CAP. III.---Latinos in azymo conficientes non judaizare. 543
    CAP. IV.---Retorquetur in Graecos argumentatio, qua probant Latinos in azymo conficientes judaizare. 544
    CAP. V.---Loca Scripturae quibus Graeci contra Latinos in controversia de fermentato abutebantur, congrue exposita, ac 1o tractatur illud »Littera occidit.« 545
    CAP. VI.---Quomodo propheta jubeat sacrificari de fermentato laudem. 547
    CAP. VII.---Connubia Latinorum de eadem cognatione in certis gradibus dissitis, male a Graecis reprobata. 548
    DE SACRAMENTORUM DIVERSITATE. 547
    Waleranni epistola quae beato Anselmo scribendi argumentum praebuit. 547
    CAP. I.---Querelae Waleranni de tanta diversitate in sacramentorum celebratione. 549
    CAP. II.---Cur aliqui fermentatum adhibeant in mysteriis. 549
    CAP. III.---Cur unicum et non multiplex crucis signum super panem et calicem formetur a plerisque. 549
    CAP. IV.---Cur calix velo seu palla operiatur a principio. 550 [Col. 1217]
    RESPONSIO AD WALERANNI QUERELAS. 551
    CAP. I.---Varietatem rituum cum unitate fidei cohaerere. 552
    CAP. II.---Ad querelas de une signi crucis formatione. 553
    CAP. III.---De operimento calicis inter sacrificandum. 553
    OFFENDICULUM SACERDOTUM. 555
    DE NUPTIIS CONSANGUINEORUM. 557
    CAP. I.---Quae sit ratio prohibitionis conjugiorum inter sanguine junctos. 557
    CAP. II.---Judaica quaedam connubia cur inter cognatos permissa. 557
    CAP. III.---Ratio contrarii edicti in lege gratiae. 558
    CAP. IV.---Alia ejusdem edicti ratio communis plerisque Judaicis inter cognatos connubiis, item vetitis. 558
    CAP. V.---Exponitur quae sit turpitudo detegi vetita, ad rationis propositae intelligentiam. 559
    CAP. VI.---Concluditur ratio proposita et declarantur vetita inter quosdam sanguine junctos connubia ob reverentiam quam sibi invicem debent. 560
    CAP. VII.---Cur ea prohibitio apud Christianos ad ulteiores gradus protendatur quam apud Judaeos. 560
    DIALOGUS DE GRAMMATICO. 
    CAP. I.---An grammaticus sit substantia, an qualitas: proponuntur rationes in utramque partem. 561
    CAP. II.---Rationes propositiae redarguuntur. 561
    CAP. III.---Rationes propositae contra redarguentem firmantur. 562
    CAP. IV.---Vitium syllogismorum cap. 2 propositorum. 563
    CAP. V.---Quid ex praedictis syllogismis effici legitime valeat, in eorum uno docetur. 564
    CAP. VI.---Alterum sophisma discutitur ex dictis. 564
    CAP. VII.---Iterum discutitur prius argumentum cap. 2 propositum. 565
    CAP. VIII.---Examen argumenti cap. 5 propositi. 567
    CAP. IX.---An sit aliquis grammaticus non homo. 568
    CAP. X.---Grammaticus an sit prima, an secunda substantia. 569
    CAP. XI.---Hominem non esse grammaticum. 569
    CAP. XII.---Homo et grammaticus, quam varie significent sua significata. 570
    CAP. XIII.---De formali significatione vocis grammaticus. 571
    CAP. XIV.---Grammaticum esse significativum grammaticae, sive significare scientiam grammaticam. 572
    CAP. XV.---Exemplo albi doctrina proposita explicatur. 574
    CAP. XVI.---Quomodo grammaticus sit qualitas. 574
    CAP. XVII.---De Aristotelis sensu in tractatu De categoriis. 575
    CAP. XVIII.---Quod dialectici appellent voces nomine rerum quarum sunt significativae. 576
    CAP. XIX.---Utrum grammaticus, cum designet habentem qualitatem, spectet ad categoriam, habere. 577
    CAP. XX.---Quomodo ex significatis vocis albus non exsurgat unum. 579
    CAP. XXI.---Quod albus non significet aliquid habens albedinem; sed duntaxat significet habens albedinem 580
    LIBER DE VOLUNTATE DEI. 581
    CAP. I.---Voluntas Dei quae dicatur. 581
    CAP. II.---Voluntas Dei multipliciter dicitur. 582
    CAP. III.---Quarumdam ambiguitatum elucidatio. 583
    CAP. IV.---Aliae dubitationes tolluntur. 583
    CAP. V.---De divina voluntate, efficiente, approbante, concedente, permittente. 584

OPERUM PARS SECUNDA.---ASCETICA ET PARAENETICA.
    HOMILIAE ET EXHORTATIONES. 585
    Homilia prima. In illud Ecclesiastici: »In omnibus requiem quaesivi, et in haereditate ejus morabor; tunc praecepit, et dixit mihi Creator omnium, et qui creavit me requievit in tabernaculo meo.« 585
    Homilia II.---In evangelium secundum Matthaeum. »Videns turbas Jesus ascendit in montem. Et cum sedisset, docebat discipulos suos dicens: Beati pauperes,« etc. 595
    Homilia III.---In evangelium secundum Matthaeum. »Jussit Jesus discipulos suos ascendere in naviculam, et praecedere eum trans fretum.« etc. 597
    Homilia IV.---In evangelium secundum Matthaeum: »Post dies sex, assumpsit Jesus Petrum, et Jacobum et Joannem fratrem ejus: et duxit illos in montem excelsum seorsum; et transfiguratus est ante eos.« Etc. 602
    Homilia V.---In Evangelium secundum Matthaeum: »Dixit Dominus Jesus discipulis suis parabolam hanc: Assimilatum est regnum coelorum homini regi, qui voluit rationem ponere cum servis suis. Et cum coepisset rationem [Col. 1218] ponere, oblatus est ei unus, qui debebat ei decem millia talenta.« Et reliqua. 617
    Homilia VI.---In evangelium secundum Lucam: »Postquam impleti sunt dies purgationis ejus secundum legem Moysi, tulerunt illum in Jerusalem, ut sisterent eum Domino, sicut scriptum est in lege Domini: Quia omne masculinum adaperiens vulvam, sanctum Domino vocabitur.« Et reliqua. 621
    Homilia VII.---In evangelium secundum Lucam: »Ibant parentes ejus per omnes annos Jerusalem, in die solemni Paschae. Et cum factus esset annorum duodecim, ascendentibus illis in Hierosolymam secundum consuetudinem diei festi, consummatisque diebus cum redirent, remansit puer Jesus in Jerusalem: et non cognoverunt parentes ejus.« Et reliqua. 627
    Homilia VIII.---In evangelium secundum Lucam: »Factum est cum baptizaretur omnis populus; et Jesu baptizato et orante, apertum est coelum« Et reliqua. 630
    Homilia IX.---In evangelium secundum Lucam: »Intravit Jesus in quoddam castellum: et mulier quaedam, Martha nomine, excepit illum,« etc. 644
    Homilia X.---In evangelium secundum Lucam: »Cum intraret Jesus in domum cujusdam principis Pharisaeorum Sabbato manducare panem, et ipsi observabant eum.« Et reliqua. 649
    Homilia XI.---In evangelium secundum Lucam: »Homo quidam fecit coenam magnam, et vocavit multos. Et misit servum suum hora coenae dicere invitatis ut venirent; quia jam parata sunt omnia. Et coeperunt simul omnes excusare. Primus dixit ei.« Et reliqua. 651
    Homilia XII.---In evangelium secundum Lucam: »Dixit Jesus discipulis suis parabolam hanc: Homo quidam, erat dives, qui habebat villicum; et hic diffamatus est apud illum quasi dissipasset bona ipsius. Et vocavit illum, et ait illi.« Et reliqua. 655
    Homilia XIII.---In evangelium secundum Lucam »Dum iret Jesus in Jerusalem, transibat per mediam Samariam et Galilaeam.« Et reliqua. 660
    Homilia XIV.---In evangelium secundum Joannem: »Erat quidam regulus cujus filius infirmabatur Capharnaum,« etc. 664
    Homilia XV.---In evangelium secundum Joannem: »Ego sum pastor bonus. Bonus pastor animam suam ponit pro ovibus suis. Mercenarius autem, et qui non est pastor, cujus non sunt oves propriae, videt lupum venientem, et dimittit oves, et fugit; et lupus rapit, et dispergit oves. Mercenarius autem fugit, quia mercenarius est, et non pertinet ad eum de ovibus.« Et reliqua. 670
    Homilia XVI.---In illud: »Decebat enim cum propter quem omnia et per quem omnia,« etc. 673
    SERMO DE PASSIONE DOMINI. 675
    EXHORTATIO AD CONTEMPTUM TEMPORALIUM ET DESIDERIUM AETERNORUM. 677
    ADMONITIO MORIENTI. 685
    CARMEN DE CONTEMPTU MUNDI. 687
    ALIUD. 705
    LIBER MEDITATIONUM ET ORATIONUM. 709
    Prologus. 709
    Meditatio prima.---De humanae conditionis dignitate et miseria. 709
    Meditatio II.---De terrore judicii ad excitandum in se timorem. 722
    Meditatio III.---Deploratio male amissae virginitatis. 725
    Meditatio IV.---Quomodo peccator excitet animam suam ad corrigenda peccata. 729
    Meditatio V.---Unde vivat anima, et unde vivat caro: et de gloria bonae animae, et de infelicitate malae animae, quando exeunt de corpore. 733
    Meditatio VI.---Ad roborandum spiritum ne desperemus; quia si veram poenitentiam agimus, veram misericordiam sine dubio de omnibus peccatis nostris inveniemus. 736
    Meditatio VII.---Nihil stabile in mundo, etc. 741
    Meditatio VIII.---Elevatio poenitentis ad Patrem. 745
    Meditatio IX.---De humanitate Christi. 748
    Meditatio X.---De Passione Christi. 761
    Meditatio XI.---De redemptione humana. 762
    Meditatio XII.---De humanitate Christi. 769
    Meditatio XIII.---De Christo. 773
    Meditatio. XIV. 779
    Meditatio XV.---De praeteritorum beneficiorum Christi memoria, de praesentium experientia, et exspectatione futurorum. 785
    Meditatio XVI.---Sive meditationis XV pars secunda. ---De praesentibus beneficiis Dei. 792
    Meditatio XVII.---Sive meditationis quintae decimae pars tertia.---De futuris beneficiis Dei. 795 [Col. 1219]
    Meditatio XVIII.---Gratiarum actiones pro beneficiis divinae misericordiae; et petitio divini adjutorii. 798
    Meditatio XIX.---De dulcedine divinae majestatis, et de aliis multis. 803
    Meditatio XX.---Querimonia de absentia Dei. 809
    Meditatio XXI.---Excitans animam ad quaerendum et inveniendum Deum. 814
    MEDITATIO SUPER MISERERE. 821
    ORATIONES. 855
    Oratio I.---Ad sanctam Trinitatem. 855
    Oratio II.---Ad Deum Patrem per merita Filii incarnati. 858
    Oratio III.---Ad Deum.---Contra tres inimicos qui peccatorem gravius multoties infestant et, nisi misericordia Dei eum tueatur, saepius ad mortem vulnerant, scilicet inanis gloria, invidia, superbia. 865
    Oratio IV.---Cum peccator de iniquitatibas suis multum est anxius easque coram Deo, omni postposita verecundia expandit. 868
    Oratio V.---Ad Deum.---Ad obtinendam cordis compunctionem in oratione. 871
    Oratio VI.---Ad Deum.---Ne peccator pro ullo peccato desperare debeat, quia pius est et misericors Dominus, nec vult mortem peccatoris, sed vitam. 872
    Oratio VII.---Ad Deum.---Cum confessione peccatorum et humili petitione gratiae. 875
    Oratio VIII.---Ad Deum. 876
    Oratio IX.---Ad Deum. 876
    Oratio X.---Ad Deum.---Pro vitiis resecandis, et virtutibus obtinendis. 877
    Oratio XI.---Ad Deum. 885
    Oratio XII.---Ad Deum.---Laus Dei, cum gratiarum actione devota. 885
    Oratio XIII.---Ad Deum.---Pro patre et matre, et parentibus et amicis. 887
    Oratio XIV.---Ad Spiritum sanctum. 888
    Oratio XV.---Ad Christum.---Cum recordatione beneficiorum ejus, et humanae miseriae. 888
    Oratio XVI.---Ad Christum.---Pro gratia lacrymarum obtinenda ex peccatorum recordatione. 891
    Oratio XVII.---Ad Christum.---Cum ardenti desiderio solum Christum amandi. 894
    Oratio XVIII.---Ad Christum.---Quem unum esurit et sitit anima Christiana. 897
    Oratio XIX.---Ad Christum.---Quando dissolvi cupit et esse cum Christo secundum dictum Apostoli. 899
    Oratio XX.---Ad Christum.---Ad accendendum in se amorem Dei et Christi desiderium. 902
    Oratio XXI.---Ad Christum.---Oratio servi Dei de se humiliter sentientis. 905
    Oratio XXII.---Ad Christum.---Oratio poenitentis divinum auxilium humiliter postulantis. 906
    Oratio XXIII.---Ad Christum.---Pro amicis. 906
    Oratio XXIV.---Ad Christum.---Pro inimicis. 908
    Oratio XXV.---Ad Christum.---Cum sacerdos multum timet ne officium altaris, quod gerit, magis et noceat quam proficiat; et quod consilium de hac re capiat. 910
    Oratio XXVI.---Ad Christum.---Cum sacerdos diligenter contemplatur quam misericorditer Redemptor noster naturam nostri limi unde nos fecit, pro nobis suscepit. 913
    Oratio XXVII.---Ad Christum.---Cum sacerdos corpus Christi et sanguinem in manibus tenet, tenensque dulciter ecordatur quos dolores in cruce pro nobis passus est. 917
    Oratio XXVIII.---Ad Christum.---Facienda a sacerdote ante consecrationem corporis Christi. 919
    Oratio XXIX.---Facienda a sacerdote ante missam. 921
    Oratio XXX.---Pro sacerdote qui habet celebrare. 925
    Oratio XXXI.---Pro sacerdote celebraturo. 925
    Oratio XXXII.---Ad idem faciendum. 926
    Oratio XXXIII.---Ad idem faciendum. 926
    Oratio XXXIV.---Ad Christum.---Ante perceptionem corporis et sanguinis Christi. 927
    Oratio XXXV.---Ad Christum.---Ante perceptionem corporis Christi. 927
    Oratio XXXVI.---Ad Deum et ad omnes sanctos. 927
    Oratio XXXVII.---Ad Deum. 929
    Oratio XXXVIII.---Ad Christum. 930
    Oratio XXXIX.---Ad Christum et omnes sanctos. 931
    Oratio XL.---Rhythmus ad Deum et omnes sanctos. 931
    Oratio XLI.---Ad crucem Domini. 935
    Oratio XLII.---Ad sanctam crucem. 937
    Oratio XLIII.---Ad crucem Domini.---De sancta cruce et beata Virgine, et bono latrone. 939
    Oratio XLIV.---Ad crucem Domini.---Laus sanctae [Col. 1220] crucis. 941
    Oratio XLV.---Ad crucem Domini.---Elevatio ad sanctam crucem. 942
    Oratio XLVI.---Ad sanctam Virginem Mariam---Cum recordatione meritorum ejusdem et malorum nostrorum. 942
    Oratio XLVII.---Ad sanctam Virginem Mariam. 943
    Oratio XLVIII.---Ad sanctam Virginem Mariam. 946
    Oratio XLIX.---Ad eamdem Dei matrem. 946
    Oratio L.---Ad sanctam Virginem Mariam.---Cum recordatione peccatorum ad excitandum torporem. 948
    Oratio LI.---Ad sanctam Virginem Mariam.---Cum mens timore premitur. 950
    Oratio LII.---Ad sanctam Virginem Mariam.---Cum meditatione et laude meritorum ejus. 952
    Oratio LIII.---Ad sanctam Virginem Mariam, et ad sanctum Joannem evangelistam. 959
    Oratio LIV.---Ad sanctam Virginem Mariam. 960
    Oratio LV.---Ad eamdem sanctam Virginem Mariam. 961
    Oratio LVI.---Ad sanctam Virginem Mariam. 962
    Oratio LVII.---Ad sanctam Virginem Mariam.---In Annuntiatione ejus. 963
    Oratio LVIII.---Ad sanctam Virginem Mariam.---In partu ejus. 963
    Oratio LIX.---Ad sanctam Virginem Mariam.---In Purificatione ejus. 964
    Oratio LX.---Ad sanctam Virginem Mariam.---In Assumptione ejus. 965
    Oratio LXI.---Rhythmus ad sanctam Virginem Mariam et ad omnes sanctos. 965
    Oratio LXII.---Ad angelum custodem. 967
    Oratio LXIII.---Ad sanctum Joannem Baptistam.--- Cum recordatione peccatorum. 969
    Oratio LXIV.---Ad sanctum Petrum apostolum.---Cum lamentabili deploratione peccatorum. 972
    Oratio LXV.---Ad sanctum Paulum apostolum.---Cum terrore judicii extremi et peccatorum. 975
    Oratio LXVI.---Ad sanctum Andraeam apostolum. 983
    Oratio LXVII.---Ad sanctum Joannem evangelistam. ---Pro timore damnationis. 985
    Oratio LXVIII.---Ad eumdem apostolum.---Pro gemina Dei dilectione et proximi impetranda. 988
    Oratio LXIX.---Ad sanctum Stephanum.---Cum retractatione charitatis, et obdormitionis ejusdem. 992
    Oratio LXX.---Ad sanctum Laurentium. 997
    Oratio LXXI.---Ad sanctum Martinum.---Pro homine in abysso peccatorum existente. 999
    Oratio LXXII.---Ad sanctum Benedictum. 1005
    Oratio LXXIII.---Ad sanctum Dunstanum.---Cum recordatione miraculorum ejus. 1007
    Oratio LXXIV.---Ad sanctam Mariam Magdalenam.--- Cum retractatione amoris ad Christum. 1010
    Oratio LXXV.---Praelati ad quemcunque sanctum ecclesiae suae patronum. 1012
    DE PACE ET CONCORDIA. 1015
    CAP. I.---Quomodo cum proximo pacem servare debe mus. 1015
    CAP. II.---De obedientia praelato exhibenda. 1017
    CAP. III.---De munditia cordis Deo exhibenda. 1019
    TRACTATUS ASCETICUS. 1021
    CAP. I.---De monachi destinatione vel fine. 1021
    CAP. II.---De cogitatione. 1023
    CAP. III.---De concupiscentia carnis ac spiritus. 1026
    CAP. IV.---De castitate. 1029
    CAP. V.---De spirituali scientia. 1033
    ORATIO dicenda ante perceptionem corporis et sanguinis Domini. 1035
    Monitum in sancti Anselmi versus. 1035
    SALUTATIO AD JESUM CHRISTUM. 1035
    HYMNI ET PSALTERIUM DE S. MARIA. 1035
    VERSUS DE LANFRANCO. 1049
    DE VERBIS ANSELMI. 1051
    QUAEDAM DICTA UTILIA ex dictis S. Anselmi. 1051

OPERUM PARS TERTIA.---EPISTOLARUM LIBRI QUATUOR.
    Monitum. 1057
    LIBER PRIMUS, epistolas continens quas scripsit Anselmus nondum abbas. 1059
    EPIST. I.---Ad Lanfrancum.---De ipsius in archiepiscopum electione gratulatur. Et ei scyphum amice donatum amice remittit. 1059
    EPIST. II.---Ad Odonem et Lanzonem---Sanctioris vitae normam a Lanzone rogatus praescribit. 1063
    EPIST. III.---Ad Robertum monachum.---Ejus preces et Anastasii commonachi amicitiam requirit. 1067
    EPIST. IV.---Ad Gondulphum.---Etsi infrequentius scribat, non tamen oblivisci ejus, ad quem esset frequentius scribendum. 1068 [Col. 1221]
    EPIST. V.---Ad Henricum.---Se Henricum impensius amare propter bonos mores et religiosam conversationem: et quod amici absentia per obedientiam sustinenda est. 1069
    EPIST. VI.---Ad Hugonem.---Instruit Hugonem ut praelati sui licet indisciplinati onus sustineat, nec ab eo discedat. 1070
    EPIST. VII.---Ad Gondulphum.---Gratias agit Gondulpho propter beneficia ab eodem in Beccenses collata. 1071
    EPIST. VIII.---Ad Herluinum.---Exhortatio ad saeculi odium accendens. 1072
    EPIST. IX.---Ad Gerbertum abbatem.---Gratulatur abbati quod suo rogatu viduae afflictae succurrerit. 1073
    EPIST. X.---Ad Rodulfum.---Se nusquam dixisse quod non amplius ei suos libros praestarent: imo ad omnia ei praestanda sincere se esse paratum. 1074
    EPIST. XI.---Ad eumdem.---Rodulfum erigit, quem praepositurae negotia a frequentioris lectionis, et orationis opere revocabant, et qui se illis imparem judicabat. 1075
    EPIST. XII.---Ad Lanfrancum.---Gratias agit de muneribus. 1076
    EPIST. XIII.---Ad Girardum.---Saeculi relinquendi cupidum monet adire Lanfrancum; a quo accipiet quo aes alienum dissolvat. 1078
    EPIST. XIV.---Ad Gondulfum.---Testatur singularem in Gondulfum amorem ut jam in epist. 4 et 7 supra. 1079
    EPIST. XV.---Ad Henricum.---Quod non expediat in Italiam contendere ad sororem jugo servitutis liberandam. 1080
    EPIST. XVI.---Ad Avesgotum.---Causatur impedimenta ob quae commendati juvenis studiorum curam moneat suscipere. 1082
    EPIST. XVII.---Ad Guillelmum et Rogerium.---Suarum orationum communionem pollicetur. 1083
    EPIST. XVIII.---Ad Lambertum et Folceradum avunculos suos.---Rogat se certiorem fieri de avunculorum incolumitate. 1084
    EPIST. XIX.---Ad Lanfrancum.---Gratulatur Lanfranco quod Beccum potius quam alio miserit nepotem, et Girardi moram excusat. 1084
    EPIST. XX.---Ad Gondulfum.---De tribus orationibus ad Deiparam. 1086
    EPIST. XXI.---Ad Rodulfum---Rodulfum obtestatur describere notis musicis Antiphonarium. 1086
    EPIST. XXII.---Lanfranci ad Anselmum.---Preces Anselmi et aliorum efflagitat: et suum ei nepotem commendat. 1087
    EPIST. XXIII.---Lanfranci ad Lanfrancum et Guidonem. ---Lanfranci archiepiscopi ad nepotem ejusque sodalem, tum Becci agentes tirocinium monachos. 1088
    EPIST. XXIV.---Ad Lanfrancum de nepote Becci suscepto ad tirocinium, de quo epist. 19 et 22 supra. Et ei commendat Mauritium capite laborantem. 1088
    EPIST. XXV.---Ad Henricum.---Isti Mauritium monachum ex capite laborantem commendat. 1089
    EPIST. XXVI.---Ad Gondulfum.---Pro transmissis muneribus amico non esse habendas gratias: sollicitus est adhuc de Mauritio monacho. 1089
    EPIST. XXVII.---Ad Herluinum.---Se in dies orationem Deo fundere nomine Herluini, licet suas monitiones vix legeret. Et rogat eum ut erga Mauritium se fratrem exhibeat. 1089
    EPIST. XXVIII.---Ad Albertum.---Conversionem a saeculo suggerit: Mauritium et commendat, ut arte sua medica ipsum curet. 1090
    EPIST. XXIX.---Ad Lanzonem.---Lanzonem monet ut a diaboli tentationibus caveat. 1093
    EPIST. XXX.---Ad Arnulfum.---Consulit non eligere locum ubi doceat, sed ubi magis doceatur. 1102
    EPIST. XXXI.---Ad Lanfrancum.---De Lanfranci nepotis sancto profectu, et de capitis dolore quo laborabat. 1102
    EPIST. XXXII.---Ad Henricum.---Habet gratias pro Mauritio monacho diligenter curato. 1104
    EPIST. XXXIII.---Ad Gondulfum.---Non esse scribendum amico, cujus memoria perpetuo sit in corde. 1105
    EPIST. XXXIV.---Ad Mauritium.---Gratulatur Mauritio de bona valetudine restituta; postulat regulam S. Dunstani et librum Bedae De temporibus. 1105
    EPIST. XXXV.---Ad Mauritium.---Quod non scribat ob penuriam tabellariorum qui epistolas deferant; petit aphorismos cum glossis. 1107
    EPIST. XXXVI.---Ad Albertum.---Refert gratias de [Col. 1222] Mauritii Beccensis cura, et consulit fugam saeculi. 1108
    EPIST. XXXVII.---Ad Frodelinam.---Paciscitur mutuam cum ea meritorum communionem. 1109
    EPIST. XXXVIII.---Ad Guillelmum.---De litteris Guillelmi sibi addais gaudet, eumque a saeculi vanitate avertit. 1110
    EPIST. XXXIX.---Ad Mauritium.---Se accepisse munera transmissa. 1111
    EPIST. XL.---Ad Helgotum.---Commendat ei Rogerii abbatis fratrem. 1111
    EPIST. XLI.---Ad Lanfrancum.---Lanfranci modestiam de munerum tenuitate praedicat; et de monachorum abstinentia suam sententiam profert. 1112
    EPIST. XLII.---Ad Henricum.---Dolet quod vix scribendi vixque legendi et orandi otium habent. 1113
    EPIST. XLIII.---Ad Herluinum, Gondulfum et Mauritium. ---Beccenses monachos, in Cantuariensi Ecclesia tum degentes, adhortatur ut meliora semper proficiunt. 1113
    EPIST. XLIV.---Ad Hernostum.---Acerrimis oppressum doloribus ad patientiam excitat. 1115
    EPIST. XLV.---Ad Lambertum et Folceraldum.---Ne lethargico mundi somno corripiantur. 1116
    EPIST. XLVI.---Ad Folceraldum.---Se miro ejus visendi teneri desiderio, sed detineri ex eo quod in Francia milites iter liberum nulli facerent. 1116
    EPIST. XLVII.---Ad Petrum.---De honestis gratulatur studiis, et ad puriorem vitam hortatur. 1117
    EPIST. XLVIII.---Ad Lanfrancum.---Expostulat de honorifica compellatione. 1118
    EPIST. XLIX.---Ad Henricum.---Gratias agit pro auro, in quo tamen plus laudatur dantis animus quam munus. Et veniam petit pro Osberno. 1119
    EPIST. L.---Ad Gondulfum.---Familiaris est epistola. 1119
    EPIST. LI.---Ad Mauritium.---De acceptis Mauritii litris et proximo illius in Northmanniam reditu. Poscit ut secum deferat aphorismos cum glossis. 1120
    EPIST. LII.---Ad Fulconem.---Ut oblatam dignitatem quam sine inobedientia non potest recusare. 1121
    EPIST. LIII.---Ad Gualterum---Ut propter calumniam non abjiciat gregis commissi curam. 1121
    EPIST. LIV.---Ad Henricum.---Ut malevolorum invidiam et calumnias patienter sustineat. 1122
    EPIST. LV.---Ad Mauritium.---Gratulatur quod audiat Arnuifum Grammaticum. 1124
    EPIST. LVI.---Ad Guillelmum.---De comite excommunicato qui sacris se immiscebat. De presbyteris incontinentibus, et de lapsis sacros ordines habentibus. 1125
    EPIST. LVII.---Ad Lanfrancum.---De Lanfranco nepote bona rescribit, nec non de Osberno. Et mittit B. Pauli Epistolas. 1129
    EPIST. LVIII.---Ad Henricum.---Ei commendat Osbernum. 1130
    EPIST. LIX.---Ad Gondulfum. De muneribus ab ipso missis gratias agit suo et Hugonis atque Basiliae nomine. 1131
    EPIST. LX.---Ad Mauritium.---Exigit ab eo epistolas et eum collaudat quod ab omnibus ubique amatur. 1131
    EPIST. LXI.---Durandi ad Anselmum.---Laus meditationum Anselmi, a quo exigit B. Pauli epistolas. 1132
    EPIST. LXII.---Ad Durandum.---Respondet praecedenti. 1133
    EPIST. LXIII.---Ad Lanfrancum.---Ut examinet editum a se Monologium. 1134
    EPIST. LXIV.---Ad Henricum.---Obedientiam et patientiam consulit. 1135
    EPIST. LXV.---Ad Mauritium.---De Mauritii ex Anglia reversione Beccum, et de Monologii correctione. 1136
    EPIST. LXVI.---Ad Lanfrancum.---Guidonis Beccensis neophyti reditum in Northmanniam concupiscit. 1137
    EPIST. LXVII.---Ad Rogerium.---Praestolatur venturum Rogerium. 1138
    EPIST. LXVIII.---Ad Lanfrancum.---De nonnuliis a Lanfranco animadversis in Anselmi opusculo: quae ipse sancti Augustini auctoritate propugnat. 1138
    EPIST. LXIX.---Ad Gondulfum.---De pontificio honore gratulatur. 1139
    EPIST. LXX.---Ad Mauritium.---Commonet ut absentiam sui patienter toleret, quandiu Deus de illis sic disposuerit. 1140
    EPIST. LXXI.---Ad Paulum.---Laetatur de ejus provectione ad abbatiam B. Albam et qualiter in ea se gerere debeat, praescribit. 1141
    EPIST. LXXII.---Ad Humfridum.---Orat ut ejus institutioni vacet qui suas ad eum epistolas defert. 1142
    EPIST. LXXIII.---Ad Idam.---Commendat eam a charitate [Col. 1223] in Beccenses et quoslibet. 1143
    EPIST. LXXIV.---Ad Rainaldum.---De non evulgando passim Monologio. 1144
    EPIST. LXXV.---Ad Gilbertum.---Se amici absentiam aegerrime ferre. 1144
    EPIST. LXXVI.---Ad Gualterum.---Gratias refert, et de propositae quaestionis solutione se excusat. 1145
    EPIST. LXXVII.---Ad Adalam.---Ut ipsa militi veterano militiae vacationem impetrat a filio suo. 1146
    LIBER SECUNDUS, epistolas continens quas scripsit Anselmus, cum abbas Beccensis ageret. 1147
    EPIST. I.---Ad Lanfrancum.---De ejus in Beccenses eleemosyna gratias agit; et Beccensis coenobii penuriam exponit. 1147
    EPIST. II.---Ad Lanfrancum.---Referuntur gratiae ob liberalitatem, et speciatim pro auro quod ad conficiendum calicem miserat. 1149
    EPIST. III.---Ad Gondulfum.---Illi quantumvis episcopo familiarem amicitiam protestatur; et Beccensis monachos quod in Angliam mittit, ei commendat. 1150
    EPIST. IV.---Ad Balduinum.---Commendatissimos Beccenses monachos in Angliam navigantes ejus curae ac regimini committit. 1151
    EPIST. V.---Ad Henricum.---Ipsi eosdem Beccenses commendat. 1152
    EPIST. VI.---Anselmi et Ricardi ad Ricardum et Rohaidim. ---De beneficiis gratias agit, et Beccenses quos ejus instantia in Angliam mittit ejus providentiae dimittit. 1152
    EPIST. VII.---Ad Ricardum et monachos Beccenses.--- Ut Beccenses in Angliam delati religiose vivant, et Henricus camerarius ab ebrietate prohibeatur. 1153
    EPIST. VIII.---Ad Mauritium.---De monacho diutius morante in curia. Et de malo; an aliquid sit. 1155
    EPIST. IX.---Ad monachos Beccenses.---De prospero sui in Angliam adventu; quem et dominae Evae vult nuntiari. 1158
    EPIST. X.---Ad Rodulfum.---Laetatur de Rodulfo ad religiosam vitam converso. 1158
    EPIST. XI.---Ad Hugonem.---De quibusdam Anselmi opusculis ab archiepiscopo requisitis. Et quod nomen abbatis in titulo operum suorum praefixerit ut aequivocationem excluderet. 1159
    EPIST. XII.---Ad Helinandum.---Hortatur ut perseveret et diaboli variis tentationibus quas describit, constanter resistat. 1160
    EPIST. XIII.---Ad Lanfrancum.---Ad eum mittit Gislebertum, quem ut brevi remittat precatur. 1163
    EPIST. XIV.---Ad monachos Beccenses.---Ut monachus, qui invito abbate Parisiis propter studia in monasterio S Maglorii morabatur, ad suum monasterium redeat. 1163
    EPIST. XV.---Ad Fulconem.---Exorat ut mitius agatur cum apostata monacho poenitente. 1164
    EPIST. XVI.---Ad Gislebertum.---Gratulatur ad abbatiae Westmonasteriensis regimen assumpto. 1165
    EPIST. XVII.---Ad Hugonem.---Mutandos esse titulos duorum opusculorum, quorum unum Monologium, alterum Proslogion vult inscribi. 1166
    EPIST. XVIII.---Ad monachos Beccenses.---De prospera sua in Angliam navigatione. 1167
    EPIST. XIX.---Ad Guillelmum.---Saeculi militi suadet dare nomen militiae Christi. 1167
    EPIST. XX.---Ad Henricum.---De Folceraldo Beccum transmittendo: ut ibi sub Anselmi regimine degat, petit epistolam Sigillo abbatis munitam. 1170
    EPIST. XXI.---Ad Folceraldum.---Quod ei non expedit venire Beccum ut redeat: nec debeat suscipi sine litteris abbatis sui sigillo signatis. 1170
    EPIST. XXII.---Ad Hugonem.---Suggerit ei monita quibus erudiat saeculares qui ipsum adeunt. 1171
    EPIST. XXIII.---Ad Petrum.---Quod clericus priusquem stabilitatem libere promiserit, non potest invitus ab abbate detineri. Quodque in eo monasterio manere debet in quo prius petitionem et votum monachi fecit. 1173
    EPIST. XXIV.---Ad Idam.---Illi magnas gratias agit de beneficiis in se ac reliquos sui gratia collatis. 1174
    EPIST. XXV.---Ad Guillelmum.---Ut si diligat Anselmum, veniat Beccum, et saeculum fugiat. 1175
    EPIST. XXVI.---Ad monachos Beccenses.---Eos hortatur ut absente coenobiarcha vivant integerrime: et eis suae in Anglia morae causas reddit. 1176
    EPIST. XXVII.---Ad Robertum.---Ut qui relicto monasterio [Col. 1224] suo absque causa et ipso absente discesserat, eo revertatur. 1179
    EPIST. XXVIII.---Ad Haymonem et Raynaldum monachos. ---Ut Becci cucullam induant, qui e longinquo illuc venerant Anselmi convisendi ergo, eos vehementer hortatur. 1179
    EPIST. XXIX.---Ad Henricum.---Ut quantocius mundum relinquat. 1181
    EPIST. XXX.---Ad Walchelmum.---Quod monachum ad tempus datum non possit retinere in ito abbate qui eum repetit. Et intercedit pro Gisleberto. 1182
    EPIST. XXXI.---Gregorii papae ad Anselmum---Ejus precibus se et ecclesiam commendat, et ei praecipit ut justitiam faciat cuidam converso suo. 1183
    EPIST. XXXII.---Urbani II ad Anselmum.---Ut episcopo rerum ecclesiasticarum imperitiori adsit. Ut non differat sedem apostolicam visitare, et ad eam mittere quae Hubertus subdiaconus ejus legatus collegerat ex censu B. Petri. 1184
    EPIST. XXXIII.---Anselmi ad Urbanum.---Exponit duram quam Belvacensis episcopus et a clericis et a laicis patitur persecutionem. Et postulat sedis apostolicae privilegium pro suo monasterio contra episcopalem dominationem. 1184
    EPIST. XXXIV.---Ad Urbanum.---Timet ne episcopus tam gravibus aerumnis obruatur; eumque optat episcopatu absolvi. 1186
    EPIST. XXXV.---Ad Joannem.---De falsa et impia assertione cujusdam qui tres personas in Deo dicebat esse tres res. 1187
    EPIST. XXXVI.---Ad Gislebertum.---Laudat vitae ab abbate institutae rationem. Fratrem quem in claustrum reduxerat ei dimittit. 1188
    EPIST. XXXVII.---Ad Idam.---Quod debet niti ad profectum qui cupit defectum vitare. 1188
    EPIST. XXXVIII.---Ad Robertum.---Peccare statuens et divinitus impeditus, si postea laetetur se non peccasse, reus non est ac si crimen ipsum commisisset a Deo desertus. 1189
    EPIST. XXXIX.---Ad Lambertum.---Hunc nobilem virum ad vitam monasticam hortatur. 1190
    EPIST. XL.---Ad Ermengardam.---Ipsa, consentiente viro, voverat continentiam: sed cum vir monachus vellet fieri, ipsa non vult: unde eam precatur Anselmus ut annuat. 1191
    EPIST. XLI.---Ad Fulconem.---De Roscelino. qui Lanfrancum et Anselmum secum sentire dicebat in Deo esse tres res, et vere dici posse tres deos. 1192
    EPIST. XLII.---Ad Lanfrancum.---Quod contra voluntatem consiliumque sui praelati in abbatem assumi consentire nusquam debuerit: cumque non intraverit per obedientiam nullatenus sit ab ipso benedicendus. 1194
    EPIST. XLIII.---Ad Wandregisilium.---Afflictos in tribulatione consolatur. Et quod nusquam consenserit ut Lanfrancus eorum abbas fieret. 1196
    EPIST. XLIV.---Ad Gislebertum.---Quod ipse molestissima febre correptus fuerit, dum Cadomo Beccum rediret: quae tamen diffugit, cum de petendo ab eis orationum succursu meditaretur. 1199
    EPIST. XLV.---Ad Henricum.---Exorat pro monacho refuga, cui est in votis redire ad ovile, et pecuniam mutuam solvere. 1200
    EPIST. XLVI.---Ad Gondulfum.---Exorat pro eodem refuga. 1202
    EPIST. XLVII.---Ad Gislebertum.---De febre qua correptus fuit et de qua supra in epist. 44 scribit. 1203
    EPIST. XLVIII.---Ad Gualterum.---Laicum recenter conversum in spiritu lenitatis instruendum esse. 1204
    EPIST XLIX.---Ad Girardum.---Ut Beccensis quidam monachus ab ecclesiae S. Ulmari regimine excusetur, ne lupi agnum devorent et leones ovem. 1204
    EPIST. L.---Ad Joannem et Bosonem.---De quaternionibus suis ab eo deperditis dolentem eum consolatur. Et ei se musicam missurum pollicetur. 1205
    EPIST. LI.---Ad Baldricum et alios monachos.---De diuturniore sui mora in Anglia. De sua ad S. Nicolaum oratione, et de sua epistola contra Roscelinum. 1206
    EPIST. LII.---Ad Ernulfum.---Professionem a monacho factam et servatam, non esse iterum ab eo exigendam, cum abbas benedicitur. 1206
    EPIST. LIII.---Ad Lanfrancum et omnes Beccenses monachos. ---Lanfranco morbo laboranti condolet. 1207




FINIS TOMI CENTESIMI QUINQUAGESIMI OCTAVI.

